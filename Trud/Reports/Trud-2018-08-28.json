{"url": "https://trud.bg/%d0%bd%d0%ba%d0%b6%d0%b8-%d0%be%d1%87%d0%b0%d0%ba%d0%b2%d0%b0-%d1%81%d0%b5-%d0%b4%d0%be-1-%d1%87%d0%b0%d1%81-%d0%b4%d0%b2%d0%b8%d0%b6%d0%b5%d0%bd%d0%b8%d0%b5%d1%82%d0%be-%d0%bd%d0%b0-%d0%b2%d0%bb/", "text": "В 17.10 часа, на прелез в междугарието Калояновец – Михайлово, при опит за преминаване при спуснати бариери, лек автомобил е   последователно от преминаващите в момента бърз влак 8612, пътуващ по направление Бургас – София, и пътнически влак 80114 от Стара Загора за Пловдив. Водачът на автомобила е загинал. Това съобщиха от пресцентъра на НКЖИ. Преустановено е движението на влаковете в участъка. Превантивно е изключено и напрежението в контактната мрежа. В момента на мястото се извършват следствени действия. Очаква се до 1 час движението да бъде възстановено. Ръководството на „Национална компания „Железопътна инфраструктура” за пореден път призовава водачите на пътни превозни средства да бъдат внимателни, да спазват правилата за движение по пътищата. Всяко неспазване на Закона за движение по пътищата и преминаване при спуснати бариери или звукова и светлинна сигнализации, показващи приближаването на влак към прелеза, е риск за живота на водачите на превозните средства и техните спътници. Инциденти от този род нарушават графика за движение на влаковете, отнемат от личното време на пътниците, ползващи железопътен транспорт, и предизвикват значителни икономически загуби за НКЖИ и железопътните оператори. „Неизмеримо по-важни от материалните щети са човешкият живот и здраве“, добавят от НКЖИ. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.28", "title": " НКЖИ: Очаква се до 1 час движението на влаковете в междугарието Калояновец – Михайлово да бъде възстановено"}
{"url": "https://trud.bg/%d0%b5%d0%bc%d0%b8%d0%b3%d1%80%d0%b0%d0%bd%d1%82%d0%b8%d1%82%d0%b5-%d0%b2%d0%ba%d0%b0%d1%80%d0%b0%d0%bb%d0%b8-%d0%bf%d0%be%d0%b2%d0%b5%d1%87%d0%b5-%d0%bf%d0%b0%d1%80%d0%b8-%d1%83-%d0%bd%d0%b0%d1%81/", "text": "Сърбия ни изпреварва по интензитет на сумите Емигрантите вкарали повече пари у нас от чуждите инвеститори през 2017 г. Това показва анализ на Българската стопанска камара (БСК) за преките инвестиции в страната за периода 2007-2017 г. През изминалата година преводите на българите зад граница у нас възлизат на 2,2 млрд. лева, а преките чуждестранни инвестиции – 1,8 млрд. лева. А за периода 2007-2017 г. вложенията от чужди фирми в страната са намалели цели 10 пъти – от 98% на 9,8%. Сривът на инвестициите притеснява бизнеса от няколко години. За разглеждания период всички страни от региона са влошили показателите си и привлекателността си за чуждестранни инвестиции, което е резултат от световната финансова криза и международната конюнктура, но спадът в България е най-осезаем. Докато в Турция, Румъния и Хърватия намаляването на обема инвестиции е наполовина спрямо обемите от 2007 г., то в нашата страна спадът на инвестициите е 12 пъти спрямо 2007 г. Страната ни е на последно място от изследваните съседни страни по обем инвестиции и след Сърбия и Хърватия по интензитет на инвестициите, показва още проучването. „Корпоративното данъчно облагане у нас е атрактивно, заради ниското му ниво, но това не е достатъчна предпоставка за привличане на външен ресурс. До скоро имахме конкурентно предимство по отношение на качествената работна ръка, но сега и това е под въпрос, защото работници не достигат“, коментира председателят на БСК Радосвет Радев. Общият обем на инвестициите – и на български и на фирми зад граница, за същия период, възлиза на средно 18 млрд. лева годишно, с пик през 2008 г., когато достигат до 24 млрд. лева. Водещ инвеститор през 2017 година е Холандия с 885 млн. евро, следвана от Германия и Швейцария – с около 130 млн. евро всяка. С добри позиции са и съседните ни страни – Турция и Гърция – с по около 80 млн. евро всяка.  Нестабилната икономическа ситуация в Турция и спадът на турската лира могат да доведат до допълнително нарастване на турските инвестиции у нас, прогнозират от БСК. „Оптималното ниво на ПЧИ за всяка една икономика е около 10% от БВП, докато у нас те не надхвърлят 2% от БВП“, коментира зам.-председателят на БСК Камен Колев.   Корупция гони фирмите Утежнена бизнес среда и корупция прогонват фирмите от България, пише още в анализа на БСК. Друг огромен проблем за бизнеса остава липсата на квалифицирани кадри, отчитат и лошата инфраструктура, бавното свързване към комуналните услуги, както и липсата на основни електронни услуги. Чуждите инвеститори намират за минуси и бавният процес на обявяването на фалити, високата междуфирмена задлъжнялост, мудното правораздаване и непредсказуема бизнес и законова среда. Една от насоките за справяне с липсата на чужди инвестиции е преквалификация на кадрите или внос на работна ръка. БСК предлага и да се насърчат инвестициите във високотехнологични производства, които позволяват по-добра възвръщаемост. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com              ", "date": "2018.08.28", "title": " Емигрантите вкарали повече пари у нас от чуждите инвеститори\t\t\t"}
{"url": "https://trud.bg/%d0%b2%d0%b8%d1%80%d1%83%d1%81-%d0%bf%d0%be%d0%b2%d0%b0%d0%bb%d0%b8%d0%bb-%d0%bf%d0%bb%d0%b0%d0%bc%d0%b5%d0%bd-%d0%ba%d0%be%d0%bd%d1%81%d1%82%d0%b0%d0%bd%d1%82%d0%b8%d0%bd%d0%be%d0%b2/", "text": "Вирусно   заболяване   било   причината   Пламен   Константинов   да   не   се   появи   на   последната   контрола   на   волейболните   национали   с   Белгия .  Затова   той   не   се   срещал   с   играчите   след   скандала   с   Владислав   Иванов . „ Има   вирус   по   морето   и   докторът   каза ,  че   е   по – добре   да   не   се   доближавам   до   момчетата ,  за   да   загубим   още   хора “,  обяви   Константинов .  Той   не   пожела   да   коментира   положението   с   контузените   в   тима . „ Вече   като   стъпи   някой   накриво   и   се   чудим   дали   да   не   викаме   попа  –  добави   треньорът . –  Важно   е   да   се   държим   като   мъже ,  а   не   да   се   сърдим   като   малки   деца .“", "date": "2018.08.28", "title": " Вирус повалил Пламен Константинов"}
{"url": "https://trud.bg/%d1%88%d0%b0%d0%bc%d0%bf%d0%b8%d0%be%d0%bd%d0%ba%d0%b0%d1%82%d0%b0-%d0%bd%d0%b0-%d1%8e-%d0%b5%d1%81-%d0%be%d1%83%d0%bf%d1%8a%d0%bd-%d1%81%d0%b5-%d0%be%d0%bf%d0%bb%d0%b0%d0%ba%d0%b0-%d0%be%d1%82-%d1%88/", "text": "Миналогодишната   шампионка   Слоун   Стивънс   не   хареса   ремонтирания   за  150  милиона   долара   корт  „ Луис   Армстронг “.  Американката   започна   защитата   на   титлата   си   с   успех  – 6:1, 7:5  срещу   Евгения   Родина   Русия но   се   оплака че   й   било   трудно   да   се   концентрира   по   време   на   мача „ Прекалено   е   голям шумно   е   и   непрекъснато   става   нещо заяви   Стивънс която   явно   натиска   организаторите   да   сложат   мачовете   й   на   централния   корт Артър   Аш Минават   самолети чува   се   публиката   от   другия   корт   и   трудно   можеш   да   намериш   ритъм Но   доколкото   познавам   Американската   тенис   асоциация сигурно   пак   ще   трябва   да   играя   тук", "date": "2018.08.28", "title": " Шампионката на Ю Ес Оупън се оплака от шум на корта"}
{"url": "https://trud.bg/%d0%b3%d1%80%d0%b8%d0%b3%d0%be%d1%80-%d1%81%d0%b5-%d0%be%d1%82%d0%b4%d0%b0%d0%bb%d0%b5%d1%87%d0%b8-%d0%be%d1%82-%d1%84%d0%b8%d0%bd%d0%b0%d0%bb%d0%b8%d1%82%d0%b5-%d0%b2-%d0%bb%d0%be%d0%bd%d0%b4%d0%be/", "text": "Сезон  2018  се   превръща   в   кошмар   за   Григор   Димитров .  Българският   тенисист   претърпя   второ   поредно   отпадане   на   Големия   шлем при   това   от   един   и   същ   съперник След   като   изхвърли   родния   ас   от   Уимбълдън сега   Стан   Вавринка   повтори   упражнението   и   на   Ю   Ес   Оупън Димитров   изглеждаше   отчаян   до   края   на   втория   сет но   в   третия   се   събуди   и   дори   поведе   с Когато   дойде   момент   да   сервира   за в   мача ръката   му   трепна   и   опитният   швейцарец   се   възползва за   да   реши   спора „ Последният   пък когато   играх   на   корт Артър   Аш спечелих   титлата   и   затова   се   радвам   да   се   завърна призна   шампионът   от а който   пропусна   миналогодишното   издание   на   турнира Нивото   на   мача   беше   много   високо много   трудно   е   да   играеш   с   толкова   тежък   съперник   още   в   първия   кръг И   двамата   минахме   през   доста   емоции   на   корта Поражението   утежнява   значително   позициите   на   Григор   в   ранглистата .  Той   все   още   е  8- ми ,  но   може   да   загуби   позиции ,  ако   някой   от   намиращите   се   след   него   направи   силен   турнир   в   Ню   Йорк .  По – лошото   е ,  че   българинът   се   отдалечи   още   от   участие   на   АТП   финалите   в   Лондон ,  където   миналата   година   спечели   титлата .  Димитров   е  13- и   в   годишната   класация   и   трябва   да   спечели   няколко   титли   в   оставащите  4  турнира ,  за   да   се   класира   за   заключителната   надпревара .", "date": "2018.08.28", "title": " Григор се отдалечи от финалите в Лондон"}
{"url": "https://trud.bg/%d0%ba%d0%be%d0%b1%d1%80%d0%b0%d1%82%d0%b0-%d0%bf%d0%be%d1%85%d0%b2%d0%b0%d0%bb%d0%b8-%d1%81%d0%bc%d0%b5%d0%bb%d0%be%d1%81%d1%82%d1%82%d0%b0-%d0%bd%d0%b0-%d1%84%d1%8e%d1%80%d0%b8/", "text": "Той   реши   да   дойде   в   София след   като   други   преди   него   избягаха заяви   Кубрат   Пулев   за   следващия   си   съперник   Хюис   Фюри Но   ще   го   посъветвам   да   се   приготви   за   истинска   битка Вече   съм   в   най добрата   си   форма   и   нямам   търпение   да   се   завърна   на   ринга Мачът   за   претенденския   статут   на   е   на октомври   в   София а   Хюи   е   братовчед   на   бившия   световен   шампион   в   тежка   категория   Тайсън   Фюри Кубрат   Пулев   е   много   сериозен   съперник   и   знам че   трябва   да   съм   много   добър за   да   го   победя призна годишният   британец Но   вярвам че   имам   сили   да   го   направя при   това   в   задния   му   двор където   другите   не   посмяха   да   дойдат Промоутърът   Ивайло   Гоцев   обеща   да   предложи   на   зрителите най голямата   галавечер   в   историята   на   България и   разкри че   Тервел   Пулев   най вероятно   ще   се   бие   с   американец  ", "date": "2018.08.28", "title": " Кобрата похвали смелостта на Фюри"}
{"url": "https://trud.bg/%d1%86%d1%81%d0%ba%d0%b0-%d0%b1%d0%b5%d0%b7-%d0%ba%d0%be%d0%bd%d1%82%d1%80%d0%be%d0%bb%d0%b0-%d0%b2-%d0%bf%d0%b0%d1%83%d0%b7%d0%b0/", "text": "ЦСКА няма да играе контрола през паузата заради националните отбори. От една страна новият треньор Нестор Ел Маестро не е привърженик на подобни проверки, а от друга „червените“ имат доста национали – в първия тим на България, в младежите формации и дори в тимовете на Словакия и Капо Верде. Така клубът прецени, че е по-добре футболистите да си починат от напрегнатия месец и половина. Кирил Десподов ще получи в сряда наградата за футболист №1 на шестия кръг. Младият нападател вкара два изключително красиви гола при победата с 4:0 над „Верея“. Не за първи път националът получава приза. Бразилският защитник Жеферсон започна тренировки с отбора. Малко вероятно е обаче да бъде възстановен до гостуването срещу „Ботев“ в събота.", "date": "2018.08.28", "title": " ЦСКА без контрола в пауза"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bd%d0%b0%d0%bd%d0%ba%d0%be%d0%b2-%d0%b4%d0%bd%d0%b5%d1%81-%d0%be%d1%82-%d0%b1%d1%81%d0%bf-%d0%b2%d0%b8%d0%b4%d1%8f%d1%85%d0%bc%d0%b5-%d0%b3%d1%80/", "text": "Днес от БСП видяхме грубо политизиране на материята и раздаване на присъди. Това каза на брифинг регионалният министър Николай Нанков по повод   правителството да подаде оставка заради тежката катастрофа край Своге на 25 август. „Не е много редно, дори би било престъпно, да се правят манипулации и да се раздават присъди“, обяви той. „Която и фирма да беше строител по обекта, действията на АПИ и на компетентните органи, щяха да бъдат същите“, посочи министърът. „Бяха иззети всички налични документи по случая, от МРРБ беше предоставена допълнителна информация“, уточни Николай Нанков. „Георги Свиленски отново не е разбрал за какво иде реч. Никога АПИ не е имала проблем с намирането на фирмата, водена е комуникация съгласно нормативните процедури за това да се отстранят дефектите“, обясни регионалният министър. „Може би това е нивото му, няма да влизам в подробности да го коментирам“, каза още Нанков. „Днес стана ясно, че използваният материал в асфалта на пътя е недопустим“, допълни министърът. „Въпреки че в документалните книжа, предавани към АПИ, материалът е с характеристики, които отговарят на изискуемите“, посочи той. „Не е редно от БСП да избързват с някои изводи, за да не „берат срам“ в последствие. Да бяха изчакали ден-два“, коментира Николай Нанков. Народният представител от партията Александър Ненков уточни, че ако има някой отговорен за катастрофата край Своге, той няма да бъде пощаден. „Подозирам, че от БСП нямат желание да се търси истинският виновник. Ако имаха желание като хора да се намери причината, можеше да изчакат поне няколко дни. Това означава, че като водеща партия не вярват на институциите в държавата“, коментира Ненков. „За оставки и корупция говорят хората, които въведоха модела „батко и братко“, заяви депутатът. „Това че Бойко Борисов е виновен за смъртта на хората в катастрофата е чисто безочие“, посочи Александър Ненков. „Искаме виновният за катастрофата да поеме своята отговорност, независимо кой е бил директор, проектант и т.н.“, каза още той. „БСП „пищят“ под кръста на морален стожер, който не могат да носят. Това допълни народният представител от ПГ на ГЕРБ Тома Биков. „Когато си морален стожер, трябва да си такъв първо към себе си“, обяви той. „БСП се превърна в нещо средно между жълт вестник и другарски съд“, коментира Биков. „Омръзна ни да обясняваме, че в демократична държава има демократични механизми за подаване на оставка. Подавали сме оставка по тези механизми и след това сме печелили избори“, заяви депутатът във връзка с искането на БСП правителството да подаде оставка. „Имаме готовност да поемаме отговорност, винаги сме го правили. Но не Корнелия Нинова е тази, която решава кой е прав, кой крив. Тя може да решава това само в БСП“, посочи Биков. По повод пътния инцидент с участието на бащата на президента Румен Радев депутатът от ГЕРБ обясни: „Проблемът е, че другият човек се пише виновен. А и на двамата е трябвало да бъде съставен протокол“. „Представете си в случая да беше който и да е от ГЕРБ, от Хасково например, с 8 дни да има забавяне – колко пресконференции щеше да има БСП по този казус“, коментира Тома Биков. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com      ", "date": "2018.08.28", "title": " Министър Нанков: Днес от БСП видяхме грубо политизиране на материята и раздаване на присъди"}
{"url": "https://trud.bg/%d0%bd%d0%b0%d0%b4-52-%d0%bc%d0%bb%d0%bd-%d1%81%d0%b0-%d1%87%d1%83%d0%b6%d0%b4%d0%b8%d1%82%d0%b5-%d1%82%d1%83%d1%80%d0%b8%d1%81%d1%82%d0%b8-%d1%83-%d0%bd%d0%b0%d1%81-%d0%b7%d0%b0-%d0%bf%d0%b5%d1%80/", "text": "5 265 367 чуждестранни туристи са посетили страната ни в периода януари-юли на 2018 г. Така за седемте месеца от годината се отбелязва ръст от 6,9% спрямо същия период на 2017 г., показват данните на Националния статистически институт, съобщават от Министерството на туризма. Само през миналия месец общият брой туристически посещения на чужденци в България е възлизал на 1 620 576, което е увеличение от 2,7% в сравнение с юли 2017 г. През шестия и седмия месец на годината общо 2 828 973 чуждестранни туристи са избрали България за своята почивка. В първите два летни месеца – юни и юли, чуждите туристи у нас нарастват с 3,6 на сто в сравнение със същия период на миналата година. Данните са доказателство, че туризмът се развива устойчиво, а България е предпочитана дестинация, която предлага качествен продукт на разумни цени. За нас е много важно чуждите туристи да остават доволни и да се връщат отново за следващите си ваканции, коментира министърът на туризма Николина Ангелкова. Класацията за входящ туризъм за седемте месеца на 2018 г. се оглавява от Румъния с 769 811 визити и 27,7 на сто увеличение спрямо същия период на миналата година. Втора позиция заема Гърция с 628 957 посещения, а на трето място се нарежда Германия, откъдето са дошли 435 992 туристи. Значителни ръстове се отбелязват на повечето от пазарите, включени в топ 50 на класацията, в сравнение с първите 7 месеца на 2017 г. Гостите от Великобритания са с 17,5% повече, от Израел се отбелязва 26,5% ръст, от Украйна – 24,3 на сто увеличение. От САЩ ръстът е с 13,6 на сто, а от Испания и Норвегия чуждестранните посещения нарастват съответно с 21,8% и 47,4%. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.08.28", "title": " Над 5,2 млн. са чуждите туристи у нас за периода януари-юли 2018 г.\t\t\t"}
{"url": "https://trud.bg/%d0%ba%d0%be%d0%bd%d1%81%d1%82%d0%b0%d0%bd%d1%82%d0%b8%d0%bd%d0%be%d0%b2-%d1%87%d0%b0%d0%ba%d0%b0-%d0%bb%d0%b8%d0%b1%d0%b5%d1%80%d0%be%d1%82%d0%be-%d0%b4%d0%b0-%d1%81%d0%b5-%d0%b2%d1%8a%d1%80%d0%bd/", "text": "Пламен   Константинов   очаква   либерото   Владислав   Иванов   да   се   завърне   в   националния   отбор   по   волейбол   преди   световното   първенство ,  което   започва   идната   седмица .  Играчът   напусна   тима   след   скандал   със   селекционера   по   време   на   контрола   с   Белгия . „ Не   съм   го   освобождавал   от   отбора ,  ако   съм   му   теглил   една   майна ,  причината   е   отказът   му   да   влезе   в   игра  –  заяви   Константинов . –  Готов   съм   да   тегля   майна   на   всеки ,  който   откаже   да   играе .  В   момента   спортно – технически   Владислав   Иванов   е   най – добрият .  Няма   проблем   да   остане   в   отбора ,  ако   се   извини .  Не   на   мен ,  на   другите   играчи ,  защото   не   влезе   да   играе   с   тях .  Аз   не   съм   злопаметен .“ Селекционерът   обаче   смята ,  че   тежките   му   думи   към   либерото   са   били   оправдани . „ Искам   хората   да   влизат   на   максимум ,  за   да   помогнат   в   тежък   момент ,  а   не   да   си   разходят   татуировките   и   да   претупат   гейма  –  добави   Константинов . –  Не   мисля ,  че   е   обидно   треньорът   да   критикува   играчите .  Той   трябва   да   ги   ръчка ,  защото   не   винаги   става   с  „ Хайде ,  момчета “  и   те   да   полетят .  Само   с   хубави   думи   не   се   върви   напред .  Имал   съм   треньори ,  на   които   всяка   втора   дума   е  „ майката “,  даже   не   го   и   мислят .  Сърбите   ако   чуете …“", "date": "2018.08.28", "title": " Константинов чака либерото да се върне"}
{"url": "https://trud.bg/%d0%b8%d1%81%d0%ba%d0%b0%d1%82-%d0%be%d1%82-%d0%b1%d0%be%d0%bb%d1%82-%d0%b4%d0%b0-%d0%b5-%d0%b1%d1%8a%d1%80%d0%b7-%d1%81-%d1%82%d0%be%d0%bf%d0%ba%d0%b0/", "text": "Юсейн   Болт   ще   направи   дебют   във   футбола   за   австралийския  „ Сентрал   Коуст   Маринърс “  в   приятелски   мач   с   аматьорски   тим .  Най – бързият   човек   на   света   обаче   все   още   има   над   какво   да   работи   на   терена ,  смята   треньорът   Майк   Мълви . „ Има   някакви   базови   умения   и   засега   се   справя   прилично ,  така   че   вероятно   ще   получи   няколко   минути   в   игра  –  заяви   треньорът ,  който   е   решил   да   прави   от   Светкавицата   ляво   крило . –  Искам   да   е   бърз ,  но   с   топка   в   краката .“ Ямаецът   признава ,  че   има   огромна   разлика   между   лекоатлетическия   спринт   и   футбола . „ Не   съм   свикнал   да   спирам   точно   когато   съм   набрал   скорост  –  разкри   бившият   спринтьор . –  Да   бягам   напред – назад   се   оказа   най – трудното   на   терена .  Но   мечтата   ми   е   да   съм   футболист   и   продължавам   да   я   преследвам .“", "date": "2018.08.28", "title": " Искат от Болт да е бърз с топка"}
{"url": "https://trud.bg/%d1%83%d1%81%d0%b8%d0%bb%d0%b5%d0%bd-%d1%80%d0%b5%d0%bc%d0%be%d0%bd%d1%82-%d1%82%d0%b5%d1%87%d0%b5-%d0%bd%d0%b0-%d0%bf%d1%8a%d1%82%d1%8f-%d0%bc%d0%b5%d0%b7%d0%b4%d1%80%d0%b0-%d1%81%d0%be%d1%84%d0%b8/", "text": "Ремонт е започнал по път II – 16 „Мездра – Елисейна – Своге – Нови Искър“ в района на Лакатник, видя репортер на „Труд“. Група от около петима работници извършва рехабилитационни дейности на трасето, чийто ремонт беше окончателно завършен през 2015 г. Те заявиха, че са изпратени от фирмата изпълнител на проекта „Транзитни пътища V“ – Лот 17 – ТRP V/17 „Трейс Своге“ ДЗЗД. Така изглеждат в момента мантинелите в участъка: Настоящите ремонтни дейности на пътя се извършват на около 20 км от мястото на тежката автобусна катастрофа край Своге, при която загинаха 17 души, а други 21 бяха ранени. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.28", "title": " Усилен ремонт тече на пътя Мездра-София (СНИМКИ)"}
{"url": "https://trud.bg/%d0%bd%d0%b0%d0%b4%d0%b0%d0%bb-%d0%bf%d0%b5%d0%bd%d1%81%d0%b8%d0%be%d0%bd%d0%b8%d1%80%d0%b0-%d1%81%d1%82%d0%b0%d1%80-%d0%bf%d1%80%d0%b8%d1%8f%d1%82%d0%b5%d0%bb/", "text": "Рафаел   Надал   сложи   край   на   кариерата   на   стария   си   приятел   Давид   Ферер ,  поне   в   турнирите   от   Големия   шлем .  Двамата   испанци   бяха   съперници   в   първия   кръг   на   Ю   Ес   Оупън ,  но годишният   Ферер   се   отказа   във   втория   сет   заради   болки   в   крака Той   загуби   с първия   сет но   във   втория   поведе   с преди   да   сложи   оръжие „ Много   съжалявам   за   него той   е   сред   тенисистите с   които   сме   най близки заяви   Матадора Двамата   са   печелили   три   пъти   купа Дейвис с   испанския   тим а   Ферер   загуби   именно   от   Надал   единствения   си   финал   на   Голям   шлем Ролан   Гарос през а", "date": "2018.08.28", "title": " Надал пенсионира стар приятел"}
{"url": "https://trud.bg/%d0%b8%d1%82%d0%b0%d0%bb%d0%b8%d1%8f-%d0%bd%d1%8f%d0%bc%d0%b0-%d0%b4%d0%b0-%d0%bf%d1%80%d0%b8%d0%b5%d0%bc%d0%b0-%d0%bc%d0%b8%d0%b3%d1%80%d0%b0%d0%bd%d1%82%d0%b8-%d0%b1%d0%b5%d0%b7-%d1%80%d0%b5%d1%88/", "text": "Италия заплашва да не допуска в своите пристанища кораби на военноморските сили на ЕС, спасили мигранти в Средиземно море, ако не бъдат предложени решения за споделяне на тежестта от приемането им. Това заявиха служители на общността в Брюксел, цитирани от Ройтерс. През последните четири години в Италия по море са пристигнали над 650 000 души. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com          ", "date": "2018.08.28", "title": " Италия няма да приема мигранти без решение за споделяне на тежестта от приемането им"}
{"url": "https://trud.bg/%d0%bd%d0%b0%d0%ba%d0%b0%d0%b7%d0%b0%d0%bd%d0%b8%d1%8f-%d0%b7%d0%b0-%d1%81%d0%b1%d1%8a%d1%80%d0%ba%d0%b0%d0%bd%d0%be-%d0%ba%d0%bb%d0%b0%d1%81%d0%b8%d1%80%d0%b0%d0%bd%d0%b5-%d0%b2-%d0%b3%d0%b8%d0%bc/", "text": "Министерството на образованието и науката е наложило три дисциплинарни наказания заради гафа с първото класиране в четири софийски гимназии с прием след седми клас. Началникът на Регионалното управление на образованието в столицата Ваня Кастрева е с порицание, а експертите от РУО Камен Радев и Ваня Станчева са наказани с отлагане на повишението в ранг с една година, съобщи OFFNews, цитирайки МОН. Налагането на наказанията бе поискано от министър Красимир Вълчев, след като бяха сбъркани изчисленията на баловете за Технологичното училище “Електронни системи” (ТУЕС) към Техническия университет в София, Националната природо-математическа гимназия (НПМГ), Професионалната гимназия по електроника “Джон Атанасов” и Професионалната гимназия по строителство и архитектура (паралелка “Парково строителство”). Едната грешка бе, че оценката по математика не беше умножена по три, а другата – че за паралелката в НПМГ с физика оценката по олимпиадата по предмета не беше удвоена, а взета веднъж.  ", "date": "2018.08.28", "title": " Наказания за сбъркано класиране в гимназиите\t\t\t"}
{"url": "https://trud.bg/%d0%b2%d0%b5%d0%bb%d0%b8%d0%ba%d0%be-%d1%82%d1%8a%d1%80%d0%bd%d0%be%d0%b2%d0%be-%d0%b5-%d0%b4%d0%be%d0%bc%d0%b0%d0%ba%d0%b8%d0%bd-%d0%bd%d0%b0-%d0%b4%d1%8a%d1%80%d0%b6%d0%b0%d0%b2%d0%bd%d0%be%d1%82/", "text": "Велико Търново е домакин на държавното лично първенство по тенис за мъже и жени. Надпреварата е под патронажа на кмета Даниел Панов и се провежда за първи път в спортната история на Старата столица. На кортовете в тенис център „Хемус“ започнаха квалификациите от програмата на турнира. В мъжкото първенство участват едни от изявените млади тенисисти – Александър Лазаров, който в момента е 677-м в света, както и Габриел Донев – на 989 позиция. На кортовете в старопрестолния град излиза и шампионът от държавното първенство в зала Александър Донски. В турнира вземат участие още Пламен Милушев и Мартин Димитров, които само преди дни спечелиха състезание от програмата на Българската федерация по тенис в София. В схемата при мъжете е и търновецът Мартин Илиев – състезател на Тенис клуб „Барс“, който в момента е под № 4 в ранглистата на България, както и шампионите при юноши Ивайло Керемедчиев, Пьотр Нестеров и Диан Недев. В състезанието участва и ветеранът и дългогодишен първенец на България Илия Кушев. В първенството при жените се включват 725-та в света Петя Аршинкова и Габриела Михайлова, както и неколкократната шампионка на страната Хюлия Велиева. В женския турнир представителка на домакините е Никол Русева – състезателка на Тенис клуб „Престиж“ – Велико Търново. Основната схема на турнира включва индивидуални срещи и мачове по двойки (жени, мъже и сесени). Главен съдия на първенството е Веселина Донева. Наградният фонд на състезанието е осигурен от Община Велико Търново и „Кроношпан България“ ЕООД. Държавното лично първенство по тенис за мъже и жени е организирано от Българската федерация по тенис.  Официалното откриване на турнира е на 29 августна кортовете на спортен център „Хемус“ – Велико Търново.  Срещите от програмата на турнира ще бъдат предавани на живо в интернет. Входът за всички мачове е свободен за публиката. Финалите при жените ще се играят на 1 септември, а при мъжете – на 2 септември. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.28", "title": " Велико Търново е домакин на държавното лично първенство по тенис за мъже и жени"}
{"url": "https://trud.bg/%d0%b4%d1%80%d1%8a%d0%bd%d0%ba%d0%b0%d0%bd%d0%b5-%d0%bd%d0%b0-%d0%be%d1%80%d1%8a%d0%b6%d0%b8%d0%b5/", "text": "Сърбия обсъжда връщане на задължителната военна служба На сръбски език „самолет-изтребител” е „ловац”. От сръбския, както много други понятия, е влязло в употреба и в така наречения македонски. И там е „ловац”. Много от хората, които не познават военната летателна терминология, си знаят сръбското – ловац, и това е. „Изтребител” за тях е непозната дума. Когато генерал Михо Михов, първокласен въздушен ас от българските ВВС, отиде посланик в Скопие, една от първите му работи бе да направи среща с хората, които се чувстват българи. Позната група, които познавам лично по име, и които обикновено пълнят проявите на посолството и на Българския културен център в Скопие, когато има такива. Генералът ги беше събрал в залата на посолството и им се представи – така и така, аз съм Михо Михов, летец- изтребител, и така нататък. Един от седящите пред мен се обърна към Симе Симев, писател и поет, който знае по-добре книжовен български от много наши сънародници. С него бяхме седнали един до друг. „Симе, шо значи изтребител? Што е тоа?”. Симе, троснато, но с голяма доза ирония, отговори: ”Што значи, значи, дека е дойден да не изтребе, сите наши дебели македонски глави да не изтребе, тоа значи изтребител”… и след къса пауза се разсмя от уплашения поглед на човека, който го попита. После обясни, разбира се. Летец-изтребител значи, че лети на „ловац”. Стана ясно с помощта на сръбското понятие. Сетих се за тоя случай тези дни, когато гледах и четях с какво внимание сръбският президент Александър Вучич посрещна на белградското летище „Батайница” първите два изтребителя от типа „МИГ-29”, подарени от Русия на Сърбия. Машините били подготвени за експлоатация от руски и местни специалисти, които до есента щели да подготвят още шест самолета от всичко девет от руския подарък. Вучич подхвърли, че бил поискал самолетите да са готови до деня, в който президентът Владимир Путин пристигне в Белград, както имало договорка. Така де, да му демонстрират в действие всичките изтребители от този клас, нещо като „Добре дошъл” и „Благодарим”. Вучич не пропусна да подхвърли, че е хубаво всяка от машините да бъде назована с името на сръбски войник или цивилен, загинал по време на бомбардировките на НАТО над тогавашната Съюзна република Югославия, съставена от Сърбия и Черна гора, наричана още „трета” или „остатъчна” Югославия. И сигурно ще стане така, не само защото силният човек в Белград го иска, а защото споменът от онези мартенски и априлски дни и нощи на 1999 година все още е дълбока рана в съзнанието на сърбите. Пък и индиректно да се покаже кой е приятелят на Сърбия днес, подарявайки изтребители, или „ловци”, пък и не само това, и кой е неприятелят, да не кажа – врагът, на днешното поколение сърби, независимо кой е генерален секретар на НАТО, или пък е президент на Съединените щати. Нещо такова. Може и да не съм прав, но колкото повече се изостря реториката между Прищина и Белград за границата между Сърбия и Косово, колкото повече в публичното пространство се лансират идеи за размяна на територии между тях и за апокалиптичните последици от тях. Колкото повече елитите от Белград и Прищина, или части от тях, се ангажират с подобни идеи, колкото повече са предупрежденията „отвън” да го правят крайно внимателно, толкова повече вестите, които се продуцират в сръбската столица, са свързани с армия, оръжия, военна служба. Ще добавя още и това, че колкото повече приближава началото на преговорите между Белград и Прищина за нормализиране на отношенията между Сърбия и Косово, обявено неофициално за началото на септември, толкова повече военната реторика на различни равнища край Сава се засилва. Това може и да отговаря на актуалното състояние на отношенията между Сърбия и някогашната нейна провинция, от 2008-а година суверенна и независима държава. В тези летни августовски ваканционни спокойни летни дни стана ясно, че Сърбия обсъжда възможността да върне задължителната военна служба. Президентът Вучич си намери удобен повод да сподели тази идея. Още не беше приключил изречението, когато от сръбското Министерство на отбраната светкавично дадоха повече детайли за бъдещата задължителна военна служба. Щяла да бъде в два варианта – от три или шест месеца и щяла да струва, /вече направиха и сметка!/ около 700 000 000 евро. Президентът Александър Вучич дори определил годините, когато този проект, зад който той очевидно стои, щял да започне да се реализира. Става дума за 2020/21 година. Даже вече конкретно е възложил задачата нещата да се готвят, като от своя страна се е ангажирал да агитира и да заложи своя почти абсолютен авторитет в страната за връщането на задължителната военна служба. Много скоро обаче стана ясно, че посочената сума от 700 милиона евро е просто немислима. Не само че е прекалено претенциозна, но и бюджетът на държавата няма от къде да я осигури. Самият Вучич коригира цифрите и ги сведе на „около 100 милиона евро”, което вече си е съвсем „друга бира”. И прави идеята по-привлекателна, макар че други военни експерти твърдят, че поне за началото ще бъдат достатъчни някакви си 80 милиона евро. Но и това са пари, които Сърбия в момента няма, твърди Дабор Лукач, военен журналист и анализатор на агенцията „Фонет”. Той е категоричен, че идеята за връщане на задължителната военна служба, макар и в този вариант – три или шест месеца, е просто рекламен трик за вътрешно-политическа употреба, тъй като повече от очевидно е, че държавата не разполага с подобни средства. Но като че ли и това не е най-важното, пари винаги се намират, когато са за добра кауза. Ако тази кауза е добра, разбира се. Защото в същото време източници от сръбското министерство на отбраната твърдят, че в армията „никога не е било по-лошо” за служещите офицери и войници. Заради лошите условия и ниското заплащане всяка година около 1600 човека сваляли униформите и напускали казармите. Даже статистиката изчислила, че средно на ден от армията бягат по двама офицери от различни чинове, двама старшини, двама войници и един цивилен, както га наричахме, волнонаемен служител. Лошото е, казва същата статистика, че тези хора нямат осигурено препитание, а се хващат да карат камиони някъде в чужбина или стават келнери. Значи, трябва да се потърси възможност празните легла във войнишките спални помещения да се напълнят, заделените за резерва униформи да се облекат, пък и в крайна сметка евентуалният хипотетичен противник – онези от Косово, или от Хърватия, или от която и да е друга балканска държава, да бъдат сплашени. Да им се даде да разберат, както се казва. Не случайно онзи хубавец от Прищина, премиерът на Косово Рамуш Харадинай, който продължава да води вътрешната си политическа и, за съжаление, лична битка с президента Хашим Тачи, останала още от времената на общото им партизанстване в горите на Косово, се „хвана” и онзи ден се похвали, че косовските сили за сигурност щели да се справят с всяка акция на сръбската армия. Ако се стигне до такава, разбира се. Има и нещо друго. Повечето теоретици на сръбската военна доктрина смятат, че наистина три или шест месеца са напълно достатъчни за подготовката на новите войници. А и съчетанието между професионална и наборна армия би било най-добрият вариант, чрез който да се оправдае аргумента, който главнокомандващият сръбските въоръжени сили, президентът Вучич изтъкна при лансирането на идеята: „По този начин държавата би имала възможност да действа против когото и да било когато някой би се опитал да застраши нейната сигурност”. Същите анализатори обаче предупреждават, че такава стъпка би била повод за някои от съседите на Сърбия да я упрекнат за поредна проява на „силен национализъм”, преди още Балканите и Европа да са станали сигурни, че сръбският национализъм е минало. А и самата ситуация в Сърбия вече е съвсем друга. Там се забелязва сериозна психологическа промяна в нагласите по отношение на служенето в армията. Някогашната максима, превърнала се в част от националната митология, че сръбските младежи със задоволство отиват да служат във войската, вече като че ли не е актуална. Сегашните наборници са деца на бащите си, които са част от поколението, воювали за Сърбия по време на жертвените войни при кървавия разпад на някогашна Югославия. На това поколение мъже, сега около 40-те и малко повече, „онова” от началото на 90-те години на миналия век им стига. Социолозите твърдят, че тези бащи трудно биха пуснали или дори препоръчали на синовете си да влизат в армията, пък било и по задължение. За радост, ние в България този поствоенен синдром нямаме, и слава Богу.  ", "date": "2018.08.28", "title": " Дрънкане на оръжие\t\t\t"}
{"url": "https://trud.bg/%d1%80%d1%83%d0%bc%d0%b5%d0%bd-%d0%b2%d0%be%d0%b4%d0%b5%d0%bd%d0%b8%d1%87%d0%b0%d1%80%d0%be%d0%b2-%d0%bf%d1%8a%d1%80%d0%b2%d0%b8%d1%8f%d1%82-%d0%bf%d1%80%d0%be%d0%b3%d1%80%d0%b0%d0%bc%d0%b5%d0%bd/", "text": "Срещу действията на милиардера Джордж Сорос са настръхнали не само в цяла Европа, но и на много други места по света. Как се стигна до идването на Сорос в България, какви са подробностите около хората, които в началото на промените у нас станаха неговите хора тук? За създаването на фондация „Отворено общество“ в България разговаряме с бившия депутат от ВНС Румен Воденичаров, който е първият й програмен директор. – В цяла Европа, пък и в Америка името на филантропа Джордж Сорос предизвиква негативни реакции. В България голяма част от обществото е настръхнало срещу него, а в Унгария всички знаем какво се случи – премиерът Орбан каза „Стоп!“ на Сорос. Логично ли се стигна дотук, г-н Воденичаров? – Мислещите хора, които наистина милеят за страната си и какво се случва в нея, разбраха нещо много важно за Джордж Сорос. Той иска и създава паралелни на националните правителства. Всъщност, лека-полека ги заменя с такива , а той има достатъчно мощ и средства да прави това. Така всеки от неговите хора става управляема клетка и всяка една от тях може да се манипулира, да се сугестира и да провежда най-различни политики в интерес на транснационалните компании, т.е. на финансовия капитал. Моя милост беше първият програмен директор на клона на „Отворено общество“ – фондацията на Джордж Сорос у нас. Тогава бях депутат във ВНС и предложих на Георги Прохаски да стане изпълнителен директор, въпреки, че у мен имаше подписано писмо от Сорос да я оглавя. Предпочетох да съм само програмен директор. На тази длъжност изкарах 8 месеца и след като разбрах за какво става дума, скъсах със Сорос тъй като видях истинските цели на тази негова политика и на самата фондация „Отворено общество”. – През това време вие сигурно сте съдействали да бъдат изпратени не един или двама българи със стипендии на Отворено общество? – Това е вярно. Аз съм първият който изпрати Емил Кошлуков от СДС и Александър Мирчев от БСП със стипендии от по 5000 долара на фондацията за САЩ. Емил Кошлуков имаше шанса да стане българският Орбан, защото той не е глупав. А Орбан също е бил стипендиант на Сорос, даже по-близък до Сорос отколкото Кошлуков. Но Емил си остана, както руснаците казват, западник и русофоб и продължава да действа в услуга във всичко онова, което Сорос прави от Америка за Европа. Самият Сорос е споделял, че още от малък е имал някаква лека мания за месианство. „В началото тя трябваше да бъде укротявана с моите анализи, защото нямах достатъчно пари. Но сега има достатъчно средства и всичко онова, което беше плод на моята месианска мечта, мога да го осъществя” – това са буквалните му думи. – Това звучи странно – все едно Сорос смята себе си за някакъв Бог… Ето, съвсем скоро при протестите в Румъния също се отбеляза, че пръст в тях има и Сорос. – Само в България не се доказа, че е плащал за протестите. Но в Румъния, в Грузия, в Украйна, в Близкия Изток – там отидоха също много пари. Той започна от Южна Африка, а не се знае колко още цветни революции е направил в цяла Африка, защото там хаосът вече е пълен. Още през 1991 г. аз разбрах накъде води политиката на Сорос и се махнах сам. А унгарецът Виктор Орбан е от висшите политици, който му се опълчи и реши да каже „стоп“. Орбан проумя каква е истинската политика на Сорос. – Как така успяхте да усетите нещата около Сорос още през 1991 г., кое ви притесни във време, когато „синият пламък“ гореше най-силно? – Имам известна интуиция. Не се отнасям с голяма почит към тези, с които започнахме СДС. Защото съюзът беше коалиция, която трябваше да изиграе своята роля на първите избори, след това всички да се разотидат и да направят сериозни политически партии, които да запълнят тази празнота в политическия ни живот. Но се оказа, че повечето от хората в СДС търсят някаква лична изява – това, за което са им пречели до този момент. А това, което ме накара да прогледна толкова бързо, бяха по-скоро хората, които днес наричаме соросоиди. Това са едни високоинтелектуални хора, знаещи езици, тъй като бащите им са работели по чужбина – Иван Кръстев, Георги Прохаски, Деян Кюранов. Когато Прохаски ми каза веднъж: „Разбери, че аз нямах друг изход да раста, освен да стана член на БКП“, исках да му кажа, че и аз можех да раста по този начин, но никога не съм станал член на компартията, въпреки че ме кандърдисваха три пъти. Така че Стефан Тафров, Прохаски, Богдан Богданов – това са високи интелекти с подготовка и с езици. Но като ги видях какво представляват като морал, разбрах, че мястото ми просто не е там. Бях като едно чуждо тяло в тази фондация и затова на 8-ия месец си казахме довиждане и се разделихме с тях. Въпреки това, към Сорос не изпитвам някаква омраза, тъй като той е постигнал всичко сам. И някои го определят като човек, направил цял план Маршал за Източна Европа. – Но със задни мисли, както се вижда днес… – Какви са задните му мисли, за да направи този план, е друг въпрос. Но той даваше около 300 милиона долара годишно, което днес прави по няколко милиарда на година за фондациите. Това са 35 фондации в 35 страни с около 1800 служители от рода на Евгений Дайнов, Красен Станчев, Деян Кюранов и др. Защото от „Отворено общество“ се нароиха най-различни институти. То не бяха Институт по етнически взаимодействия, по либерална икономика, по пазарна икономика… Десетината институти на яслата на Сорос живяха много добре тези години и според мен те вече не са българи. Могат да работят за всяка друга кауза, но не и за българската. – Затова ли днес някои използват думата „соросоид“ като обидна, а други пък се гордеят, че са такива? – Соросоид е аналогия на фашизоид. Соросоидът има някакви идеи за индивидуална свобода, за човешки права – права на циганите, права на гейовете, права на джендърите… само права. А задължения? – Ето сега в България се връща радио Свободна Европа. Това не означава ли, че за 30 години резултатът е нула. Как да разбираме това? – Много хора го обясняват директно със смъртта на демокрацията, която беше установена през 1989 г. Тя се оказа недействителна и обслужваща едно малко мнозинство мнозинство от хора при заблудата, че с избори могат да се променят нещата, всичко върви в полза на това малцинство. Затова всичко трябва да се започне отначало, но за съжаление, от друго поколение хора. Защото не може да се повтори по същия начин. Ще има нов преход. Големият мислител Андрей Фурсов казва, че неолиберализмът и капитализмът в Европа ще умрат, но бавно, кърваво и грозно. Това означава, че целият 21 век ще бъде век на локални и най-различни конфликти – междудържавни етнически, сексуални и какви ли не. – Българите отдавна очакват виновните от прехода да бъдат наказани. Ще доживеят ли това? – Моето поколение няма да го доживее. Защото, докато не се приключи с либерализма, наказание за престъпниците няма да има. Цялата концепция за човешки права е направена не да се защитават правата на човека, а под предлог запазването им – да се оневиняват престъпници, които трябва сурово да бъдат наказани. – Ще ви върна малко назад в спомените. Как Джордж Сорос ви даде писмото, в което пише, че иска вие да бъдете изпълнителен директор на „Отворено общество“ в България? – Както ви казах, аз отказах. А това се случи през 1990 година. Имаше едно интересно лице – културният аташе на САЩ Джон Мензес, на когото му бях станал симпатичен и той бе предал тези симпатии на Сорос. Срещнахме се в резиденцията на посланик Сол Полански в столицата. Там бяха поканени доста потенциални членове на управителния съвет на бъдещата фондация – Георги Прохаски, Деян Кюранов, Димитър Луджев и други. Имаше и лидери на партии и движения от СДС. Продължителността на разговора ми със Сорос възбуди подозренията на няколко души, които с помощта на едно младо българче, близък познат на филантропа, изглежда вече бяха разпределили ръководните длъжности в българската фондация. „Трябва да ги разделим – казал недоволен Стефан Тафров. – Сорос май почва да харесва Румен.“ – Що за човек е Сорос? – Той е интересен човек. Спомням си, че при едно от идванията му тук ходихме без никакви бодигардове на разходка от Златните мостове до Планинец. Бяхме още със Стефан Тафров и Георги Прохаски. Отидохме горе без никаква охрана, само с шофьор. А сега той ходи минимум с 4-ма души охрана. На 1 март 1990 година заминах за голямата Питсбъргска научна конференция по аналитична химия в Ню Йорк. Самолетния ми билет плати институтът, в който работех (НИХФИ), а Джон Мензес ми уреди покана за още две седмици по линия на USIA. – Каква беше програмата ви там, успяхте ли да се видите отново с милиардера? -Програмата ми бе изключително натоварена. В Ню Йорк мой домакин беше адвокатът правозащитник Теодор Занг, който заедно с писателя Артър Милър, Джордж Сорос и други евреи интелектуалци, беше един от членовете на „Хелзинки Уоч“. Бях поканен на скромна вечеря в дома на милиардера в Манхатън. Сюзън, съпругата на Сорос, изглежда беше видяла в мое лице бъдещия директор на фондацията в София. Защото ми каза: „Покажи, като пристигнеш в София, малко мускули на другите“. Почерпиха ни скромно – с по едно пилешко бутче и плодова салата. На другия ден получих официално писмо до изпълняващия длъжността директор г-н Прохаски, в което Сорос съобщаваше, че ме назначава за изпълнителен директор на „Отворено общество“, и го съветваше да остане само секретар на същата. Бях приет в обществото на директорите на Сорос. – Кои успяха да се уредят с ръководните постове в управителния съвет? – В УС се събра съзвездие от демократи – Блага Димитрова, Димитър Луджев, проф. Богдан Богданов, Антонина Желязкова, Стефан Тафров, Георги Прохаски, Любен Беров, Васил Гоцев. Гоцев така ми се мазнеше по време на заседанията на УС, явно, че това му беше маниер пред силните на деня още от времето на социализма. Фондацията стартира по време на правителството на Андрей Луканов. Придружавах Сорос по време на срещите му с министър-председателя и заместника му Георги Пирински. – Значи Сорос е действал сериозно на държавно ниво? – Ами да, беше постигнато споразумение да се издаде специално министерско постановление, съгласно което „Отворено общество“ ще развива дейност в областта на човешките права, масмедиите, културата, гражданското общество и други. Българската държава също се задължаваше да участва, като за всеки преведен от Сорос американски долар да предоставя на фондацията приблизително половината от стойността му по курса в български лева. Тази привилегия другите фондации нямаха, а нашата изведнъж започна да оперира с милиони. Създаде се дубликат в Министерството на просветата с 15 краткосрочни и дългосрочни програми. Сивото вещество на България потече към САЩ. Сорос бе взискателен филантроп. През 1991 г., когато Сорос дойде тук, аз подадох оставка. Според него моето отношение към етническите партии е компрометирало идеята, за която сме се събрали във фондацията. На моето място ме наследи друг депутат от ВНС – Красен Станчев. „Отворено общество“ имаше нужда от българи, лоялни към американската външна политика. Оттогава изминаха години, американците продължиха да купуват български политици, България продължи да обеднява застрашително. – Как стоеше въпросът с финансирането на фондацията? – Колкото по-скъп ставаше американският долар, толкова повече български пари имаше за разпределяне. Сорос, доволен от организацията и дейността на българската фондация, увеличи даренията до 5 милиона долара годишно. Срещу тези 5 милиона по силата на първоначалното министерско постановление УС можеше да разпределя сума около 100 милиона лева. „Не се притеснявайте за разходите в български левове – казваше Сорос. – Цепете косъма само за доларите.“ Парите на Сорос започнаха да се разпределят от 21 експертни съвета. Това означаваше, че повече от 100 български интелектуалци, които са ангажирани с допълнителни приходи, пътувания и с надежди да изучат децата си в САЩ, са загубени за каузата „България еднонационална държава“. – Как ставаше зарибяването и купуването, както казвате, на българи от милиардера? – Сорос правилно разсъждава, че като направи хора, зависими от политиката на либерализма на САЩ, те лека-полека се засмукват после или в американски институции, или като поддоставчици, подизпълнители. Нали помните бившия ни външен министър Даниел Митов? Та само като го види човек, веднага забелязва, че това не е българин, той е друг човек! По същия начин – защо Стефан Тафров се задържа 25 години в ООН. Ако не беше Сорос, щеше ли да бъде толкова време там – не. Всичките хора от „Отворено общество“ получиха по една фондация още тогава. Сорос създаваше паралелни структури на българските структури. Например в Министерството на културата в същото време всичките наши културни дейци бяха зарибени с пари, издаваше им книги … Та той имаше по-голям бюджет от културното ведомство! В същото време същото ставаше в съдебната система, в образованието. Разни адвокати в „Адвокати без граница“ и не знам си какво още без граница – това са грантове, които те използваха. Като ти дават зорлем пари, защо да не ги използваш. – Парите на Сорос развратиха доста интелектуалци. Но те влияеха и на политиката. – Това е точно така. А когато спекулантите решат, те атакуват дадена национална валута, сриват я. Хора като Сорос могат не само да купят всичко, но могат да срутят всяко българско правителство. Финансовата криза през 1996-1997 г. беше изкуствено предизвикана лично от Сорос. Това Иван Костов го знае много добре. Това, че българското правителство изцяло зависи от валутни спекуланти като Сорос, е страшно. Сорос първо е евреин, после е шахматист и неговите ходове са точни. Той не само играе – той не играе никога там, където няма печалба. Това не може да стане само ако националните държави успеят да се мобилизират. Тогава Сорос сам ще се откаже. Дори сега казва, че в неговата политика той е започнал да губи… Но както казва Андрей Фурсов, „има много желаещи за властта, погледнете само лицето на Хилъри Клинтън и ще разберете“.  Нашият гост  Румен Воденичаров е роден през 1938 г. в Садово. Завършил е ВХТИ в София, бил е в Института по органична химия на БАН, а след това работи в НИХФИ. През 1989-1990 г. е председател на Независимото дружество за правата на човека. Основател на СДС, депутат от СДС във ВНС. Кандидат за вицепрезидент на България заедно с проф. Велко Вълканов през 1992 г. До 1998 г. е председател на сдружението „Хелзинкски наблюдател – България“. Дългогодишното му хоби е планинарството.                       ", "date": "2018.08.28", "title": " Румен Воденичаров – първият програмен директор на „Отворено общество“ в България, пред „Труд“: Соросоидите могат да работят за всяка кауза, не и за българската\t\t\t"}
{"url": "https://trud.bg/%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b8-%d0%b7%d0%b0-%d0%b7%d0%bb%d0%be%d1%83%d0%bf%d0%be%d1%82%d1%80%d0%b5%d0%b1%d0%b0/", "text": "Аквапланингът е един от най-коварните капани, в който може да попадне един шофьор. Хубав път, съобразена скорост, вали дъжд, а автомобилът напредва уверено. Но на завоя колата попада в наводнен участък, плъзва се и става неуправляема. Ако господ не се смили над хората в машината, те са обречени. През последните седмици държавата рязко се плъзна по аквапланинг и влезе в капан, заложен от самата себе си. Държавата – имам предвид властта. Гръмна Търговският регистър. Щетите още не могат да бъдат описани, но резултатите са такива, че хакерите на Путин могат да се записват на курсове на тема „Непоправими щети със собствени средства“ при спечелилите обществените поръчки за бекъп на Регистъра салони за красота. Без никаква външна намеса положението продължава да е необяснимо критично около този регистър. Но ако някой започне да обяснява, е редно да започне с това как са проведени конкурсите, кои са участвали, защо така се е случило, че е възможно да се скапе този толкова важен за държавата информационен фонд. Следва и отговорност. В деня на национален траур повече от седмица в катастрофично положение бе обявено, че системата а-ха работи в пълен обем. Отговорите обаче отсъстват. Пак по същото време се оказа, че над застрахователния сектор се прокъсва Дамоклевият меч на фалита. Гръмна „Олимпик“, бе застрашена друга компания и се оказа, че държавата сама е сложила аквапланинг на системата с преднамерено или некадърно написан закон и кодекс, които позволяват стотици хиляди да пострадат, а секторът да бъде подложен пред огромен натиск. В България има огромен брой експерти, които са били наясно какво се случва. Някои дори са предупреждавали, макар да не е много трудно да се предвиди, че щом има лош път, когато завали дъжд, може да се хлъзнеш. Основният въпрос тук беше и е „как защитаваме потребителите, хората – общо казано“. Нима експертите не знаят как се бранят интересите на народа? Нима депутатите, приемали кодекса, не са знаели какви са рисковете и как да си защитят хората? Или са некадърни, или са корумпирани. Само от двете катастрофи пострадалите са стотици хиляди. Директно. Ако беше друго правителство, друго управление, това щеше да доведе до политическа криза. Опозицията се опита да направи нещо, но се удави в неразбиране. Не чухме и думата на работодателски, синдикални, застрахователни, потребителски гилдии. Ако някой говореше, бе толкова безидейно, че едва ли не помогна да потънат и двата случая. Те обаче не са малки истории, че да отшумят от само себе си. Какво се прави в такива случаи? Властта трябва да пренасочи обществения интерес към нещо друго. Много стара практика. В България примери много. Пак през август преди точно 19 години почина Тодор Живков и за да се убие разгарящата се носталгия по него в същия ден правителството девалвира лева – Тато си отиде, стотинката се върна. Друга катастрофа заличи за секунди обществения интерес към тези скандали. Огромната трагедия край Своге, която затри 17 души на пътя, спря всякакви разговори за „Олимпик“, за Търговския регистър. Не е ясно още каква е причината за катастрофата. Най-вероятно не е аквапланинг. Но имаме виновен. Първо е повдигнато обвинение на шофьора за причиняване на смърт по непредпазливост. Обществото обаче явно вече не купува „несъобразена скорост“, защото точно на това място са ставали вече толкова много катастрофи, пращани са толкова много сигнали, че няма как да мине просто номерът „несъобразена скорост“. Не е сигурно дали автобусът се е обърнал при аквапланинг, защото това е тежка машина. Ако има аквапланинг, то той се е образувал в помията наречена „обществени поръчки“. И това трябва да се разследва. Седемнайсет души! Толкова не сме загубили за цялата си мисия в Афганистан. Как да кажеш нещо смислено, а? Но пък стана една друга катастрофа, за която социалните мрежи завряха, прокуратурата се самосезира, правителството започна щателна проверка. Бай Георги, баща на президента Румен Радев, участвал в инцидент и сега това става водеща новина. В Харманли на кръгово движение триколка навлиза първа в кръгово движение. Георги не го забелязва, отнема му предимство. Онзи се блъска странично. Оправят се, заминават. По закон, претенции и двете превозни средства могат да се придвижват на собствен ход, дори не трябва да се вика полиция. Осем дни по-късно информацията услужливо е изкарана на бял свят и сега имаме още по-важни въпроси от Търговския регистър, „Олимпик“ и Своге. Има ли прикриване? Има ли умисъл? Яде ли деца нощно време бай Георги. Цялата държава разследва случая. И номерът работи. „Олимпик“ например отпадна от новините. Няма такъв случай вече. Направо е учудващо как в такава плитка памет могат да пропадат цели компании, цели автобуси и с толкова много жертви. Всъщност, защо да е учудващо. Народът услужливо е разделен, че да избира кого да мрази, а не как да търси справедливост. И ето – ще се караме коя катастрофа е по-важна, без да осъзнаем, че и двете са такива, а само добро правосъдие ще каже къде е вината.   Мистерия витае около 14-те войничета На 11 август 1995 г. на Околовръстния път в София катастрофира камион с 14 войници и един офицер от Транспортни войски. Машината се забива челно в трактор и избухва в пламъци. Загиват всички без едно от войничетата. Мистерия витае още около този случай. Тогавашният премиер Жан Виденов беше обвинен от опозицията, че е играл хора в същото време, когато е знаел, че има катастрофа. Години по-късно стана ясно, че около случая има много, много държавни тайни, за които така и никой не иска да каже.      ", "date": "2018.08.28", "title": " Катастрофи за (зло)употреба\t\t\t"}
{"url": "https://trud.bg/%d0%b8%d0%b7%d0%bf%d0%b8%d1%81%d0%b0%d1%85%d0%b0-%d0%be%d1%82-%d0%b1%d0%be%d0%bb%d0%bd%d0%b8%d1%86%d0%b0-%d1%88%d0%be%d1%84%d1%8c%d0%be%d1%80%d0%b0-%d0%bd%d0%b0-%d0%ba%d0%b0%d1%82%d0%b0%d1%81%d1%82/", "text": "Шофьорът на катастрофиралия край Своге автобус Григор Григоров тази сутрин е бил изписан от болница „Царица Йоанна – ИСУЛ“, съобщи  , позовавайки се на информация от лечебното заведение. Той е бил откаран в ареста на Националната следствена служба и утре ще бъде изправен пред Софийския окръжен съд по искането на прокуратурата да бъде задържан за постоянно под стража. за причиняване на смърт по непредпазливост на 17 души и нанасяне на телесни повреди на други 21 ранени. Според прокуратурата, една от причините за тежкия инцидент в събота вечерта е, че той шофирал с 13 км/ч повече от разрешената за участъка скорост. Другата линия, по която работят разследващите, е състоянието на самия път. От вчера се изземва документация, свързана с неговата рехабилитация от различни държавни институции и от фирмата – изпълнител „Трейс груп“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.28", "title": " Изписаха от болница шофьора на катастрофиралия автобус"}
{"url": "https://trud.bg/%d1%81%d0%ba%d0%b5%d0%bb%d0%b5%d1%82-%d1%81-%d0%bd%d0%be%d0%bc%d0%b0%d0%b4%d1%81%d0%ba%d0%b8-%d0%b3%d0%b5%d0%bd%d0%b8-%d0%bd%d0%b0-10-000-%d0%b3%d0%be%d0%b4%d0%b8%d0%bd%d0%b8-%d0%be%d1%82%d0%ba%d1%80/", "text": "Поредно впечатляващо откритие направиха археолозите на крепостта Ряховец край Горна Оряховица. Установено е, че в първия средновековен гроб, на който попаднали изследователите, е погребан човек с номадски гени на 10 000 години. Произходът му е установен с ДНК-анализ в Харвард. Това обяви ръководителят на разкопките на калето Илиян Петракиев. Той поясни, че това е индивид, който е живял около XIII век, но е бил наследник на последните номади в Европа. Те са от Мезолита, преди хората да открият земеделието като препитание. „В днешно време такива гени се откриват в най-северното население и това е групата на Сааните, както и частично около Урал, Каспийския басейн и Централна Европа. В България около 3,5-3,6 % от населението носи такива гени от хапо групата-U5B1B. Установените наследствени белези са по майчина линия“, разясни Илиян Петракиев. От средновековния период преди дни са открити още два гроба. Те са намерени извън крепостната стена, което доказва, че в края на XII-началото на XIII век е престанала да изпълнява функциите си като защитно съоръжение като вероятно е била съборена от силно земетресение. Археолозите са попаднали на животинска кост в хоросан в основата на крепостната стена. Историците в момента водят преговори с университета в Бристол, там да бъде направен радиовъглероден анализ на находката. „Това е т.нар.AMS-дати, който е нов и точен метод, който ще помогне да се датира строежа на крепостната стена“, изтъкна Петракиев. Единият от разкритите гробове е на дете в ембионална /б.а.хокер/ поза, а в другия-костите на индивид от Средновековието. Детското погребение датира от Ранно-желязна епоха и вероятно е първото открито по нашите земи. Тези два скелета също ще бъдат изпратени за анализ в лаборатория в Харвард. При разкопките това лято са намерени голямо количество ценни медни и бронзови средновековни монети, върхове на стрели, керамика и други предмети от бита от XIII век и от Античността-IV-V век. В Историческия музей в Горна Оряховица подготвят експонирането на детския скелет и открития до него керамичен съд в специална витрина с мултимедия. Заради многобройните находки на крепостта Ряховец от Община Горна Оряховица обещаха да финансират разкопките и догодина. Проучването на твърдината бе проведено за четвърта поредна година като научен консултант е проф.д-р Хитко Вачев. Разкопките отново бяха финансирани с 20 000 лева от Община Горна Оряховица , както и с 13 000 лева от Министерството на културата и за първи път от НИМ с 5000 лева. „В момента се работи по изграждане на цялостна концепция за социализиране на крепостта. С разработката ще се кандидатства за финансиране по „Региони в растеж“, обясни кметът на железничарския град инж. Добромир Добрев. Градоначалникът допълни, че ще бъде изградена инфраструктура за лесен достъп до средновековния обект. Предстои изграждането на различни атракциони и единствено по рода си в България и дори на Балканския полуостров Археологическо училище. В него ще бъдат настанявани ученици, които ще помагат за разкопките и ще изучават историята на терен. „Цялата крепост е над 20 декара, към момента е проучена една малка част. Затова подобно училище ще има своята функция и в бъдеще“, обясни инж. Добромир Добрев.Цялостната стратегия трябва да бъде готова през октомври. Научният консултант на разкопките проф. Хитко Вачев пък обяви, че контактите с НИМ ще продължат и в бъдеще, тъй като е договорено горнооряховският Исторически музей да гостува в София със собствена изложба. Друга инициатива, която ще се развива е Лятното археологическо училище. През този сезон в него са взели участие 28 деца от 4 училища. В археологическото лято се включиха основно ученици от СУ „Георги Измирлиев“ и СУ „Вичо Грънчаров“ в железничарския град. Участваха и 8 деца от СУ „Емилиян Станев“ и ЕГ „Проф. д-р Асен Златаров“ във Велико Търново. „Децата работиха на терен, участваха в реалните разкопки и изготвянето на научната документация. Заснемаха различни обекти с дрон“, информира археологът Мая Иванова. Предвижда се да продължат и традиционните семейни съботи в музея в Горна Оряховица. Директорътна културната институция Пламен Младенов припомни, че през юни бе открита изцяло реновираната археологическа зала. Тя е с нова визия, въведени са и интерактивни елементи, които се радват на голям интерес от посетителите. Автентичен вертикален стан от Средновековието с 9 праисторически тежести на 6000 г. с предписмени знаци върху тях, е бил основната атракция за участниците в Семейните съботи. Езикът на знаците и каква информация може да се получи от различни артефакти е било друго интересно направление, което е забавлявало посетителите. Най-малките участници пък са използвали дървени печати за хляб. „Над 400 души се включиха в Семейните съботи през това лято“, каза Пламен Младенов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.28", "title": " Скелет с номадски гени на 10 000 години откриха в крепостта Ряховец край Горна Оряховица"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%ba%d0%b0%d1%80%d0%b0%d0%ba%d0%b0%d1%87%d0%b0%d0%bd%d0%be%d0%b2-%d0%b2%d0%b2%d1%81-%d0%bf%d1%80%d0%b0%d0%b2%d1%8f%d1%82-%d0%b4%d0%be%d1%80%d0%b8/", "text": "Въпреки ограничените ресурси Военновъздушните сили се подготвят и правят дори невъзможното, за да могат да обучат летателния състав да изпълнява своите задачи по защита на въздушното пространство на България. Аз искам да поздравя командира на ВВС и пилотите, които участват в тренировъчните полети, защото в условия на финансов недоимък тези хора дават всичко от себе си, за да защитават суверенитета на България и българските граждани. Това каза министърът на отбраната Красимир Каракачанов днес, 28 август, на зенитния полигон на Военновъздушните сили „Шабла“, където заедно с началника на отбраната генерал Андрей Боцев наблюдаваха съвместни тренировъчни полети на екипажи от състава на изтребителната и щурмовата авиация, съобщиха от МО. Пилотите на МиГ-29 от състава на 3-та авиобаза Граф Игнатиево до 31 август ще изпълняват полети за провеждане на отстрели, експериментални и бойни стрелби с излитане и кацане от летище Граф Игнатиево. Стрелбите са с авиационни управляеми ракети, включени в боекомплекта на МиГ-29, и са по два типа цели – светеща парашутна мишена СПМ-100 и радиоуправляема мишена R-01. Целта на подготовката е летците да подобрят своите умения за работа с комплекса за въоръжение на МиГ-29 и да повишат бойните си способности. В тренировъчните полети на екипажите от изтребителната авиационна ескадрила на авиобаза Граф Игнатиево участват и пилоти на Су-25, инженерно-технически и осигуряващ състав от Базата за предно разполагане – Безмер. Полетите се изпълняват от летище Балчик. Целта е екипажите на Су-25 да усъвършенстват техниката си на пилотиране и самолетоводене на малки и пределно малки височини. Освен това те ще изпълняват и полети за навигационно бомбопускане на светеща парашутна мишена СПМ-100 за осигуряване на стрелбите на своите колеги от 3-та авиобаза Граф Игнатиево. „Особеното през тази година е, че имахме възможност, независимо от ограниченията, да включим в подготовката и нови летци, което за мен е голям успех“, каза командирът на ВВС генерал-майор Цанко Стойков. Той отбеляза че подготовката се провежда в доста сложна метеорологична обстановка – превалявания и гръмотевична дейност и на двете летища, но това не е попречило на екипажите от ВВС да изпълнят успешно поставените задачи. В отговор на журналистически въпрос генерал-майор Стойков разясни, че съгласно нормативите в страните-членки на НАТО максималният нальот за поддържане и изграждане на бойни способности на пилотите е 180 ч. Минимумът, който е заложен в нормативните документи, е 120 ч. нальот и целта е с повишаване на ресурсите да бъде осигурен поне този минимум, за да бъдат спокойни при изпълнение на задачите летателният и инженерно-техническият състав и да се преодолее разтренираността им. „За да осигурим необходимите часове нальот нашата политика е свързана освен с доставката на нов тип изтребител и с поддържането на съществуващата техника, която има достатъчен ресурс, за да могат летците от бойната авиация да имат нужните умения и бойни способности“, заяви министърът на отбраната. Той припомни, че процедурата за доставка на нов тип изтребител предполага първите самолети да бъдат доставени в срок от 3 години след сключването на договор. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.08.28", "title": " Министър Каракачанов: ВВС правят дори невъзможното, за да могат да обучат летателния състав"}
{"url": "https://trud.bg/%d0%bd%d0%b5%d0%bf%d1%8a%d0%bb%d0%bd%d0%be%d0%bb%d0%b5%d1%82%d0%b5%d0%bd-%d1%81%d0%b2%d0%be%d0%b4%d0%bd%d0%b8%d1%87%d0%b8%d0%bb-%d0%bd%d0%b0-16-%d0%b3%d0%be%d0%b4%d0%b8%d1%88%d0%bd%d0%b0/", "text": "Непълнолетен младеж застана пред съда в Разград за сводничество на 16-годишно момиче, което изпълнявало сексуални услуги в града и село от общината в продължение на един месец. Девойката участвала в бизнеса съвсем доброволно. Двамата са били засечени през април тази година, след като въртели бизнеса си през целия март. Това пише в споразумението, което е сключил непълнолетният. Макар и под 18-годишна възраст той разбирал добре какво вършат двамата. След признание на стореното и постигната спогодба, младежът е наказан с 10 месеца лишаване от свобода с 2 години изпитателен срок. В споразумението, което е одобрено от съда, е записано и обществено порицание за младежа. Той трябва да плати и част от разноските по досъдебното производство, които възлизат на над 450 лв. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com      ", "date": "2018.08.28", "title": " Непълнолетен сводничил на 16-годишна"}
{"url": "https://trud.bg/%d1%82%d1%80%d0%b0%d0%bd%d1%81%d0%bf%d0%be%d1%80%d1%82%d0%b5%d0%bd-%d0%ba%d0%be%d1%80%d0%b0%d0%b1-%d0%bd%d0%b0-%d0%b0%d0%bc%d0%b5%d1%80%d0%b8%d0%ba%d0%b0%d0%bd%d1%81%d0%ba%d0%b8%d1%8f-%d1%84%d0%bb/", "text": "Транспортният кораб за експедиционни операции„Карсън Сити” от състава на ВМС на САЩ е за първи път в Черно море и във Варна, съобщи на борда му гражданският капитан Джонатан Кефър. Той обясни, че плавателният съд е в Черно море в изпълнение на задача, свързана с отдавна планирано учение на щатската армия. Това е първото му официално посещение, влизайки на 15 август във водите на Черно море, когато извършва кратки товарни спирки в Поти, Грузия, и Констанца по-рано през седмицата. Мисията на кораба е доставка на оборудване, след което ще се завърне в Средиземно море, обясни още капитан Кефър. На борда могат да бъдат настанени 312 души-военни, пътници, или пострадали хора при хуманитарна криза. „Карсън Сити” е алуминиев катамаран, дълъг 338 фута (103 метра), снабден с 20 000 квадратни метра преконфигурируема зона за мисии. Разполага с каюти, в които могат да бъдат настанени около 104 пътници. Има и фитнес център за състава на плавателния съд. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.08.28", "title": " Транспортен кораб на американския флот е за първи път в Черно море"}
{"url": "https://trud.bg/%d1%81%d0%be%d1%84%d0%b8%d1%8f-%d1%89%d0%b5-%d0%b8%d0%bc%d0%b0-%d0%bd%d0%be%d0%b2-%d0%bf%d0%b0%d1%80%d0%ba-%d0%bf%d1%80%d0%b5%d0%b7-%d1%81%d0%b5%d0%bf%d1%82%d0%b5%d0%bc%d0%b2%d1%80%d0%b8/", "text": "От пълно с боклуци сметище, 5 дка стават терен с детски площадки, фитнес, асансьор и видеонаблюдение До края на септември ще е готов първият етап на новостроящия се парк „Въртопо“ в столичния квартал „Младост“. Това съобщи кметът на София Йорданка Фандъкова на проверка на обекта. От терен, пълен с боклуци, 5 дка се превръщат в напълно нов парк. Целият етап е от 8 дка, до края на септември ще са готови 5 дка. Този проект ще струва 600 хил. лв. Паркът ще обслужва части от „Младост“, „Мусагеница“ и всички прилежащи райони. „Този терен е много труден. На практика се наложи да правим парково пространство на вертикална среда“, обясни кметът. За осигуряване на достъпна среда ще бъде изграден асансьор на един от входовете, останалите ще са със стълбища. Откъм моста на парка ще има алея, която също ще е проходима за майките с колички и хората с увреждания. Предимно този парк е за майки с деца и игра на деца. Предвиждат се няколко площадки – детска площадка за деца на възраст над 3 години, малка детска площадка за бебета под 3 г., както и фитнес съоръжения за възрастните. Ще бъде изградено видеонаблюдение. Съоръженията в парка подлежат на технически контрол и сертификация, преди да бъдат пуснати, а гаранцията им е 5 г. На площадките ще има ударопоглъщаща настилка. „Имаме още проблеми с частните терени тук. В парка има много частни терени. Затова по два от подходите се работи, а третият все още изчакваме, за да придобием един частен терен, за да можем да направим и по-добър подход откъм „Мусагеница“, да изградим ново мостче на мястото на съществуващото, алея по която да има достъп на майки с колички“, каза Фандъкова. Към момента изпълнението върви по график, като най-късно до края на септември ще бъде напълно завършен първия етап от строителството на парка. След това общината има сериозни планове за разширяването на парка, но за осъществяването им е необходимо отчуждаване на терени. По време на втория етап ще бъде обособено място край река, подходящо за пикници. Вторият етап ще започне, когато общината придобие терена. Тази година градската управа в София работи по изграждане и реконструкция на над 10 паркови пространства, включително и Северен и Западен парк. Очаква се да започне работа и по този в кв. „Дружба“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.28", "title": " София ще има нов парк през септември\t\t\t"}
{"url": "https://trud.bg/%d0%ba%d0%b8%d1%82%d0%b0%d0%b9%d1%81%d0%ba%d0%b0-%d0%b4%d0%b5%d0%bb%d0%b5%d0%b3%d0%b0%d1%86%d0%b8%d1%8f-%d0%bf%d0%be%d1%81%d0%b5%d1%82%d0%b8-%d0%bf%d0%bb%d0%be%d1%89%d0%b0%d0%b4%d0%ba%d0%b0%d1%82/", "text": "Представители на Китайската национална енергийна администрация (NEA) посетиха площадката на АЕЦ „Белене“, за да се запознаят на място с доставеното оборудване за централата. В делегацията, която е на работна визита в България, участват и представители на Китайската национална ядрена корпорация (CNNC), Китайската ядрена енергийна корпорация (CGN) и Държавната корпорация за ядрени енергийни технологии (SNPTC), съобщиха от Министерство на енергетиката. Посещението им в България е една от първите инициативи в изпълнение на подписания в рамките на визитата на председателя на Държавния съвет на Китай Ли Къцян у нас в началото на месец юли тази година между Министерството на енергетиката и Китайската национална енергийна администрация Меморандум за разбирателство относно мирното използване на ядрената енергия. Документът цели укрепване на партньорството чрез насърчаване обмена на информация относно нормативната рамка, програмите и практиките на страните, лицензионните процедури, участие в съвместни семинари, конференции и работни групи, обмен на експерти и други. Гостите бяха посрещнати от изпълнителния директор на „Национална електрическа компания“ ЕАД Петър Илиев, който ги запозна на място с реализираните на площадката на АЕЦ „Белене“ мерки за съхраняване на доставеното от Атомстройекспорт оборудване. Площадката на централата се простира на 2500 дка, необходимите работни помещения за функционирането на Белене са построени. Изградени са и необходимите пътища, влакова линия, пристанище и бетонов възел. Остава да бъдат изградени реакторното отделение и турбинна зала. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.08.28", "title": " Китайска делегация посети площадката на АЕЦ „Белене“"}
{"url": "https://trud.bg/%d0%b0%d1%80%d0%be%d0%b3%d0%b0%d0%bd%d1%82%d0%bd%d0%be%d1%81%d1%82-%d0%bd%d0%b0-%d0%b4%d1%80%d1%8a%d0%b2%d0%bd%d0%b8%d0%ba%d0%b0/", "text": "Такъв ужас феновете на „Манчестър Юнайтед“ не са сънували. Три кръга, две загуби, 0:3 от „Тотнъм“ у дома. „Театъра на мечтите“ вече е „Театъра на кошмарите“. Великият червен отбор се сгромоляса с 50-а загуба на „Олд Трафорд“ в ерата на Висшата лига. А 70 процента от домакинските поражения дойдоха след оттеглянето на сър Алекс Фъргюсън.  Вместо да наведе глава и да потърси изход от кризата, Жозе Моуриньо в своя неподражаем стил изригна в арогантност. „Аз съм спечелил 3 титли във Висшата лига – повече от всички 19 треньори взети заедно в нея сега – изстреля Специалния пред журналистите. – Така че от вас искам респект, респект и пак респект!“  Моу размаха три пръста. Но не за да символизира трите гола на „Тотнъм“, а трите си спечелени титли с „Челси“. С тях пак бръкна в раната на „Олд Трафорд“. Големия Жозе дойде, за да направи династия, а още след третия кръг на третия си сезон в „Юнайтед“ титлата изглежда мираж. Относно статистиката обаче Моу е абсолютно прав – по една титла от сегашните мениджъри имат само Пеп Гуардиола и Мануел Пелегрини.  В бой последен за поста си португалецът се заигра с феновете. След края на фиаското той взе хвърлено към него шалче от трибуните, помаха към запалянковците и те бурно го аплодираха. Явен знак срещу изпълнителния директор Ед Уудърд, който явно ще трябва да изпие горчивата чаша на главен виновник за провалената селекция и вероятно проваления сезон. „Нашите фенове не четат вестници и не гледат телевизия – каза от името на всички Моуриньо на пресконференцията. – Не е нормално да загубиш у дома и да те изпращат с аплодисменти. Играчите ги заслужиха. Когато паднахме от „Севиля“ в Шампионската лига, правилно ни освиркваха. Най-добрите съдии за играта са именно феновете.“  Журналист попита Моу: „Защо много места останаха празни доста преди края?“ И Специалния отново не падна по гръб: „Защото от „Олд Трафорд“ до центъра на Манчестър са два часа път. И аз бих си тръгнал при 0:3.“  Букмейкърите в Англия въобще не вярват, че славният Жозе дълго време ще е треньор на „Юнайтед“. Минимален стана коефициентът, че португалецът, ще е първият уволнен треньор във Висшата лига. Също рухнаха и ставките, че няма да издържи на поста си до Коледа. Фаворит да смени Моуриньо е магическият французин Зинедин Зидан, който спечели две поредни титла в Шампионската лига с „Реал“. След него е екзекуторът му от понеделнишката нощ – Маурисио Почетино, треньорът на „Тотнъм“. Ситуацията в „Юнайтед“ може да претърпи крах още в неделя. Тогава отборът гостува на „Бърнли“ и това може да се окаже най-добрият момент за промяна – предстои пауза заради националните отбори, които стартират в новата Лига на нациите.  „Моуриньо е изправен пред най-голямото предизвикателство в кариерата си – каза Гари Невил, дългогодишен капитан на „червените дяволи“ от ерата на Фъргюсън. – Той направи всичките футболисти несигурни. Аз не бих могъл да отговоря кой е титулярният състав на „Юнайтед“. Всеки мач играят различни. И вследствие на това „Юнайтед“ сега е всичко друго, но не и балансиран отбор. Отдавна не сме виждали прагматичен футбол във важните мачове. Играта на тима е като флипер – не знаеш къде ще отиде топката.“  Проблемите в състава са на всички постове. Дори Давид де Хеа, избран три пъти за №1 на отбора в последните 4 сезона, вече е несигурен. В защитата всеки път играе различна двойка в средата. Ромелу Лукаку традиционно пропуска чисти положения. Пол Погба като че ли опитва да насили „Юнайтед“ да го пусне в „Барселона“ възможно най-бързо. А Моу изглежда като човек, който е изпуснал юздите. Нещо, което му се случи при последния престой в „Челси“ и никога не бе ставало в предишните му клубове. А от сектора с фенове на „Тотнъм“ щастливо пееха към Жозе: „Утре ще бъдеш уволнен!“", "date": "2018.08.28", "title": " Арогантност на дръвника"}
{"url": "https://trud.bg/%d0%bf%d0%be%d1%87%d0%b5%d1%82%d0%b8%d0%bd%d0%be-%d0%bf%d1%80%d0%be%d0%bc%d0%b5%d0%bd%d0%b8-%d0%b8%d1%81%d1%82%d0%be%d1%80%d0%b8%d1%8f%d1%82%d0%b0/", "text": "Преди мача на „Олд Трафорд“ Маурисио Почетино засипа Жозе Моуриньо с похвали. Обяви го като вдъхновение за всички млади треньори по света. А впоследствие на терена му изнесе лекция – по футбол и класа.  Почетино не взе нито един нов футболист през лятото. Моу купи трима за 75 милиона паунда. Аржентинецът нито веднъж не се оплака от състава си, португалецът не спря.  Разликата на терена в директния двубой се оказа 3 гола. За първи път в историята „Тотнъм“ при Почетино вкара попадение и спечели точка на „Олд Трафорд“. От 23 гостувания в „Театъра на мечтите“ лондончани нямаха успех.  Маурисио излезе на арената с тъмен костюм и вратовръзка, с която напомни на своя сънародник Диего Симеоне, превърнал „Атлетико“ в династия.  „Великолепен мач и победа – възкликна капитанът на английския национален отбор Хари Кейн. – Спечелихме в първите три кръга, това е страхотно. Не играхме добре през първото полувреме, но след почивката диктувахме темпото. Печелихме първите топки, атакувахме, създавахме положения. Искаме да напишем нашата история с екипа на „Тотнъм“. Клубът отдавна не е печелил трофеи, време е ние да ги донесем.“  „Тотнъм“ единствен във Висшата лига има пълен актив от точки заедно с „Ливърпул“, „Челси“ и „Уотфорд“. „Червените“ са първи заради головата си разлика – едно попадение повече. Втори са „шпорите“, трети – „сините“ от Лондон, а четвърти – „Уотфорд“.", "date": "2018.08.28", "title": " Почетино промени историята"}
{"url": "https://trud.bg/%d0%bf%d0%be%d0%bb%d0%b8%d1%86%d0%b8%d1%8f%d1%82%d0%b0-%d0%b2-%d0%b3%d1%8a%d1%80%d1%86%d0%b8%d1%8f-%d1%80%d0%b0%d0%b7%d0%b1%d0%b8-%d0%bc%d1%80%d0%b5%d0%b6%d0%b0-%d0%b7%d0%b0-%d1%82%d1%80%d0%b0%d1%84/", "text": "Гръцката полиция разкри мрежа за трафик на мигранти от гръцките острови. В престъпната група са участвали служители на неправителствена организация за подкрепа на бежанци. Техният брой е най-малко 30, като всички са служители на неправителствена организация. По информация на полицията организацията е работела с мигрантите на гръцките острови в Егейско море и се финансира от Европейския съюз. В проследяването на мрежата за трафик на хора са участвали силите на полицията на остров Лесбос, както и отделът за борба с организираната престъпност. Групата за трафик е осигурявала информация за пристигащите от Турция лодки с мигранти, като за това е следила разговорите на гранична полиция и силите на европейската агенция по защита на границите „Фронтекс“. Получената информация е предавала на трафиканти. Задържаните са продавали фалшиви лични документи на мигрантите. За дейността си са получили огромни суми в няколко банкови сметки, съобщават от полицията. Предполага се, че мрежата за нелегален трафик на хора е действала от началото на 2015 година на островите Лесбос и Самос. Разследването продължава. Сред заподозрените са 24 чужденци, служители на същата неправителствена организация. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.08.28", "title": " Полицията в Гърция разби мрежа за трафик на мигранти"}
{"url": "https://trud.bg/%d1%81%d0%bc%d1%8f%d0%b4%d0%be%d0%b2%d0%be-%d1%81%d1%82%d0%b8%d0%b3%d0%bd%d0%b0-%d1%8f%d0%bf%d0%be%d0%bd%d0%b8%d1%8f/", "text": "Общински служители извикаха и лектор срещу тютюна Тя не е пробвала тютюн, не обича дима и миризмата му, но напишеш ли в Гугъл „Иванка Петова цигари“ излизат няколко страници с информация. Причината – през ноември миналата година кметицата на град Смядово, Шуменско, реши да възнагради с повече платен отдих всички общински чиновници, които не пушат в работно време и инициативата заинтригува медиите. Със сигурност и в чужбина вече знаят, че вместо 30 дни, смядовските общинари с воля, имат право на 33 дни годишен отпуск. Не е ясно само дали за това е научила японската компания „Пиала“, от която взаимствала добрата идея Петрова. „Прочетох, че фирма в Токио дава 6 дни отпуск и реших защо и ние в Смядово да не стимулираме непушачите?“, разказва кметицата. Там от почивката-бонус се възползвали 30 японци, а какво се случи в българското Смядово от зимата до днес? Близо 50 чиновници от кметството и други общински звена са подписали декларации, че няма да димят през работно време от 8 до 17 часа. Сред тях на пръстите на едната ръка се броят заклетите пушачи, които окончателно са скъсали с цигарите и от началото на годината удържат фронта. Някои пък, просто си пият сутрешното кафе с цигара у дома, идват в кметството и изтрайват без папироси до края на работния ден. Всички са подписали декларации „Аз долуподписаният … декларирам, че няма да пуша в работно време и на работното си място. Ще ползвам допълнителен отпуск по чл.24 ал.2 от Колективния трудов договор“ и връщане назад не бива. Тридневният бонус е вписан в КТД след консултации с юрист и одобрение на Инспекцията по труда. „Бавно стават нещата, вече разбирам, че наистина им е трудно. Мислех си, че ще е по-лесно. Някои просто ми признаха „искаме, но не можем““, казва Петрова. Толерантно обяснява, че щом през работно време хората й не си губят времето с цигари, няма претенции какво ще правят у дома със здравето и парите си. И тя, и заместникът й Иван Кюркчиев /също непушач б.а./ обаче, държат много, както се казва, на коефициента на полезно действие на служителите. Когато обявили идеята за допълнителния стимул, във фейсбук, не липсвали и навъсени коментари, че едва ли не непушачите се сочат за големи работливци. Ако честно обаче се пресметне, излиза, че за една цигара не отиват 5 минути време. Преди това организмът тръпне в очакване, с цигарата вървят и сладки приказки с колеги, след нея пък има момент на настройване за работа… И така поне три пъти дневно, докато се окаже, че едно 10% от работното време е „изядено“ от пушенето. А тезата, че работещите са по-ефективни, като утолят тютюневия си глад, звучи, като неприемливо оправдание, категорични са кметицата и заместникът й. Подкрепя ги от месец и една от дългогодишните пушачки Камелия Русева. Научила цигарите, като студентка, защото било модерно и повече от две десетилетия пушила поне по десетина дневно. „Ей така за удоволствие, но от месец ги отказах и казвам на всички, че не е невъзможно“, обяснява тя. Не го е направила заради повечето отпуск, защото има неизползвани почивни дни в изобилие. Когато се заговорило, че общината ще стимулира непушачите обаче, започнала да претегля „за“ и „против“ цигарите. „Вече съм убедена, че всичко е въпрос на гледна точка и разумът ти да приеме, че е нездравословно. Цигарите са по-скоро слабост. Проблемите не се решават с пушене или с пиене“, категорична е Камелия. Засега обещава да удържи и не се очертава да пропуши от много работа. Да, докато пушела в почивките зад сградата на общината били весела компания и сега по-рядко се среща с колегите-пушачи. Но за сметка на това се вижда с непушачите, защото на втория етаж имат стая за кафе. След инициативата „отпуск срещу отказ от цигари“ в звеното „Защитени жилища“-Смядово извикали и лектор на помощ. Идеята хрумнала на директорката Златка Кирякова, която набрала телефона, изписан на нейната кутия с цигари. Оттам я насочили към Регионалната здравна инспекция в Шумен и през февруари ги посетил Петър Дилов, ст. експерт в отдел „Промоция на здравето“. На тест за измерване на въглеродния оксид в издишания въздух се подложил целия персонал и 16 души потребители с различни психиатрчни диагнози. Резултатът на някои страстни пушачи бил много висок, на други изненадващо нисък. Беседвали дълго и резултатно със специалиста – всички потребители вече пушат по три цигари на ден сутрин, обед и вечер. И го няма непрекъснатото врънкане „дай цигара“. Нито една от подчинените служителки на Кирякова обаче, не стигнала до декларация, въпреки че понамалили цигарите. Самата директорката също – една кутия я пуши за два дни. Но признава, че волята й дошла по финансови причини, защото има трима студенти. Разговорите в защитеното жилище по цигарената тема не спират. За пример е една от потребителките, която от 3 г. станала заклет враг на цигарите и пример, че е възможно да ги откажеш. Колкото дали деклариралите отказ от порока си спазват обещанието, кметицата Петрова не следи. Разчита на съзнанието им. От десетина дни зоната зад сградата на общината е под видеонаблюдение, заради вандалски прояви. Служителите не знаят и ако някой прегреши, камерата ще го излови. Пушенето е възможно и по цялото смядовско ларго, където са монтирани красиви кошчета за смет с предвидливо закрепени пепелници на тях. Така че кметското ръководство не дискриминира пушачите. Според Петрова държавата не бива да посяга и на „найлоновите пушални“ към заведенията, където зимата се спасяват хората с цигари. „Видях колко е силен този навик и колко са зависими хората“, казва тя, но е категорична, че дори и двама пушачи да са помислили за здравето си след нейната инициатива, пак си е струвало.", "date": "2018.08.28", "title": " Смядово стигна Япония\t\t\t"}
{"url": "https://trud.bg/%d1%88%d0%b5%d1%81%d1%82-%d0%be%d0%b1%d0%bb%d0%b0%d1%81%d1%82%d0%bd%d0%b8-%d1%83%d0%bf%d1%80%d0%b0%d0%b2%d0%b8-%d0%be%d0%b1%d1%81%d1%8a%d0%b6%d0%b4%d0%b0%d1%85%d0%b0-%d0%bf%d0%be%d1%87%d0%b8%d1%81/", "text": "До края на август областните управители на Русе, Добрич, Силистра, Търговище, Шумен и Разград ще изпратят в Басейнова дирекция „Дунавски район” списъци с приоритетни участъци от речни корита извън регулация, които трябва да бъдат почистени. Това е договорено на работна среща в Разград на представители на тези шест области с басейновата дирекция от Плевен, информираха от областната администрация в Разград след заседанието във вторник. Определянето на приоритетните участъци е във връзка с писмо на Министерството на околната среда и водите, според което почистването ще се извърши през 2019 г.  За пръв път на областните администрации през тази година ще бъде отпуснато финансиране за извършване на проектиране на дейностите по почистване на коритата, включващо и  изготвяне на количествено-стойностни сметки за обезпечаването им. Средствата ще се осигурят от Междуведомствената комисия към Министерския съвет. Експертите от Басейнова дирекция са представили на срещата предложения за приоритетни участъци за шестте административни области, които са установени при последните проверки на междуведомствените комисии по места, уточняват още от управата в Разград. Тъй като има предложения за включване на допълнителни участъци, които се нуждаят спешно от чистене, до края на месеца се очакват подробни списъци. За област Разград са набелязани четири участъка", "date": "2018.08.28", "title": " Шест областни управи обсъждаха почистване на речни корита извън регулация с басейнова дирекция"}
{"url": "https://trud.bg/%d0%b2%d0%b2%d1%81-%d0%bf%d1%80%d0%be%d0%b2%d0%b5%d0%b6%d0%b4%d0%b0%d1%82-%d1%83%d1%87%d0%b5%d0%b1%d0%bd%d0%b8-%d1%81%d1%82%d1%80%d0%b5%d0%bb%d0%b1%d0%b8-%d0%bd%d0%b0-%d0%bf%d0%be%d0%bb%d0%b8%d0%b3/", "text": "Военновъздушните сили провеждат учебни стрелби на зенитния полигон на „Шабла“. Минстерство на отбраната предостави снимки от втория ден на учението. Министърът на отбраната Красимир Каракачанов заедно с началника на отбраната генерал Андрей Боцев наблюдаваха съвместни тренировъчни полети на екипажи от състава на изтребителната и щурмовата авиация. Пилотите на МиГ-29 от състава на 3-та авиобаза Граф Игнатиево до 31 август ще изпълняват полети за провеждане на отстрели, експериментални и бойни стрелби с излитане и кацане от летище Граф Игнатиево. Стрелбите са с авиационни управляеми ракети, включени в боекомплекта на МиГ-29, и са по два типа цели – светеща парашутна мишена СПМ-100 и радиоуправляема мишена R-01. Целта на подготовката е летците да подобрят своите умения за работа с комплекса за въоръжение на МиГ-29 и да повишат бойните си способности. ю В тренировъчните полети на екипажите от изтребителната авиационна ескадрила на авиобаза Граф Игнатиево участват и пилоти на Су-25, инженерно-технически и осигуряващ състав от Базата за предно разполагане – Безмер. Полетите се изпълняват от летище Балчик. Целта е екипажите на Су-25 да усъвършенстват техниката си на пилотиране и самолетоводене на малки и пределно малки височини. Освен това те ще изпълняват и полети за навигационно бомбопускане на светеща парашутна мишена СПМ-100 за осигуряване на стрелбите на своите колеги от 3-та авиобаза Граф Игнатиево. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.28", "title": " ВВС провеждат учебни стрелби на полигона „Шабла“ (СНИМКИ)"}
{"url": "https://trud.bg/%d0%be%d1%80%d0%b3%d0%b0%d0%bd%d0%b8%d0%b7%d0%b8%d1%80%d0%b0%d1%82-%d0%b7%d0%b0-%d1%81%d0%b5%d0%b4%d0%bc%d0%b8-%d0%bf%d1%8a%d1%82-%d0%bf%d1%80%d0%b0%d0%b7%d0%bd%d0%b8%d0%ba%d0%b0-%d0%bd%d0%b0-%d0%b5/", "text": "Организират за седми пореден път Празника на еленския бут. Кулинарният фестивал в Елена, който оглавява престижни класации, се провежда по Димитровден. Денят е избран заради традициите на балканджиите, които незнайно откога, по това време на годината се стичали на най-големия, пъстър и весел събор в околията. Организаторите на феста – община Елена и Местен съвет по туризъм още през пролетта определиха датата – от 26 до 28 октомври, а сега подреждат програмата по дни и часове. Много са изненадите и приятните поводи да поемете по Димитровден към Еленския балкан. Тук ще е идеалното място за емоции и добро настроение, и чудесен начин да задоволите деликатния си вкус с мезелъци и вкусни гозби, които предлагат любезните домакини на празника. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.28", "title": " Организират за седми път Празника на еленския бут"}
{"url": "https://trud.bg/%d1%81%d0%bf%d0%b5%d1%86%d1%81%d1%8a%d0%b4%d1%8a%d1%82-%d0%bf%d0%be%d1%82%d0%b2%d1%8a%d1%80%d0%b4%d0%b8-%d0%bf%d0%be%d1%81%d1%82%d0%be%d1%8f%d0%bd%d0%bd%d0%b8%d1%8f-%d0%b0%d1%80%d0%b5%d1%81%d1%82/", "text": "Апелативният спецсъд потвърди окончателно постоянното задържане под стража на отстранената от длъжност зам.-кметица на столичния район „Младост“ Биляна Петрова. Решението е окончателно. Според магистратите основанията на защитата да обжалва са несъстоятелни. Адвокатите на Петрова поискаха по-лека мярка с мотивите, че няма опасност да се укрие, нито да извърши друго престъпление, а свидетелските показания не я уличават в престъпление, като някои от тях дори са в нейна подкрепа. Съдебно-медицинска експертиза установява, че здравословното състояние на Петрова позволява тя да остане зад решетките. Според адвокатите експертизата е компрометирана, тъй като вещото лице ползва помощта на други лекари и експерти. Адвокатите твърдят и че продължаващото задържане се превръща в изтезание и е унизително за Петрова. Според прокуратурата няма никакви нови обстоятелства, които да налагат обвинената за съучастие в искане и вземане на подкуп от 70 000 евро заедно с кметицата на „Младост“ Десислава Иванчева. Самата Биляна Петрова обясни, че от петък е преместена в затвора в Сливен и няма възможност там да подготви личната си защита в условията на единствения женски затвор в България. Тя няма достъп до материалите по делото, трябва да пътува, за да ги чете и не може да комуникира достатъчно често с адвокатите си. Петрова дори смята, че е дискриминирана, тъй като обвиненият за посредник Петко Дюлгеров е в Централния софийски затвор, има достъп до правна литература в затворническата библиотека и не му се налага да пътува, за да чете делото. „През тези четири месеца и половина съм се стараела да бъда по-ниска от тревата, не говорих с приятелите си, пуснах молба за отпуска, за да няма и грам съмнение, че мога да попреча на разследването. За мен най-важно е да изчистя името си и усещам тази мярка като изтърпяване на наказание, без да има присъда“, заяви пред магистратите Биляна Петрова. Утре в 10 ч. отстранената кметица на „Младост“ Десислава Иванчева също ще поиска по-лека мярка за неотклонение. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.28", "title": " Спецсъдът потвърди постоянния арест на заместничката на Иванчева\t\t\t"}
{"url": "https://trud.bg/%d1%82%d0%b5%d1%80%d0%b5%d0%b7%d0%b0-%d0%bc%d0%b5%d0%b9-%d0%be%d0%b1%d0%b5%d1%89%d0%b0%d0%b2%d0%b0-%d0%b7%d0%b0%d1%81%d0%b8%d0%bb%d0%b2%d0%b0%d0%bd%d0%b5-%d0%bd%d0%b0-%d0%b1%d1%80%d0%b8%d1%82%d0%b0/", "text": "Британската министър-председателка Тереза Мей, която е на посещение в Република Южна Африка (РЮА) в рамките на първата си африканска обиколка, обеща засилване на британските инвестиции в Африка, предадоха световните агенции. „Днес мога да обявя нова амбиция. До 2022 година искам Обединеното кралство да стане най-големият инвеститор сред страните от Г-7 в Африка“, изтъкна Мей в реч в Кейптаун. След решението на британците на референдума през юни 2016 година страната им да напусне Европейския съюз, Лондон умножи дипломатическите контакти в усилията си да издейства търговски споразумения, които да заменят тези с Брюксел, отбелязва АФП. Тереза Мей посочи, че ще използва бюджета си за международна помощ, за да укрепи собствените си интереси, които включват и задълбочаване на търговските връзки с Африка, съобщи Ройтерс. Великобритания е била шестият търговски партньор на РЮА през 2017 година, уточнява ДПА. В изказването си в Кейптаун Тереза Мей подкрепи поземлената реформа в РЮА и посочи, че ще обсъди въпроса с южноафриканския президент Сирил Рамапоса. „Обединеното кралство от известно време подкрепя поземлената реформа. Поземлена реформа, която е законна, прозрачна, която е генерирана чрез демократичен процес“, каза Мей пред журналисти, цитирана от Ройтерс. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.08.28", "title": " Тереза Мей обещава засилване на британските инвестиции в Африка"}
{"url": "https://trud.bg/%d0%ba%d0%be%d1%80%d0%bd%d0%b5%d0%bb%d0%b8%d1%8f-%d0%bd%d0%b8%d0%bd%d0%be%d0%b2%d0%b0-%d0%b8%d0%bc%d0%b0-%d0%bb%d0%b8-%d1%81%d0%bc%d0%b5%d0%bb%d0%be%d1%81%d1%82-%d0%bf%d1%80%d0%b5%d0%bc%d0%b8%d0%b5/", "text": "Има ли смелост премиерът Борисов да каже, че строи пътища и магистрали, за да загиват по тях – трябва политическа отговорност. Това каза лидерът на БСП Корнелия Нинова по време на пресконференция във връзка с тежката катастрофа край Своге. „Трябва да е ясно, че виновникът за такива ситуации е само един и това е правителството на Бойко Борисов и той персонално. Гордостта на премиера – магистралите са най-голямата кражба, конкурирайки се може би със санирането“, каза Нинова.м„Досега корупцията ни ограбваше, взимаше от всеки човек. Сега вече корупцията убива в истинския смисъл на думата. Невинни българи плащат с живота си кражбите на правителството на Бойко Борисов. Обръщаме се към всички хора, българи, че това просто не може да продължава повече така. Чувам днес колеги, поискали да се извадят всички договори на фирма „Трейс“, добре, да ги извадим. Но една фирма ще бъде подменена с друга“, каза Нинова. По думите й това е моделът на прехода. „Ще се смени тази фирма с друга, ще понесе някой отговорност на ниските равнища, но моделът остава“, заяви лидерът на БСП. Тя призова затова всички хора да съберат ум и сили и да сложат край на това. Оставките на министрите вече са най-малкото – става въпрос за оставка на цялото правителство, каза още Нинова. На въпрос дали искат конкретни оставки, Нинова заяви: „Е, искаме оставки, наглостта стига до там да кажат, че са невинни и че е виновен Станишев, Орешарски и някой по веригата“. Според нея единственото решение на проблема е оставка на правителството. По отношение на евентуален вот на недоверие, тя поясни, че преди началото на всеки сезон се събира парламентарната група заедно с ръководството на партията и тогава се решават такива неща. „Помните ли, че в Хитрино беше пак така. 10 дена правителство, министри там, фирмата виновна, влакът, машиниста. Какво става с Хитрино? Всички забравиха да питат. Какво става с Мизия след наводненията, с взривения завод. Това е системата. Пет дена се прави пиар пред вас и после пак същото, защото политици и бизнес се договарят отново за пореден път да крадат за сметка на поредните жертви от народа“, коментира лидерът на БСП. По думите й сигурно пак ще се заговори за Закона за обществените поръчки. „Не е това проблемът. Проблемът е, че хората, които са политическата класа на България, така правят законите, че фирмите и политиците, които крадат заедно, да не могат да бъдат хванати“, коментира Нинова. Според нея трябва да се спре с модела в политиката да се търсят виновни в предишните. „Стига на това, не на тези политици и тези фирми, които се договарят, крадат си и са безнаказани 29 години. Няма наши и няма ваши. Ножът е опрял до кокала, а не до прехвърляне на партийни отговорности от един на друг“, допълни лидерът на БСП. Общинските ни съветници от БСП в Царево внасят жалба в съда за отмяна на решението на Oбщинския съвет за „Силистар“, каза още лидерът на БСП във връзка с решението на Общинския съвет в Царево, свързано със застрояването на плаж „Силистар“. Тя поясни, че БСП призовава за разговор, разум и решения за смяна на този модел. „Част от този модел, за който говорим и във „Визия за България“, е унищожаване на държавните институции – системно и последователно“, обясни още Нинова. По думите й премиерът смята, че може да бъде съд, прокуратура – всичко. В тази връзка Нинова визира решението на ОбС-Царево за „Силистар“. „Премиерът си позволи за пореден път да нареди на някого. Разбира се, кметът бави нещата. Областният управител още повече ги бави, докато се забави тази случка и докато си извърши поредната кражба. Няма да оставим нещата така. Съветниците на БСП гласуваха „против“ това и внасяме в съда жалба срещу решението на Общинския съвет“, каза Нинова АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com                ", "date": "2018.08.28", "title": " Корнелия Нинова: Има ли смелост премиерът Борисов да каже, че строи пътища и магистрали, за да загиват по тях\t\t\t"}
{"url": "https://trud.bg/%d0%ba%d0%b0%d0%bc%d0%b5%d0%bd%d0%be%d0%b4%d0%b5%d0%bb%d1%86%d0%b8-%d1%81%d0%b8-%d0%bc%d0%b5%d1%80%d1%8f%d1%82-%d0%b4%d0%bb%d0%b5%d1%82%d0%b0%d1%82%d0%b0-%d0%b2-%d0%b5%d1%82%d1%8a%d1%80%d0%b0/", "text": "  Каменоделството е занаятът, избран за Майсторската надпревара по време на ХVI Международен панаир на традиционните занаяти, който се провежда в Етнографски музей на открито “Етър” в Габрово от 6 до 9 септември. Самата надпревара започва още на 5 септември и в нея са одобрени за участие десет каменоделци, между които и две жени. Занаятът каменоделството е свързан със строителството на чешми, което в българските земи през Възраждането достига своя връх. За Габрово – възрожденски град в планината, чешмите са необходимост, знак на обществено положение, украса и спомен за лица и събития. Една чешма, минала през перипетии и намерила пристан в “Етъра”, пази спомена за бурни събития и достойни българи – чешмата на Пецата хаджи Христов Рачков. За нея се казва: “Който пие от чешмата на Пецата хаджи Рачков, прави поклони пред християнската вяра и саможертвата на поборниците за свобода”. Бащата на Пецата-Хаджи Христо Рачков е богат габровски търговец и дарител, участник в Гръцката завера от 1821 г. Разкрит от турците, за да не изгуби имота си, се самоубива. Наследява го синът му Петър хаджи Христов Рачков -Пецата, който е съратник на Левски, щедър дарител и ревностен християнин, един от основателите на манастира “Св. Благовещение” в Габрово. В края на живота си благодетелят изпада в нужда и неговите кредитори продават имотите му, намирали се в днешната централна градска част – района на пазара и помощното училище. Чешмата, която Пецата хаджи Христов строи в 1843 г., е в памет на баща му хаджи Христо, както и в признателност към загиналите във Велчовата завера (1834 г.) патриоти. Тя е оградна, изработена от пясъчник и се е намирала в хана му. Отличаваща се с богата символна украса, тя е уникална с каменното изображение – икона на св. Троица. Чешмата демонстрира високото самочувствие и християнско самосъзнание на габровския първенец. Висока почти 3 метра, изпъстрена с изображения и орнаменти, тя е недотам изящно скулптурирана. Лицевата страна е направена от два каменни блока, поставени един над друг, а гърбът е зидария от обработени дялани камъни. Над плочите и зидарията има поставена легнала трета плоча, образуваща профилиран корниз от трите страни на чешмата. Лицето е разчленено от три издълбани ниши с полукръгли арки, средната от които – по-широка. На 2 метра от земята е изсечена иконата “Св. Троица” – главен мотив на чешмата. От двете страни над нея са изобразени слънцето, луната и кръстове. Над средната арка е направен още един кръст, над и около който, непосредствено под корниза, е надписа, гласящ: “В слава на Света Троица в лето 1843 юни направи тая чешма Петър х. Христов”. Чучурите са уникални не по-малко от каменната пластика. Те са три – един по-голям в средата и два малки в страничните ниши. Отлети са от мед, с дръжки, които в горната си част се свързват с допълнително гравирани след отливането части с изобразени короновани двуглави орли. В периода на Възраждането двуглавият орел е символ както на Русия, така и на Цариградската патриаршия. Християнският характер на изображението допълнително е подсилен с кръст върху голямата корона, увенчаваща двете коронованите глави на орлите. Коритото е с изобразени два полуизправени лъва застанали един срещу друг, а между тях обградена с разлистени извити клонки е 8-листна розета. Чешмата е показателна за възможностите и стремленията на собственика си. Богатството на поръчителя личи както от размерите й и трите чучура, така и от явното незачитане на поробителите. Християнското вероизповедание е демонстрирано чрез кръстовете и иконата на св. Троица, а поборническото непокорство и стремеж съм свобода – чрез изправените лъвове. Двуглавите орли с корони и кръст над тях подсилват това смислово. Но това не е достатъчно на собственика. Слагайки ги на чешма, където всеки се навежда, за да напълни съдовете си, Пецата хаджи Христов “принуждава” отишлият за вода да се поклони пред християнската вяра, саможертвата на поборниците за свобода от Велчовата завера и паметта на баща му. През 1850 г. Пецата хаджи Христов загубва състоянието си и големия двор с хан е разделен на части и разпродаден от кредиторите му. Ханът е купен от габровския търговец Иван Радославов, но след Първата световна война негов собственик става търговецът на вино Стефан Сираков. Той построява красива къща с кръчма и склад за вино, а в неговия двор попаднала все още запазената голямата чешма на Пецата хаджи Христов. Градоустройствените решения и централното водоснабдяване на града в средата на ХХ в. правят ненужни много от старите чешми в Габрово, вкл. и на тази. Неподдържани и пресъхнали те пречат на новото улично регулиране и строителство, особено в центъра на града. В началото на 60-те години започва изграждането на етнографския музей “Етър”, който представя един балкански възрожденски град в миниатюр. А какъв град и възраждане без характерните чешми? Така чешмата на Пецата хаджи Христов е пренесена заедно с още няколко нейни посестрими от съседните къщи в строящия се музей. Експонирана в началото на музея срещу входа на Балканската талпена къща, представяща възрожденска механа, чешмата на Пецата хаджи Христов и днес дарява хлад и живителна вода на всеки навел се към чучурите й.   * Румяна Денчева e уредник в ЕМО “Етър”. Неин научен доклад за габровските чешми до края на ХІХ в. е публикуван в сборник “Известия” на РИМ – Габрово. т. ІІ, 2014 г. Тази статия се различава значително от доклада, а оригиналното й заглавие е “За одисеята на една “Етър”-ска чешма”.", "date": "2018.08.28", "title": " Каменоделци си мерят длетата в „Етъра“\t\t\t"}
{"url": "https://trud.bg/%d0%b7%d0%b0%d0%bc%d1%8a%d1%80%d1%81%d1%8f%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d0%b2%d1%8a%d0%b7%d0%b4%d1%83%d1%85%d0%b0-%d0%bd%d0%b0%d0%bc%d0%b0%d0%bb%d1%8f%d0%b2%d0%b0-%d0%ba%d0%be/", "text": "Хроничното дишане на замърсен въздух намалява когнитивните способности, твърди ново проучване в Китай, предаде Според изследователите негативното му влияние се увеличава с възрастта, като най-силно засята мъже с по-ниско образование. Съвместното американско-китайско проучване стигнало до изводите, след като следило математическите и вербални умения на около 20 000 в Китай в продължение на 4 години. Изследователите смятат, че резултатите имат глобални измерения, тъй като 80% от градското население по света диша въздух, чието ниво на замърсяване не е безопасно. Въпреки че установило връзка между замърсяването и по-ниски резултати в тестове, проучването не открило причината, която причинява този ефект. В него били измервани нивата на серен диоксид, азотен диоксид и прахови частици под 10 микрометра, в района на живеене на наблюдаваните участници. Не е ясно кой от тези замърсители причинява този ефект и в каква степен. Въглеродният оксид, озонът и по-големи прахови частици не били включени в изследването. Авторите му обаче смятат, че замърсеният въздух увеличава риска от дегенеративни заболявания, като алцхаймер и други форми на деменция. По оценки на Световната здравна организация замърсяването на въздуха годишно причинява преждевременната смърт на 7 милиона души по света. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.28", "title": " Замърсяването на въздуха намалява когнитивните способности"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%b4-%d1%80-%d0%b0%d1%82%d0%b0%d0%bd%d0%b0%d1%81-%d0%ba%d0%b0%d0%bc%d0%b1%d0%b8%d1%82%d0%be%d0%b2-%d0%be%d1%84%d0%b8%d1%86%d0%b8%d0%b0%d0%bb%d0%bd%d0%be-%d0%be/", "text": "Шествие и празничен концерт дадоха старт на VI Международен детски футболен турнир „Купите на община Благоевград”, съобщиха от общината. Кметът на Благоевград д-р Атанас Камбитов поздрави треньори и участници с „Добре дошли!“. „През всичките тези години, турнирът се утвърди не само на национално, но и на международно ниво. С много от Вас сме заедно от първото издание, има и нови участници, като ФК „Бенфика“, които специално искам да поздравя с „Добре дошли!“. Тук е мястото да благодаря и на ръководствата на клубовете, на треньорите, на родителите, на футболистите, за това, че подкрепиха турнира, на БФС, за това, че ни подкрепят от самото начало. Започнахме турнира като детски футболен и го превърнахме в младежки футболен. За шест години, повечето от тези футболисти от деца станаха младежи и няма да се учудя, ако в скоро време някои от тях ги видим и в мъжките състави на техните клубове. Пожелавам на всички успех! Нека на терена господар да бъде феърплеят, а ние, сигурен съм, ще сме зрители на един футболен празник, който Вие ще ни предложите”, каза кметът д-р Камбитов, придружен на сцената от капитаните на всички футболни отбори, включени в турнира. Той не скри гордостта си от това, да бъде домакин на спортното събитие за шеста поредна година. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.28", "title": " Кметът д-р Атанас Камбитов официално откри VI Международен футболен турнир за деца „Купите на община Благоевград“ (СНИМКИ)"}
{"url": "https://trud.bg/%d0%ba%d0%b0%d0%ba-%d0%b4%d0%b0-%d0%bd%d0%b0%d0%b7%d0%bd%d0%b0%d1%87%d0%b8%d0%bc-%d1%80%d0%b0%d0%b1%d0%be%d1%82%d0%bd%d0%b8%d0%ba-%d0%be%d1%82-%d0%b4%d1%80%d1%83%d0%b3%d0%b0-%d0%b4%d1%8a%d1%80%d0%b6/", "text": "Въпрос: Kаква е процедурата за назначаване по трудов договор на гражданин от друга държава на ЕС, например Гърция? Предварително благодаря! Зл. Колева, гр. Ловеч Отговор:  Съгласно чл. 49, ал. 1 от Закона за трудовата миграция и трудовата мобилност, гражданите на друга държава – членка на Европейския съюз, на държава – страна по Споразумението за Европейското икономическо пространство, или на Конфедерация Швейцария, които са упражнили правото си на свободно движение, при пребиваването си в Република България имат всички права и задължения според българските закони и международните договори, по които Република България е страна, с изключение на тези, за които се изисква българско гражданство. Ето защо трудовия договор с гражданин на Република Гърция може да бъде сключен за неопределено време на основание чл. 67, ал. 1, т. 1 от Кодекса на труда (КТ). В тридневен срок от сключването на трудовия договор работодателят или упълномощено от него лице е длъжен да изпрати уведомление за това до съответната териториална дирекция на Националната агенция за приходите (чл. 62, ал. 3 от КТ). Поради обстоятелството, че уведомлението за сключения трудов договор се изпраща до Национална агенция за приходите, следва да се обърнете към тях по компетентност за отговор на поставеното запитване, как да бъде осъществена процедурата по регистрация на трудовото правоотношение на работника или служителя. Условията и редът, при които гражданите на други държави – членки на Европейския съюз, и членовете на техните семейства, както и гражданите на държави – страни по Споразумението за Европейското икономическо пространство, или на Конфедерация Швейцария и членовете на техните семейства влизат, пребивават и напускат Република България, се определят със Закона за влизането, пребиваването и напускането на Република България на гражданите на Европейския съюз, които не са български граждани и членовете на техните семейства. Правото на свободно движение на български работници на територията на Европейския съюз, Европейското икономическо пространство или на Конфедерация Швейцария, както и на работници – граждани на друга държава – членка на Европейския съюз, държава – страна по Споразумението за Европейското икономическо пространство, или на Конфедерация Швейцария, на територията на Република България е гарантирано от чл. 45 от Договора за функционирането на Европейския съюз и се осъществява в съответствие с Регламент (ЕС) № 492/2011 на Европейския парламент и на Съвета от 5 април 2011 г. относно свободното движение на работници в Съюза (ОВ, L 141/1 от 27 май 2011 г.). Д-р Тодор Капитанов, юрист, Национален секретар на КНСБ, консултант и специалист по публични лекции в областта на трудовите и социални въпроси, комуникациите и публичния сектор АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.28", "title": " Как да назначим работник от друга държава в България"}
{"url": "https://trud.bg/%d0%bf%d1%80%d0%b8%d0%ba%d0%bb%d1%8e%d1%87%d0%b8-%d0%b0%d0%ba%d1%86%d0%b8%d1%8f%d1%82%d0%b0-%d0%b2-%d0%b4%d1%83%d0%bf%d0%bd%d0%b8%d1%86%d0%b0-%d0%b8%d0%b7%d0%b7%d0%b5%d1%85%d0%b0-%d0%b4%d0%be%d0%ba/", "text": "Приключи акцията на полицията в офисите на „Мегаинвест холд” в Дупница, информира  Бисерка Стоянова, която е следовател по случая, заяви, че фирмата оказва пълно съдействие на разследващите органи и към момента са иззети всички необходими документи. На този етап не се ангажира с това дали са само счетоводни документи или други. На по-следващ етап разследващите ще дадат пресконференция, на която ще обявят повече информация по случая. На въпрос знаят ли, че служители на фирмата са отишли по-рано на другия адрес на фирмата в Дупница с такси, а по-късно със служебен автомобил са излезли от там, Бисерка Стоянова каза, че не може да коментира повече.  Те иззеха документи, свързани с договора, сключен за ремонта на кървавия участък край Своге, където в събота загинаха 17 души при падане на автобус в 20-метрово дере. Управителят на фирмата Цветан Цветанов заяви, че те не са асфалтирали въпросния участък край Своге. На място бе и началникът на РУП Дупница Борислав Динев. Разследващите провериха и двата офиса на фирмата в Дупница. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.28", "title": " Приключи акцията в Дупница, иззеха документи от офисите на „Мегаинвест холд”"}
{"url": "https://trud.bg/%d1%84%d1%80%d0%b5%d0%bd%d1%81%d0%ba%d0%b0-%d0%b5%d1%80%d0%be%d1%82%d0%b8%d0%ba%d0%b0-%d0%b2-%d0%bf%d0%b0%d1%80%d0%ba%d0%b0-%d0%bd%d0%b0-%d0%b2%d0%be%d0%b5%d0%bd%d0%bd%d0%b0%d1%82%d0%b0-%d0%b0%d0%ba/", "text": "Зрителите ще гледат и най-новия опус на Вендерс Провокативен френски еротичен трилър от Франсоа Озон и разюзданата Кейт Бланшет в 13 роли в един филм са основните атракции в програмата на “Кино в парка”. Филмовата фиеста ще се разгърне на открито в парка на Военната академия “Г. С. Раковски” в София от 4 до 8 септември. Форумът се провежда за трета поредна година. Прожекциите са всяка вечер от 20:30 часа и поставят акцент върху най-качествените авторски заглавия от последната година. Апетитни арт предложения в селекцията са “Квадратът” на Рубен Йостлунд, “Проектът “Флорида” на Шон Бейкър и най-новият игрален филм на Вим Вендерс – “Потапяне”, с участието на Алисия Викандер и Джеймс Макавой. Особено любим на фестивалната публика е еротичният трилър на Озон “Другият любовник”. Специален акцент в програмата е и ексклузивната прожекция на “Манифест” на Юлиан Розефелд, с участието на уникалната Кейт Бланшет в 13 различни персонажа.", "date": "2018.08.28", "title": " Френска еротика в парка на Военната академия\t\t\t"}
{"url": "https://trud.bg/%d0%bd%d0%b0%d0%bf-%d0%b7%d0%b0%d0%bf%d0%be%d1%80%d0%b8%d1%80%d0%b0-%d1%81%d0%bc%d0%b5%d1%82%d0%ba%d0%b8%d1%82%d0%b5-%d0%bd%d0%b0-%d1%80%d1%83%d1%81%d0%b0%d0%bb%d0%ba%d0%b0/", "text": "НАП запорира банковите сметки на дружеството, собственик на ваканционно селище „Русалка“. „Туристически холдинг Русалка Холидейз“ е дерегистриран по ЗДДС и вече не може да ползва данъчен кредит, съобщиха за „Труд “ от приходната агенция във Варна. Направено е проучване за имуществото на фирмата и се оказало, че няма такова. Ще се направи искане за запор до Централния депозитар за притежаваните акции или дялове на дружеството. Ще бъде уведомена прокуратурата, че не са предприети действия по обявяване в несъстоятелност, за което се носи наказателна отговорност. При проверка в комплекса данъчните служители са пристъпили и към една от крайните мерки за изземване на оборота на два работещи обекта, но той се е оказал символичен в сравнение с дълговете към хазната. 1757 са задължените лица с над 50 000 лева в ТД на НАП Варна. След проведени срещи и предприети действие по принудително изпълнение в дирекцията са събрани над 24 милиона лева, а от реализирани търгове на движими и недвижими вещи са постъпили още над 1 милион лева. През първата половина на годината са отпаднали по ЗДДС 119 фирми, а от 1 юли до момента са извършени 109 запора на каси с иззети над 52 000 лв. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.28", "title": " НАП запорира сметките на „Русалка“"}
{"url": "https://trud.bg/%d1%84%d0%b5%d0%bd%d0%be%d0%bc%d0%b5%d0%bd%d0%b0-%d0%ba%d1%83%d0%bf%d1%83%d0%b2%d0%b0-%d0%ba%d0%bb%d1%83%d0%b1-%d0%b2-%d0%b8%d1%81%d0%bf%d0%b0%d0%bd%d0%b8%d1%8f/", "text": "Бразилецът Роналдо е близо до купуването на испанския първодивизионен „Валядолид“. 41-годишният бивш играч на „Реал“ и „Барселона“ ще плати около 30 милиона евро за акциите на отбора. След приключването на сделката Феномена ще стане президент на тима.  „Валядолид“ стартира сезона в Примера дивисион с равенство и загуба. Преди дни тимът падна от „Барселона“ с 0:1, а след двубоя от щаба на каталунците засипаха с критики терена на стадион „Хосе Сорийя“. „Валядолид“ заема 14-ото място във временното класиране. Отборът спечели промоция за елита през миналия сезон. Снимка: Instagram", "date": "2018.08.28", "title": " Феномена купува клуб в Испания"}
{"url": "https://trud.bg/%d1%87%d0%b5%d1%84%d0%b5%d1%80%d0%b8%d0%bd-%d0%be%d1%82%d1%80%d0%b5%d1%87%d0%b5-%d0%b7%d0%b0-%d0%b2%d0%b0%d1%80/", "text": "Александър Чеферин, президент на УЕФА, отхвърли информациите, че системата за видеоповторения ВАР ще намери място в тазгодишното издание на Шампионската лига. По-рано се заговори, че технологията ще бъде използвана от 1/4-финалите на надпреварата.  „Не знам откъде идват тези информации, но ние не сме говорили за това – каза Чеферин. – Не съм убеден за ВАР в Шампионската лига в този момент. Все още има неща, които трябва да се доизяснят. Но е ясно, че един ден тази система ще стане много необходима.“  В момента ВАР се ползва в три от най-силните първенства – испанската Примера дивисион, немската Бундеслига и италианската Серия А.", "date": "2018.08.28", "title": " Чеферин отрече за ВАР"}
{"url": "https://trud.bg/%d0%ba%d0%b0%d0%bc%d0%be%d1%80%d0%b0%d0%bd%d0%b5%d0%b7%d0%b8-%d0%bf%d0%be%d0%b4%d0%ba%d1%80%d0%b5%d0%bf%d0%b8-%d1%80%d0%be%d0%bd%d0%b0%d0%bb%d0%b4%d0%be/", "text": "Легендата на „Ювентус“ и италианския футбол Мауро Каморанези подкрепи Кристиано Роналдо, който все още чака първия си гол за новия си тим.  „Говорим за играч, който е вкарал повече от 500 попадения в кариерата си – каза иконата от близкото минало. – Това, че не е отбелязал в първите си два мача, не означава нищо. Той ще вкара тонове голове до края на сезона.“  УЕФА обяви попадението на Роналдо със задна ножица срещу „Ювентус“ за най-красив през миналата година. Португалецът се разписа при успеха с 3:0 в Торино в първия 1/4-финален сблъсък между двата тима. В последствие „Реал“ спечели турнира.  Сега, няколко месеца по-късно, звездата е част от „Ювентус“, а вече това важи и за най-големия му син. Кристиано-джуниър започна тренировки в младежката академия на „Ювентус“.", "date": "2018.08.28", "title": " Каморанези подкрепи Роналдо"}
{"url": "https://trud.bg/%d0%ba%d0%b8%d1%80%d0%b8%d0%bb-%d0%b4%d0%be%d0%b1%d1%80%d0%b5%d0%b2-%d0%b7%d0%b0-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0%d1%82%d0%b0-%d0%ba%d1%80%d0%b0%d0%b9-%d1%81%d0%b2%d0%be/", "text": "„Корупцията днес вече убива. Тъжно е, че след 10 години на едно управление, всички плащаме сметката. Тъжно е, защото като обсъждахме днес, се сетихме за нашия голям приятел Димчо Михалевски, който през 2011 г. направи близо 4-5 големи труда за начина, по който се строят българските пътища”. Това каза зам.-председателят на НС на БСП Кирил Добрев на пресконференция в централата на партията. Добрев припомни думите на Михалевски от март 2011 г. , който тогава казва , че „този асфалт, тази подложка като гръбнак на магистралата и пътя означава само смърт. Този материал не става дори и за селски път. Ако върху тази подложка се сложи асфалт, след месец магистрала „Тракия“ ще се напука и ще стане на вълни“. Добрев добави, че са десетки сигналите оттогава досега, а стотици са местата по българските пътища, които са се превърнали в гробници и то на едни и същи места. „Винаги е по-лесно  да обвиним шофьорите за техническа грешка и сигурно има такива, които не спазват правилата. Нека се замислим има ли в България пътища убийци? Пътища, които в резултат на тези обществени поръчки са станали такива”, попита зам.-председателят на БСП. Добрев припомни 2016 г., когато заедно с колегата му Жельо Бочев дават шефа на АПИ на прокурор. „Тогава той беше сменен и то именно за злоупотреби с обществени поръчки и за влагане на некачествени материали на обща стойност 293 млн. лв.”, припомни още той. Той попита, какво се случва през всичките тези години от 2011 до 2018 г. и поясни. „Интересува ни само едно – кой дава на тези фирми правото да строят, кой ги проверява за това  дали са изпълнили поръчката качествено“, попита още Кирил Добрев. „Трябва да обърнем внимание на един голям за страната ни проблем – бездействието на институциите”. Това каза заместник-председателят на ПГ на „БСП за България“ Георги Свиленски.  Той уточни, че от районното полицейско управление са изпратили 7 писма, че този участък от пътя е опасен, а кметът на Своге е изпратил 5.  „След толкова сигнали, този път продължава да бъде в това състояние”, уточни народният представител.  Той припомни думите на министъра от вчера, че не може да го затвори.” Какво чакаш – шест автобуса да се обърнат в това дере? Как няма право да направи нещо? Затваря лентата и отваря другата, толкова ли е сложно? Ако паднат още два автобуса, такова ли ще остане състоянието на пътя?“, попита още зам.-председателят на ПГ на БСП. Свиленски бе категоричен, че вече е ясно, че по този път при дъжд ще има още жертви и експертизите са го показали. „Това показва абсолютното бездействие и безхаберие на държавата”, заяви Георги Свиленски. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.08.28", "title": " Кирил Добрев за катастрофата край Своге: Корупцията вече убива"}
{"url": "https://trud.bg/%d0%ba%d0%b8%d1%82%d0%b0%d0%b9-%d0%bf%d1%80%d0%b5%d0%bc%d0%b0%d1%85%d0%b2%d0%b0-%d1%82%d0%b0%d0%b2%d0%b0%d0%bd%d0%b0-%d0%b7%d0%b0-%d0%b4%d0%b5%d1%86%d0%b0/", "text": "17,2 млн. са новородените през 2017 г. Китай обмисля да премахне ограничението колко деца може да има едно семейство с промени в продължилата почти 40 години политика за семейно планиране, съобщиха държавните медии в Пекин. Проект за нов граждански кодекс е предаден в Постоянния комитет на Националния народен конгрес не включва никакви предписания по въпроса, предаде агенция Синхуа. Това означава, че настоящите рестрикции, които доведоха до намаляване, но и застаряване на населението, ще бъдат премахнати. От 1979 до 2016 г. всяко китайско семейство можеше да има само по едно дете, като повечето китайци предпочитаха то да е момче и това предизвика дисбаланс по полов признак. И липса на булки за милиони ергени. Ограничението действаше с помощта на глоби, но и с насилствени аборти и стерилизации в най-многолюдната страна в света. От 2016 г. на китайците бе разрешено да имат по две деца, но реформата не даде очаквания от властите ръст на ражданията. Около 17,9 млн. бебета са родени през 2016 г., а броят на новородените намаля до 17,2 млн. през миналата година при прогноза на управляващите за 20 млн. Отчасти това се дължи и на увеличаване на нужните средства за издръжка. Новият проект за граждански кодекс предстои да бъде гласуван през 2020 г. В него е заложена и борба със сексуалния тормоз, както и едномесечен период за размисъл преди развод. Не става ясно дали ограничението ще бъде премахнато изобщо или на китайците ще бъде разрешено да имат по 3 деца, отбелязва в. “Гардиън”. Спекулациите за промяната се засилиха този месец, след като правителството пусна пощенска марка за предстоящата Година на прасето. На нея е изобразено прасешко семейство с 3 малки прасенца. По данни на ООН Китай в момента има около 1,4 млрд. души население. Реформата в страната идва на фона на скорошно проучване на международната общност, според което до 10 г. Индия ще задмине Китай като най-многолюдна държава в света. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.08.28", "title": " Китай премахва тавана за деца\t\t\t"}
{"url": "https://trud.bg/%d1%81%d0%b5%d0%bb%d1%81%d0%ba%d0%be%d1%81%d1%82%d0%be%d0%bf%d0%b0%d0%bd%d1%81%d0%ba%d0%b8-%d1%81%d0%b0%d0%bc%d0%be%d0%bb%d0%b5%d1%82-%d1%81%d0%ba%d1%8a%d1%81%d0%b0-%d0%b5%d0%bb%d0%b5%d0%ba%d1%82/", "text": "Пореден инцидент със самолет се разигра в област Монтана. При обработка на земеделски масиви с агропрепарати от въздуха селскостопански самолет закачи далекопровод и падна. За щастие при произшествието няма пострадали хора, съобщиха от Областната дирекция на МВР в Монтана. Въздушната каскада се е станала във вторник между 12 и 13 часа между град Брусарци и село Дъбова махала. Самолет – собственост на фирма от Плевен, нает от местен фермер, пръскал ниви със слънчоглед, когато опашката му закачила 12 киловолтов далекопровод и го скъсала. При удара опашката на машината била повредена и самолетът паднал на 3-4 км от мястото на инцидента. Пилотът не е пострадал. Пристигналите на мястото полицаи тествали пилота за алкохол, пробата е отрицателна. Заради скъсаните жици районът е останал без електричество. Екипи на ЧЕЗ отстраняват аварията. По случая е образувано досъдебно производство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.28", "title": " Селскостопански самолет скъса електропровод и падна край Брусарци"}
{"url": "https://trud.bg/%d0%b2%d1%8a%d0%bd%d1%88%d0%bd%d0%b8%d1%8f%d1%82-%d0%b4%d1%8a%d0%bb%d0%b3-%d1%81%d0%b5-%d1%81%d0%b2%d0%b8/", "text": "Брутният външен дълг намалява с 23,7 милиона евро през първите шест месеца на тази година и достига 33,28 млрд. евро, отчете Българска народна банка. Спрямо юни 2017 г. дългът се понижава с 931,3 млн. евро, когато е бил 34, 21 млрд. евро. Брутният външен дълг на сектор Държавно управление в края на юни 2018 г. е 5, 64 млрд. евро и спрямо края на 2017 г. се свива със 70,7 млн. евро. Външните задължения на сектора се понижават със 743,6 млн. евро. Намалява и дългът на сектор Банки със 193,3 млн. евро за първите шест месеца на годината, като външните им задължения са в размер на 4,41 млрд. евро и нарастват със 115,8 млн. евро спрямо края на 2017 г. В края на юни 2018 г. вътрешнофирменото кредитиране е 12,65 млрд. евро, което е с 28,6 млн. евро по-малко в сравнение с края на миналата година. спрямо година по-рано обаче задълженията между фирмите растат с 218,5 млн. евро. За първите шест месеца на годината са платени 2,730 млрд. евро по обслужването на брутния външен дълг.", "date": "2018.08.28", "title": " Външният дълг се сви\t\t\t"}
{"url": "https://trud.bg/%d1%83%d0%bc%d0%b1%d0%b0%d0%bb-%d1%81%d0%b2-%d0%b0%d0%bd%d0%bd%d0%b0-%d0%bf%d1%80%d0%b8%d0%ba%d0%bb%d1%8e%d1%87%d0%b8-%d0%be%d0%bf%d0%b5%d1%80%d0%b0%d1%86%d0%b8%d1%8f%d1%82%d0%b0-%d0%bd%d0%b0/", "text": "Току-що екип на от Клиниката по ортопедия и травматология на УМБАЛ „Св. Анна“-София АД, воден от д-р Александър Илиев приключи ортопедичната операция на тежко пострадалата жена от катастрофата до Своге, съобщават от болницата. Заради фрактура на шийка на бедрена кост на жената е извършена тотална смяна на ставата. Заради фрактура на горен край на раменна кост, ангажираща раменна става е извършена репозиция и фиксация на фрактурата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.28", "title": " УМБАЛ „Св. Анна“: Приключи операцията на тежко пострадалата жена от катастрофата край Своге"}
{"url": "https://trud.bg/%d1%83%d1%81%d1%82%d0%b0%d0%bd%d0%be%d0%b2%d0%b5%d0%bd%d0%b8-%d1%81%d0%b0-4885-%d0%bd%d0%b0%d1%80%d1%83%d1%88%d0%b5%d0%bd%d0%b8%d1%8f-%d0%bf%d0%be-%d0%bf%d1%8a%d1%82%d0%b8%d1%89%d0%b0%d1%82%d0%b0/", "text": "Продължават проверките на полицията в рамките на ежедневния засилен контрол по пътищата на страната. Вчера полицейските екипи са проверили 5407 моторни превозни средства и 7179 души, съобщиха от МВР. Установени са общо 4885 нарушения, от които 1792 са за управление на МПС с превишена скорост. Издадени са 2279 фиша и 814 акта за установени административни нарушения. Отнети са 65 свидетелства за управление на МПС заради неплатени задължения по ЗДвП. По време на осъществените проверки на място на гражданите са връчени общо 451 електронни фиша. Засилените проверки ще продължат до края на месец септември. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.28", "title": " Установени са 4885 нарушения по пътищата в страната в първия работен ден от седмицата"}
{"url": "https://trud.bg/%d0%b3%d1%80%d0%b0%d1%86%d0%b8%d0%b8-%d0%be%d1%82-15-%d0%b4%d1%8a%d1%80%d0%b6%d0%b0%d0%b2%d0%b8-%d1%83%d1%87%d0%b0%d1%81%d1%82%d0%b2%d0%b0%d1%82-%d0%b2-%d1%82%d1%83%d1%80%d0%bd%d0%b8%d1%80%d0%b0/", "text": "Грации от 15 страни ще се надпреварват в международния турнир „Царица Маргарита“ на 1 и 2 септември в Двореца на културата и спорта във Варна. От чужбина ще има състезателки на Чили, Палма де Майорка, Гърция, Русия, Черна гора, Италия и Румъния. В шампионата на Международната федерация по гимнастика на килима ще излязат представителки на Азербайджан, Канада, Германия, Индия, Киргизстан, Черна гора, Норвегия, Румъния, Турция и България. Участват и известните родни клубове от Бургас, Стара Загора, „Левски-Триадица“, от Добрич, Велико Търново. Официално ще бъде отбелязана 65-годишнината на варненската художествена гимнастика при тържественото откриване на турнира, чийто създател и организатор и бившшата царска депутатка Анелия Атанасова. Началото на най-красивия и женствен спорт в морската столица отвежда към вече далечната 1953 г., когато във Варна пристига Мария Чиприянова. С нейното име се свързва полагането на основите на варненската художествена гимнастика, дала на България през годините пет световни шампионки – Румяна Стефанова, Деспа Кателиева, Филипа Филипова, Кристина Павлова и Симона Дянкова, десетки и стотици призьорки от престижни международни и национални шампионати и турнири. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.28", "title": " Грации от 15 държави участват в турнира „Царица Маргарита”\t\t\t"}
{"url": "https://trud.bg/%d0%bd%d0%be%d0%b2-%d1%82%d1%80%d0%b5%d0%bd%d1%8c%d0%be%d1%80-%d0%b8-%d1%8f%d0%b1%d0%bb%d0%be%d0%bd%d1%81%d0%ba%d0%b8-%d0%b7%d0%b0%d0%bf%d0%be%d1%87%d0%bd%d0%b0%d1%85%d0%b0-%d1%81-%d0%bb/", "text": "Давид Яблонски отново тренира наравно със своите съотборници. Бранителят лекуваше контузия от началото на август. За последно чехът игра при успеха над „Ботев“ (Враца) с 2:0, което бе и дебют на новия треньор Славиша Стоянович. Във вторник Яблонски пак стресна словенския специалист, когато се върна в строя на тима. В средата на заниманието защитникът се строполи на земята и се наложи намесата на медицинския екип. Все пак любимецът на феновете довърши интензивната тренировка, в която Стоянович наблегна на играта в предни позиции. Участието на снажния футболист срещу „Берое“ обаче остава под въпрос. В заниманието се включи и новият помощник-треньор Небойша Милошевич. Неговото пристигане на „Герена“ се забави поради ангажимент към друг клуб от родината му.  „Със Славиша Стоянович сме работили в няколко отбора – обясни 45-годишният специалист пред клубната телевизия. – Философията ни за футбола е сходна. „Левски“ е клуб, който гони трофеи, а такива са и моите амбиции. Трябва да стабилизираме отбора и да не се задоволяваме с постигнатите резултати.“ Тренировката бе изгледана от изпълнителния директор Красимир Иванов, главният скаут Кирил Вангелов и клубната легенда Кирил Ивков, както и двадесетина привърженици на отбора.  Двубоят с „Берое“ е в събота от 21 часа на стадион „Георги Аспарухов“.", "date": "2018.08.28", "title": " Нов треньор и Яблонски започнаха с „Левски“"}
{"url": "https://trud.bg/%d0%b8%d0%b7%d0%b7%d0%b5%d1%85%d0%b0-%d0%b4%d1%80%d0%b5%d1%85%d0%b8-%d0%bc%d0%b5%d0%bd%d1%82%d0%b5-%d0%b7%d0%b0-715-000-%d0%bb%d0%b2-%d0%be%d1%82-%d0%bc%d0%b0%d0%b3%d0%b0%d0%b7%d0%b8%d0%bd%d0%b8/", "text": "Дрехи менте на стойност 715 000 лв. откриха и иззеха служители на сектор „Икономическа полиция“ при ОД на МВР-Варна при специализирана операция на територията на курорта Златни пясъци. При акцията в понеделник били проверени два магазина на една и съща фирма. В обектите били намерени 4600 облекла – имитации на световно защитени търговски марки. Срещу управителя на двата магазина – 60-годишен мъж от Ямбол, е образувано досъдебно производство по чл. 172 б от НК, който предвижда лишаване от свобода до 5 г. и глоба до 5000 лв. Работата по случая продължава, уточниха от полицията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.28", "title": " Иззеха дрехи менте за 715 000 лв. от магазини на Златни пясъци"}
{"url": "https://trud.bg/%d1%81%d1%8a%d0%b4%d1%8a%d1%82-%d0%bf%d1%83%d1%81%d0%bd%d0%b0-%d1%81%d1%82%d1%80%d0%be%d0%b5%d0%b6%d0%b0-%d1%81%d1%80%d0%b5%d1%89%d1%83-%d0%ba%d0%be%d0%b9%d1%82%d0%be-%d0%bf%d1%80%d0%be%d1%82%d0%b5/", "text": "Строеж пред бл. 19 и 20 в Младост 1, протестите срещу който свалиха предишния кмет на района Цвета Авджиева и доведоха до популярността и избора на обвиняемата днес Десислава Иванчева на поста, ще има. Това  ВАС оставя в сила решение № 4873/18.07.2017 г. на Административен съд – София-град по адм. дело № 9254/2016 г. Главният архитект на района оспорваше отмяната на решението си за спиране на строителството в градинката, но магистратите постановиха, че разрешението за строеж на терена е в сила.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.28", "title": " Съдът пусна строежа, срещу който протестираше Иванчева"}
{"url": "https://trud.bg/%d0%bf%d1%80%d0%be%d0%b8%d0%b7%d0%b2%d0%b5%d0%b4%d0%b5%d0%bd%d0%b8-%d1%81%d0%b0-%d0%bf%d1%8a%d1%80%d0%b2%d0%b8%d1%82%d0%b5-%d0%b1%d1%80%d0%be%d0%b9%d0%ba%d0%b8-%d0%be%d1%82-20-%d1%82%d0%b5-%d0%b5/", "text": "„Вече са произведени първите бройки от 20-те електробуса и 82 автобуса на природен газ, които очакваме да пристигнат в София до края на годината. През 2019 г. закупуваме още 60 нови съчленени автобуса на природен газ. Така следващата година ще сме обновили 90% от автобусите на линия на градския транспорт и средната възраст на автопарка ще е 6-7 години“, това пише кметът на София Йорданка Фандъкова в профила си във фейсбук. „Ще припомня, че през 2012 г., когато стартирахме програмата за модернизация, средната възраст на автобусите в градския транспорт беше над 20 г. Над 1,3 млн. пътници повече е превозил градския електротранспорт през 2018 г. спрямо 2017 г. Последното изследване на Националния статистически институт отчита увеличение на пътниците на всички видове електротранспорт – трамваи, тролеи и метро, като ръстът при метрото е 3%. За 5 г. електротранспорта е увеличил с 8,5 млн. пътниците, които са го използвали за пътуванията си в града“, пише още столичният кмет. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.28", "title": " Произведени са първите бройки от 20-те електробуса и 82 автобуса на природен газ, които ще пристигнат в София до края на годината"}
{"url": "https://trud.bg/%d0%b3%d1%8a%d1%80%d1%86%d0%b8%d1%8f-%d0%be%d1%82%d0%bf%d1%83%d1%81%d0%ba%d0%b0-%d1%81%d1%83%d0%b1%d1%81%d0%b8%d0%b4%d0%b8%d1%8f-%d0%b4%d0%be-500-%d0%b5%d0%b2%d1%80%d0%be-%d0%b7%d0%b0-%d0%bf%d0%be/", "text": "Субсидия в размер до 500 евро на гражданите, чийто домове са временно неподходящи за ползване или са разрушени от пожарите от 23 и 24 юли 2018 г, в районите на Атика и Пелопонес, отпуска гръцкото правителство. Министерското решение е публикувано в Държавен вестник 3654/27-8-2018. Субсидията се отпуска за жилища, които са на разстояние по-малко от 50 километра от мястото на пожарите. В продължение на 2 години ще се субсидират собствениците и постоянно живеещи, а 6 месеца наемателите. Конкретно пострадалите ще получат, за самостоятелни лица 300 евро на месец, семейство от двама души 350 евро на месец, семейство от трима души с 400 евро на месец, семейство от четирима души 450 евро на месец, семейство с повече от четирима души 500 евро на месец. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.28", "title": " Гърция отпуска субсидия до 500 евро за пострадалите от пожарите в Атика и Пелопонес"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba%d0%b2%d0%be-%d1%89%d0%b5-%d1%80%d0%b5%d1%88%d0%b0%d0%b2%d0%b0-%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d0%ba%d0%b8%d1%8f%d1%82-%d1%81-35/", "text": "1. ПРОЕКТ НА РЕШЕНИЕ ЗА ОДОБРЯВАНЕ СТАНОВИЩЕ НА МИНИСТЕРСКИЯ СЪВЕТ ПО КОНСТИТУЦИОННО ДЕЛО № 5 ЗА 2018 Г.  Внася: министър-председателят 2. ПРОЕКТ НА РЕШЕНИЕ ЗА СФОРМИРАНЕ НА МЕЖДУВЕДОМСТВЕНА РАБОТНА ГРУПА ЗА ИЗВЪРШВАНЕ НА АНАЛИЗ С ЦЕЛ ПРОМЯНА И ОПТИМИЗИРАНЕ НА НОРМАТИВНАТА БАЗА, РЕГЛАМЕНТИРАЩА КОМПЛЕКСА ОТ ДЕЙНОСТИ, СВЪРЗАНИ С БОЕПРИПАСИТЕ, И ИЗВЪРШВАНЕ НА АНАЛИЗ НА НЕОБХОДИМОСТТА, УСЛОВИЯТА И ВЪЗМОЖНОСТИТЕ ЗА СЪЗДАВАНЕ, ФИНАНСИРАНЕ И ФУНКЦИОНИРАНЕ НА ЦЕНТЪР ЗА УТИЛИЗАЦИЯ НА БОЕПРИПАСИ.  Внася: заместник министър-председателят по обществения ред и сигурността и министър на отбраната 3. ДОКЛАД ЗА УТВЪРЖДАВАНЕ РАЗХОДИТЕ ЗА КОМАНДИРОВКИ В СТРАНАТА ЗА ВТОРОТО ТРИМЕСЕЧИЕ НА 2018 Г. НА ЗАМЕСТНИК МИНИСТЪР-ПРЕДСЕДАТЕЛИТЕ, МИНИСТРИТЕ, ОРГАНИТЕ КЪМ МИНИСТЕРСКИЯ СЪВЕТ ПО ЧЛ. 19, АЛ. 4 ОТ ЗАКОНА ЗА АДМИНИСТРАЦИЯТА, ЗАМЕСТНИК-МИНИСТРИТЕ И ОБЛАСТНИТЕ УПРАВИТЕЛИ.  Внася: министър-председателят 4. ПРОЕКТ НА РЕШЕНИЕ ЗА ПРИЕМАНЕ НА ОТЧЕТ ЗА ДЕЙНОСТТА НА УПРАВИТЕЛНИЯ СЪВЕТ НА НАЦИОНАЛНИЯ КОМПЕНСАЦИОНЕН ЖИЛИЩЕН ФОНД ЗА 2017 Г.  Внася: заместник министър-председателят 5. ПРОЕКТ НА ПОСТАНОВЛЕНИЕ ЗА ОДОБРЯВАНЕ НА ДОПЪЛНИТЕЛЕН ТРАНСФЕР ПО БЮДЖЕТА НА ДЪРЖАВНОТО ОБЩЕСТВЕНО ОСИГУРЯВАНЕ ЗА 2018 Г.  Внася: министърът на труда и социалната политика 6. ПРОЕКТ НА РЕШЕНИЕ ЗА ОБЯВЯВАНЕ НА ПЪТЕН УЧАСТЪК – ПУБЛИЧНА ДЪРЖАВНА СОБСТВЕНОСТ, ЗА ПУБЛИЧНА ОБЩИНСКА СОБСТВЕНОСТ, И ЗА ОБЯВЯВАНЕ НА УЧАСТЪК – ПУБЛИЧНА ОБЩИНСКА СОБСТВЕНОСТ, ЗА ПЪТ – ПУБЛИЧНА ДЪРЖАВНА СОБСТВЕНОСТ.  Внасят: министърът на регионалното развитие и благоустройството  министърът на транспорта, информационните технологии и съобщенията 7. ПРОЕКТ НА РЕШЕНИЕ ЗА ОБЯВЯВАНЕ НА ПЪТЕН УЧАСТЪК – ПУБЛИЧНА ДЪРЖАВНА СОБСТВЕНОСТ, ЗА ПУБЛИЧНА ОБЩИНСКА СОБСТВЕНОСТ, ЗА ОБЯВЯВАНЕ НА ПЪТЕН УЧАСТЪК – ПУБЛИЧНА ОБЩИНСКА СОБСТВЕНОСТ, ЗА ПЪТ – ПУБЛИЧНА ДЪРЖАВНА СОБСТВЕНОСТ, И ЗА ПРОМЯНА В СПИСЪКА НА РЕПУБЛИКАНСКИТЕ ПЪТИЩА.  Внасят: министърът на регионалното развитие и благоустройството  министърът на транспорта, информационните технологии и съобщенията 8. ПРОЕКТ НА РЕШЕНИЕ ЗА ОБЯВЯВАНЕ НА ИМОТИ – ПУБЛИЧНА ДЪРЖАВНА СОБСТВЕНОСТ, ЗА ИМОТИ – ЧАСТНА ДЪРЖАВНА СОБСТВЕНОСТ, И ЗА БЕЗВЪЗМЕЗДНОТО ИМ ПРЕХВЪРЛЯНЕ В СОБСТВЕНОСТ НА ОБЩИНА НОВИ ПАЗАР, ОБЛАСТ ШУМЕН.  Внася: министърът на регионалното развитие и благоустройството 9. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА МЕМОРАНДУМ ЗА РАЗБИРАТЕЛСТВО МЕЖДУ ПРАВИТЕЛСТВОТО НА РЕПУБЛИКА БЪЛГАРИЯ И „БЕР-ХЕЛЛА ТЕРМОКОНТРОЛ“ ЕООД ЗА ИЗПЪЛНЕНИЕ НА ПРИОРИТЕТНИЯ ИНВЕСТИЦИОНЕН ПРОЕКТ „ИЗГРАЖДАНЕ НА НОВО ПРОИЗВОДСТВЕНО ПРЕДПРИЯТИЕ С ЦЕЛ РАЗШИРЯВАНЕ НА КАПАЦИТЕТА НА „БЕР-ХЕЛЛА ТЕРМОКОНТРОЛ” ЕООД ЗА ПРОИЗВОДСТВО НА УРЕДИ ЗА ОБСЛУЖВАНЕ И УПРАВЛЕНИЕ НА КЛИМАТИЧНИ ИНСТАЛАЦИИ” – ГР. БОЖУРИЩЕ.  Внася: министърът на икономиката 10. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА МЕМОРАНДУМ ЗА РАЗБИРАТЕЛСТВО МЕЖДУ МИНИСТЕРСТВОТО НА ТУРИЗМА НА РЕПУБЛИКА БЪЛГАРИЯ И МИНИСТЕРСТВОТО НА ТУРИЗМА НА РЕПУБЛИКА ИНДИЯ ЗА СЪТРУДНИЧЕСТВО В ОБЛАСТТА НА ТУРИЗМА.  Внася: министърът на туризма 11. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА ПРОГРАМА ЗА СЪТРУДНИЧЕСТВО В ОБЛАСТТА НА НАУКАТА И ТЕХНОЛОГИИТЕ МЕЖДУ МИНИСТЕРСТВОТО НА ОБРАЗОВАНИЕТО И НАУКАТА НА РЕПУБЛИКА БЪЛГАРИЯ И МИНИСТЕРСТВОТО НА НАУКАТА И ТЕХНОЛОГИИТЕ НА РЕПУБЛИКА ИНДИЯ ЗА ПЕРИОДА 2018-2021 Г.  Внася: министърът на образованието и науката 12. ДОКЛАД ЗА ОПРЕДЕЛЯНЕ СЪСТАВА НА ДЕЛЕГАЦИЯТА НА РЕПУБЛИКА БЪЛГАРИЯ ЗА УЧАСТИЕ В РЕДОВНИТЕ ГОДИШНИ СРЕЩИ НА СЪВЕТИТЕ НА УПРАВИТЕЛИТЕ НА ГРУПАТА НА СВЕТОВНАТА БАНКА И НА МЕЖДУНАРОДНИЯ ВАЛУТЕН ФОНД, КОИТО ЩЕ СЕ ПРОВЕДАТ ОТ 12 ДО 14 ОКТОМВРИ 2018 Г. В БАЛИ.  Внася: министърът на финансите 13. ПРОЕКТ НА РЕШЕНИЕ ЗА ОТКРИВАНЕ НА ПРОЦЕДУРА ЗА ПРЕДОСТАВЯНЕ НА КОНЦЕСИЯ ЗА УСЛУГА ЗА МОРСКИ ПЛАЖ „АЛБЕНА“, ОБЩИНА БАЛЧИК, ОБЛАСТ ДОБРИЧ.  Внася: министърът на туризма 14. ПРОЕКТ НА РЕШЕНИЕ ЗА ОТКРИВАНЕ НА ПРОЦЕДУРА ЗА ПРЕДОСТАВЯНЕ НА КОНЦЕСИЯ ЗА УСЛУГА ЗА МОРСКИ ПЛАЖ „РИВИЕРА“, ОБЩИНА ВАРНА, ОБЛАСТ ВАРНА.  Внася: министърът на туризма 15. ПРОЕКТ НА РЕШЕНИЕ ЗА ПРЕДОСТАВЯНЕ НА КОНЦЕСИЯ ЗА ДОБИВ НА ПОДЗЕМНИ БОГАТСТВА ПО ЧЛ. 2, АЛ. 1, Т. 5 ОТ ЗАКОНА ЗА ПОДЗЕМНИТЕ БОГАТСТВА – СТРОИТЕЛНИ МАТЕРИАЛИ – ВАРОВИЦИ, ОТ НАХОДИЩЕ „КАМЕНИЦА“, РАЗПОЛОЖЕНО В ЗЕМЛИЩЕТО НА С. ЗЛАТНА НИВА, ОБЩИНА КАСПИЧАН, ОБЛАСТ ШУМЕН, НА „ГОЛДЪН ФИЙЛД“ ООД – ШУМЕН.  Внася: министърът на енергетиката 16. ПРОЕКТ НА ПОСТАНОВЛЕНИЕ ЗА ПРИЕМАНЕ НА НАРЕДБА ЗА ОРГАНИЗАЦИЯТА И РЕДА ЗА ИЗВЪРШВАНЕ НА ПРОВЕРКА НА ДЕКЛАРАЦИИТЕ И ЗА УСТАНОВЯВАНЕ НА КОНФЛИКТ НА ИНТЕРЕСИ.  Внася: заместник министър-председателят по правосъдната реформа и министър на външните работи 17. ПРОЕКТ НА ПОСТАНОВЛЕНИЕ ЗА ИЗМЕНЕНИЕ И ДОПЪЛНЕНИЕ НА НАРЕДБАТА ЗА ИЗИСКВАНИЯТА ЗА ЕТИКЕТИРАНЕ И ПРЕДОСТАВЯНЕ НА СТАНДАРТНА ИНФОРМАЦИЯ ЗА ПРОДУКТИ, СВЪРЗАНИ С ЕНЕРГОПОТРЕБЛЕНИЕТО, ПО ОТНОШЕНИЕ НА КОНСУМАЦИЯТА НА ЕНЕРГИЯ И НА ДРУГИ РЕСУРСИ, ПРИЕТА С ПОСТАНОВЛЕНИЕ № 140 НА МИНИСТЕРСКИЯ СЪВЕТ ОТ 2011 Г.  Внася: министърът на икономиката", "date": "2018.08.28", "title": " Вижте какво ще решава Министерският съвет утре, 29 август 2018"}
{"url": "https://trud.bg/%d0%b5%d0%b4%d0%b8%d0%bd-%d1%87%d0%be%d0%b2%d0%b5%d0%ba-%d0%b7%d0%b0%d0%b3%d0%b8%d0%bd%d0%b0-%d1%81%d0%bb%d0%b5%d0%b4-%d0%ba%d0%b0%d1%82%d0%be-%d0%b4%d0%b2%d0%b0-%d0%b2%d0%bb%d0%b0%d0%ba%d0%b0-%d1%83/", "text": "Лек автомобил е ударен от два влака в старозагорското село Михайлово, предаде  . Инцидентът е станал днес на прелез с редовно задействана сигнализация. Автомобилът е направил опит за преминаване, въпреки сигнализацията. В това време преминават успоредно два влака. Лекият автомобил е ударен последовател от единия влак, после от другия. Според първоначалната информация, един човек от автомобила е загинал, заявиха за БГНЕС от БДЖ. Очаквайте още подробности. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.08.28", "title": " Един човек загина, след като два влака удариха кола на прелез"}
{"url": "https://trud.bg/%d0%b3%d1%8a%d1%80%d1%86%d0%b8%d1%8f-%d1%89%d0%b5-%d0%b7%d0%b0%d0%b1%d1%80%d0%b0%d0%bd%d0%b8-%d0%bf%d1%83%d1%88%d0%b5%d0%bd%d0%b5-%d0%bf%d0%be-%d0%bf%d0%bb%d0%b0%d0%b6%d0%be%d0%b2%d0%b5-%d0%b8-%d0%b4/", "text": "Да бъде забранено пушенето на открити обществени места като паркове, плажове и спортни съоръжения поиска от държавата Гръцкото дружество за борба с рак. От дружеството подчертават, че е време тази практика да бъде въведена и в Гърция сега, когато започва постепенно да се прилага в много европейски градове, като последен пример за това е Париж. В съобщението се припомня, че Гръцкото дружество за борба с рак от две години води информационна кампания сред обществото с цел забрана на пушенето от една страна на детските площадки, а от друга – на плажовете, където фасовете представляват отпадък, токсичен за природата и хората. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com      ", "date": "2018.08.28", "title": " Гърция ще забрани пушене по плажове и детски площадки"}
{"url": "https://trud.bg/%d0%be%d0%b3%d1%80%d0%b0%d0%bd%d0%b8%d1%87%d0%b0%d0%b2%d0%b0%d1%82-%d1%81%d1%82%d1%80%d0%be%d0%b5%d0%b6%d0%b8-%d0%b2%d1%8a%d1%80%d1%85%d1%83-%d0%b7%d0%b5%d0%bc%d0%b5%d0%b4%d0%b5%d0%bb%d1%81%d0%ba/", "text": "Договорът за аренда – пред нотариус Строителството в земеделски земи ще бъде забранено, ако не се промени предназначението им. Това предвижда проект на Закон за поземлените отношения и опазването на земеделските земи, който е качен за обществено обсъждане. Забрана за строителство ще има върху пасища, мери и ливади, когато са включени в слоя на постоянно затревените. Промяната на предназначението ще се одобрява от областната дирекция “Земеделие” след извършена проверка на място, която да покаже дали земята се ползва като земеделска. От аграрното министерство,, което е вносител на промените, обясняват, че така страната ни ще изпълни поетите ангажименти към ЕС за опазване на постоянно затревените площи.  Комисия, с представители на общинската администрация и на областната дирекция “Земеделие” ще разпределя пасищата, мерите и ливадите от общинския и държавния фонд. Улеснява се уедряването на масиви, като е предвидена възможност картата на възстановената собственост и кадастралната карта и регистри да се променят за създаване на уедрени поземлени имоти със заповед на министъра на земеделието. За да се спре порочната практика несобственици да регистрират в общинските служби договори за наем и аренда, той вече ще се сключва само от собственика или от упълномощено от него лице или от такова, което притежава права върху имота. Договорът задължително ще има нотариална заверка и ще се вписва в службата по вписванията по местонахождението на имота. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.08.28", "title": " Ограничават строежи върху земеделски земи\t\t\t"}
{"url": "https://trud.bg/%d0%be%d0%b1%d1%8f%d0%b2%d0%b8%d1%85%d0%b0-%d1%80%d0%be%d0%ba%d0%b0%d0%b4%d0%b8%d1%82%d0%b5-%d0%b2-%d0%b3%d1%80%d1%8a%d1%86%d0%ba%d0%be%d1%82%d0%be-%d0%bf%d1%80%d0%b0%d0%b2%d0%b8%d1%82%d0%b5%d0%bb/", "text": "Говорителят на правителството Димитрис Дзанакопулос обяви новото правителство, първото след напускане на меморандума, с 13 нови лица. Това е третото правителство след управлението на СИРИЗА, с което се очаква Гърция да стигне на избори. Съставът на правителството като цяло се запазва. Министър-председател: Алексис Ципрас  Заместник министър-председател: Йоанис Драгасагис На ключовите министерство на външните работи и министерството на икономиката остават досегашните министри Никос Кодзиас и Евклиди Цакалотос. Ново лице е социалистката Мирсини Зорба, която става министър на културата, Катерина Папакоста зам. министър на обществения ред, социалистката Олимпия Телигеориду става зам. министър в земеделското министерство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.28", "title": " Обявиха рокадите в гръцкото правителство"}
{"url": "https://trud.bg/%d0%b1%d0%bb%d0%b8%d0%b7%d0%be-1000-%d1%80%d1%83%d1%81%d0%ba%d0%b8-%d1%82%d1%83%d1%80%d0%b8%d1%81%d1%82%d0%b8-%d0%bd%d0%b5-%d0%bc%d0%be%d0%b3%d0%b0%d1%82-%d0%b4%d0%b0-%d1%81%d0%b5-%d0%b7%d0%b0%d0%b2/", "text": "Около хиляда руски туристи не могат да се завърнат от България заради проблеми със самолетните им билети, съобщава руската агенция по туризма Ростуризъм. Потърпевшите са резервирали и платили своите полети чрез фирмата „Турово“, която е задлъжняла на българската фирма „Ной Травъл“ над 220 хиляди евро. Тя от своя страна, като посредник между руските туроператори и „България Еър“, е пуснала билетите за повторна продажба, съобщава РИА Новости. Част от потърпевшите са деца, като 110 от тях са се завърнали в Русия вчера, след като чартърният полет е бил платен от българското дружество „Ной травъл“. Още 24 деца ще пътуват обратно за Русия на 31 август. Останалите туристи са принудени повторно да купуват билети, стига да намерят свободни места в самолетите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.28", "title": " Близо 1000 руски туристи не могат да се завърнат от България заради проблеми със самолетните им билети"}
{"url": "https://trud.bg/%d0%b0%d0%b3%d0%b5%d0%bd%d1%82%d0%b8%d1%82%d0%b5-%d0%be%d1%81%d1%82%d0%b0%d0%b2%d0%b0%d1%82-%d0%b1%d0%b5%d0%b7-%d0%b8%d0%bd%d1%82%d0%b5%d1%80%d0%bd%d0%b5%d1%82/", "text": "По-строги правила и мерки за сигурност ще бъдат наложени при свързването в комуникационните и информационните системи (КИС)на службите с поправките в Закона за защита на класифицираната информация. Те ще обхващат компютърната, комуникационната, криптографската, физическата, документалната и персоналната сигурност. Осигуряването на максимална защита при свързване на информационните системи ще става с анализ на риска при всяка система. Ще им се прави специална акредитация и ще им се издава нарочен сертификат. С новите правила не се допуска междусистемна връзка на КИС, предназначени за класифицирана информация с ниво “Поверително” и “Секретно”, с КИС, предназначени за класифицирана информация с ниво “За служебно ползване”, които са свързани към интернет или други публични мрежи. Също така е забранена междусистемна връзка на КИС, предназначени за класифицирана информация с ниво “Строго секретно”. Комуникационните и информационните инфраструктури се превръщат в гръбнак и критичен фактор за управлението и нормалното функциониране на всички системи с национално значение, в т.ч. за сигурността и отбраната на страната, се казва в мотивите на законопроекта, който вече е внесен от правителството в народното събрание. Редът за свързване на системите и мрежите за обработка на класифицирана информация с такива за некласифицирана информация или интернет ще бъде строго определен. Новите правила са синхронизирани с най-модерните правила на защита на НАТО и ЕС, става ясно още от мотивите на законопроекта. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.28", "title": " Агентите остават без интернет\t\t\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-230/", "text": "Дребна шарка носи смърт в Европа Рекордно много са случаите на морбили. Световната здравна организация оцени ситуацията като безпрецедентна. Причина са кампании срещу ваксините.       Спящият вулкан на недоволството ГЕРБ се държи на върха заради безупречна политическа машина. „Джендър България“ продължават да тънат в тресавището на омразата.               Дупката в “Гражданска отговорност” може да стигне 1,3 млрд. лв. В момента в България за морални болки се присъждат едни от най-високите обезщетения в Европа, казва Нина Колчакова, главен секретар на Асоциацията на българските застрахователи, в интервю за „Труд“.       Общини си искат военните училища Дали това не е признак, че на армията ни вече се гледа с друго око от местната власт – анализ на Спирдон Спирдонов.         Капитанът на мишоците Силует на анимационния герой Спийди Гонзалес, който стана на 65. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.28", "title": " Вижте акцентите в броя на вестник „Труд“ в сряда, 29 август 2018"}
{"url": "https://trud.bg/%d0%b4%d1%80%d0%b5%d0%b1%d0%bd%d0%b0-%d1%88%d0%b0%d1%80%d0%ba%d0%b0-%d0%bd%d0%be%d1%81%d0%b8-%d1%81%d0%bc%d1%8a%d1%80%d1%82-%d0%b2-%d0%b5%d0%b2%d1%80%d0%be%d0%bf%d0%b0/", "text": "Рекордно много са случаите на морбили Рекордно много са случаите на морбили в Европа и на Балканите, предупреди Световната здравна организация. В 21 век болестта, позната още като дребна шарка, е обкръжила границите ни и е засегнала над 41 хил. души в Гърция, Сърбия, Румъния, Франция, Италия, Англия, Украйна, Русия, Грузия. „В България са регистрирани 8 случая на морбили, всичките внесени. 4 от тях са чужденци, пристигнали в страната ни, 4 са наши граждани, които са се прибрали от чужбина. Засега вътрешно предаване няма“, заяви пред „Труд“ главният държавен здравен инспектор д-р Ангел Кунчев. По думите му основната причина за рекордния брой заболели във време, в което дребната шарка е почти изкоренена, са антиваксиналните течения, всяването на страх сред родителите, че имунизациите са опасни за здравето на децата им. В резултат на това е намаляло сериозно общото ваксинално покритие на населението в Европа задължителния имунизационен календар на България. Всичко по темата четете в   в сряда. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.08.28", "title": " Дребна шарка носи смърт в Европа\t\t\t"}
{"url": "https://trud.bg/%d1%88%d1%83%d0%bc%d0%b5%d0%bd%d1%81%d0%ba%d0%b8%d1%8f%d1%82-%d1%85%d0%be%d1%80-%d0%b1%d0%be%d0%b4%d1%80%d0%b0-%d0%bf%d0%b5%d1%81%d0%b5%d0%bd-%d1%81-4-%d0%bd%d0%b0%d0%b3%d1%80%d0%b0%d0%b4%d0%b8/", "text": "Шуменският хор „Бодра песен“ се завръща с четири приза от Охридския хоров фестивал. Талантите, които репетираха цяло лято без почивка, пожънаха абсолютен триумф и журито им присъди голямата награда на престижния форум – Gran Prix. Освен това, те са носители на първа награда в своята категория, на специалната награда за изпълнение на сакрална музика и специалната награда от македонския композитор Забро Забров за изпълнение на негова авторска песен. Шуменските момчета и момичета го грабнаха с неговото произведение “Мачки и значки” по текст на Глигор Поповски. „Още сме като в чуден сън… Наистина ни е трудно да повярваме, но знаем колко много работихме и колко дни и часове през август посветихме на подготовката си! Благодаря за финансовата и морална подкрепа на Община Шумен и ОДК-Шумен, на родителите и на целия творчески колектив!“, написа във фейсбук емоционално диригентката и художествен ръководител на хора Деница Узунова. На 11-то издание участваха 30 хора, от които 25 в конкурса. До Гран при – състезанието били допуснати пет, а шуменските деца били последни при изпълнението си в оспорвана конкуренция с хорове с по 97 и 99 точки в категориите си. Съвсем заслужено диамантената зала на хотелски комплекс “Инекс Горица” след награждаването била огласена от „Българи юнаци” и “И преди и сега “Бодра песен” на върха”, разказаха присъствали родители. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.28", "title": " Шуменският хор „Бодра песен“ с 4 награди от фестивал в Охрид\t\t\t"}
{"url": "https://trud.bg/17-%d0%b3%d0%be%d0%b4%d0%b8%d1%88%d0%b5%d0%bd-%d1%85%d1%83%d0%bb%d0%b8%d0%b3%d0%b0%d0%bd-%d0%bd%d0%b0%d0%bf%d0%b0%d0%b4%d0%bd%d0%b0-%d0%bf%d0%be%d0%bb%d0%b8%d1%86%d0%b0%d0%b9-%d0%b8-%d0%bf%d0%be%d0%b2/", "text": "17-годишен хулиган вилня при арест, като повреди патрулка и рани полицай, съобщиха от Областната дирекция на МВР във Варна. Инцидентът станал в понеделник малко след полунощ. Патрул спрял за проверка „Форд Фиеста“ на бул. „Първи май“ в кв. Аспарухово. 24-годишната шофьорка возела двама свои приятели – на 25 г. и на 17 г. Оказало се обаче, че тя няма книжка и затова униформените пристъпили към сваляне на регистрационните номера на автомобила. Това вбесило по-младия пътник, който излязъл от купето и се развикал. Отказал да представи документи за самоличност. При опит да бъде задържан, нанесъл силен удар върху тавана на патрулката и го деформирал. Контузил и рамото на един от полицаите, преди да бъде закопчан и откаран в Четвърто РУ. По пътя ученикът продължавал да сипе обиди към служителите на реда, а на входа на районното ударил с глава стъклото на вратата и го потрошил. Младежът е задържан за денонощие, а по случая е образувано досъдебно производство, уточниха от полицията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.28", "title": " 17-годишен хулиган нападна полицай и повреди патрулка"}
{"url": "https://trud.bg/%d0%b3%d0%bb%d0%b0%d0%b2%d0%bd%d0%b8%d1%8f%d1%82-%d1%81%d0%b5%d0%ba%d1%80%d0%b5%d1%82%d0%b0%d1%80-%d0%bd%d0%b0-%d0%bc%d0%b2%d1%80-%d0%bd%d0%b0%d0%b3%d1%80%d0%b0%d0%b4%d0%b8-%d0%ba%d1%80%d0%b8%d0%bc/", "text": "Главният секретар на МВР гл.комисар Младен Маринов награди с обявяване на благодарност и парична премия двама криминалисти от Сливен и Нова Загора, съобщиха от Областната дирекция на МВР в Сливен. Николай Стоилов от РУ в Нова Загора и Иван Георгиев от ОД на МВР са отличени за проявена инициативност и професионализъм за разкриването на престъпление, свързано с притежание и разпространение на наркотици в Нова Загора и съседни общини. И двамата служители са награждавани многократно. Те са и няколкократни носители на приза „Полицай на месеца“, който се присъжда по съвместна инициатива от МВР и общината в Сливен. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.28", "title": " Главният секретар на МВР награди криминалисти от Сливен и Нова Загора"}
{"url": "https://trud.bg/%d0%bf%d0%be%d0%b4%d0%bd%d0%be%d0%b2%d1%8f%d0%b2%d0%b0%d1%82-%d0%bf%d1%8a%d1%82%d0%bd%d0%b0%d1%82%d0%b0-%d0%bc%d0%b0%d1%80%d0%ba%d0%b8%d1%80%d0%be%d0%b2%d0%ba%d0%b0-%d0%b2-%d1%81%d0%b2%d0%b8%d1%89-2/", "text": "Започна опресняването на пешеходните пътеки и пътната маркировка в града. „Това са важни мерки, които предприемаме периодично и касаят безопасността на жителите и децата на Свищов. Планираме до началото на учебната година всички маркировки да са направени, за да гарантираме безпроблемното придвижване на учениците, водачите на МПС и гражданите – участници в пътното движение”, коментира кметът на Свищов Генчо Генчев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.28", "title": " Подновяват пътната маркировка в Свищов"}
