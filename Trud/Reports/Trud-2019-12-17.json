{"url": "https://trud.bg/%d0%bc%d1%80%d1%80%d0%b1-%d0%b4%d0%b0%d0%b2%d0%b0-%d0%bd%d0%b0%d0%b4-2-%d0%bc%d0%bb%d0%bd-%d0%bb%d0%b2-%d0%b0%d0%b2%d0%b0%d1%80%d0%b8%d0%b9%d0%bd%d0%b8-%d0%b4%d0%b5%d0%b9%d0%bd%d0%be%d1%81%d1%82/", "text": "Министерството на регионалното развитие и благоустройството осигурява над 2 млн. лв. от бюджета си за изпълнение на част от първите спешни мерки за подобряване на водоснабдяването в Перник. Финансирането е извън предвидените 2,7 млн. лв., които утре Министерският съвет ще отпусне за подмяна на утаителите в пречиствателната станция за питейни води, съобщиха от ведомството. Още утре по споразумение с областната администрация ще бъде подменена спирателната арматура в началото на главен клон от водопроводната мрежа за кв. „Изток“ след отклонението му за Промишлена зона. От бюджета на министерството са осигурени и 1 881 640 лв., с които ще се изгради временно аварийно съоръжение по трасето с. Чуйпетлово – с. Боснек – яз. „Студена“. Средствата ще бъдат предоставени на община Перник. В предложението й се предвижда изграждане на бетонен дънен праг за водовземане и разполагане на утаител и уредба за изпускане на задържани дънни наноси.  Чрез премостването, което е съобразено с трасето на пътя Боснек – Чуйпетлово, р. Струма ще се захранва с допълнителни водни количества. С тези средства ще бъдат финансирани доставката на материали и изграждането, проектиране, комплексен доклад за оценка на съответствието на инвестиционните проекти, осъществяване на строителен и авторски надзор. В настоящата кризисна ситуация МРРБ ще финансира и мерки от аварийния план на инж. Атанас Русев. Те включват дейности за захранване на язовир „Студена“ от алтернативни или вече съществуващи водоизточници. Като следваща стъпка МРРБ ще осигури и финансиране на дейностите, предложени от проф. Костадин Щерев. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.17", "title": "\n\t\t\tМРРБ дава над 2 млн. лв. аварийни дейности в Перник\t\t\t"}
{"url": "https://trud.bg/%d0%b5%d1%80%d0%b4%d0%be%d0%b3%d0%b0%d0%bd-%d0%bf%d1%80%d0%b8%d0%b7%d0%be%d0%b2%d0%b0-%d0%b7%d0%b0-%d0%bf%d1%80%d0%b5%d1%81%d0%b5%d0%bb%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d0%bc%d0%b8/", "text": "Турският президент Реджеп Тайип Ердоган днес призова за преселването на един милион сирийски бежанци в „зона за сигурност“ в северната част на Сирия, съобщи БТА. Според него, връщането на бежанците в родината им трябва да става доброволно, но в много кратки срокове. „Ние трябва да намерим формула, за да позволим на бежанците, пристигнали в Турция, да се върнат в родината си“, каза Ердоган, който говори на Глобалния форум за бежанците в Женева. Турция е приела около 3,7 милиона сирийци. „Жилища и училища може да бъдат изградени в зона, в която около 371 хиляди бежанци вече са се върнали след турските военни операции за „прочистване от терористични организации“, каза той, визирайки прочистването на територии от терористи от групировките „Ислямска държава“, ПКК и свързаните с нея сирийски кюрдски Сили за защита на народа (СЗН). По думите на Ердоган, Турция е похарчила 40 милиарда долара за бежанците за девет години. Той разкритикува ЕС, който бе предвидил да отпусне 6 милиарда евро, но не даде цялата сума. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.17", "title": "\n\t\t\tЕрдоган призова за преселването на милион сирийски бежанци в Северна Сирия\t\t\t"}
{"url": "https://trud.bg/%d0%b8%d0%b7%d0%bc%d0%b8%d1%81%d0%bb%d0%b5%d0%bd-%d0%b5%d0%b7%d0%b8%d0%ba-%d0%b7%d0%b0-%d0%bf%d0%be%d0%bb%d0%b8%d1%82%d0%b8%d1%87%d0%b5%d1%81%d0%ba%d0%b0-%d1%83%d0%bf%d0%be%d1%82/", "text": "Цялата кратка история на отношенията между България и суверенна и независима Република Македония е белязана от спорадични избухвания на този спор Мине, не мине време и „езиковият спор“ избухне. И то по начин, който затормозява отношенията между суверенна и независима Република Македония, вече Северна Македония, и България. Може би и предназначението му е точно такова – да създава атмосфера на недоверие, да нарушава вече установени добросъседски връзки и да препятства комуникацията от двете страни на границата. И избухването на въпросния „спор“ винаги е било предизвиквано от страна на Скопие с неоснователната претенция България да признае изрично, че македонският език съществува и че той по своето възникване, развитие и обогатяване няма нищо общо с българския. „Спорът“ си има своя история, дори и своя митология. Най-напред той възникна като настоятелно питане от страна на Скопие как така сме признали държавата им, при това първи в света, но не сме признали езика, пък и нацията им. Нашият отговор беше, че световната практика е такава, че държава признава държава, а не нейните отделни характеристики. „Не, не, нашите отношения са специфични – казваха откъм Вардар, затова настояваме изрично да признаете и езика ни, и нацията ни“. Не се получи и езикът бе вкаран в политическа употреба. Започна с един отказ на македонската страна да подпише двустранен договор с България в областта на културата и образованието. Тогавашният български ресорен министър Марко Тодоров бе оставен сам сред Скопие, без дължимото уважение от страна на домакините, защото отказа да подпише документа на македонски език. А онези пък не искаха да парафират текст и на български. Започна един тъжен период в отношенията между младата държава и България. Основни договори и споразумения, които трябваше да нормализират и динамизират контактите между София и Скопие, останаха неподписани. Лично аз имам и една друга версия за поведението на политиците в Македония. И тя е свързана с убеждението, че тогавашното правителство на социалдемократа Бранко Цървенковски започваше масова приватизация на активите в страната. Години след това той е обвиняван в избора на модел, чрез който за една нощ директорите на ключовите предприятия, повечето активисти на неговия СДСМ, станаха собственици. Приватизацията си беше един истински грабеж, в който не биваше да бъде допуснат чужд инвеститор. И да е имало интерес от страна на български предприемачи да участват в процеса, той беше „отрязан“ от липсата на документално-правна основа за това. Тя пък не беше създадена поради нерационалния „езиков спор“. И така да 1999 г., когато на 22 февруари в София премиерите на двете държави Любчо Георгиевски и Иван Костов намериха компромисна, но работеща формула да подписват двустранните документи – на езиците според конституциите на едната и на другата държава. Тази формула бе записана и при подготовката на Договора за добросъседство, приятелство и сътрудничество, подписан от премиерите сега Зоран Заев и Бойко Борисов. И тогава, и сега имаше въпроси „защо така?“, но в крайна сметка политическата воля надделя и документът бе подписан, за да отвори пътя на Република Северна Македония към евроатлантическата интеграция. И сега, изведнъж на 3 декември Македонската академия на науките и изкуствата (МАНУ) излезе със своята Харта на македонския език. Не съм лингвист, но ми се струва, че под това претенциозно заглавие няма нищо съществено ново, което да не е вече известно на нашите езиковеди. И затова БАН излезе със своето становище, което като съдържание и позиция също е отдавна познато. С това дебатите от двете страни на границата влязоха в рамките на реципрочността – една научна институция заявява нещо си, друга научна институция u отговаря по същия начин. И понеже става дума за две сходни по статут научни структури, въпросът бе защо е било нужно МАНУ да изразява своята позиция тъкмо сега, при това публично. И да предизвиква своите колеги от София да направят същото, все в духа на реципрочността. Нали уж двете академии преди години дадоха пример за размразяване на отношенията чрез съвместни чествания, размяна на визити и участие в академични форуми, чрез съвместна екипна работа по определени проекти, които в някои случаи завършиха със съвместни публикации в книги. Изглежда, че взаимното доверие между учените от двете страни все още не е достигнало на това равнище, че „езиковият спор“ да се води вътре в академичните среди. Защото и за хората в МАНУ, и в БАН, темата е достатъчно чувствителна, за да не знаят, че нейното изнасяне в публичното пространство, при това с нетърпящ възражение и други доводи тон, е бомба, която взривява двустранните отношения. Значи, може би причината е друга. Да помислим. Първо, Северна Македония се намира в предизборна кампания. Битката е изключително остра и вече отдавна включи „българската тема“ в дебатите. Позицията „за“ или „против“ Хартата на македонския език може да донесе електорални бонуси или загуби на политическите партии. Старата македонска приказка: „е, сега да видим кой е по-голем патриот и кой е отчаян предател“. Но това е традиционна причина, да речем. От друга страна си мисля, че в момент, когато работата на Съвместната комисия за история и образование едностранно бе прекъсната и отложена във времето, когато политиците правят опит да върнат деловитостта там, оповестяването на Хартата за македонския език от страна на МАНУ може да се приеме като знак към София, че там разполагат с още оръжия да блокират експертния диалог. Нали ви казах – „езиковият спор“ със своята ирационалност е пълен с потенциал да блокира каквото и да е. Има и нещо трето, специфично. Хартата на македонския език която ни раздразни толкова, бе оповестена публично в един момент, когато Венецианската комисия бе дала своето становище – или предстоеше да го даде, за ограничаване на употребата на албанския език като втори служебен в държавата. Знаете, през януари миналата година парламентът в Скопие прие Закона за езиците, който дава правото албанският език да се ползва на цялата територия на страната и във всички институции като втори служебен език. Това законово решение предизвика тревога сред политиците и учените в Скопие, защото в него видяха възможност за намаляване на влиянието на македонския език, за неговото омаловажаване и дори подменяне. И затова те се обърнаха към експертите от Венецианската комисия с молба да тълкуват Закона за езиците. Идеална ситуация за нотабилите от МАНУ да излязат от анонимност и да покажат, че не напразно получават големите си възнаграждения. И хоп – Харта на македонския език, с която се потвърждава оригиналността му, отделността му и значението му като опора на македонската идентичност. Ура! Не вярвам Венецианската комисия да е взела предвид това становище на МАНУ, но така или иначе нейното решение съвпадна, или почти съвпадна с Хартата. Венецианците препоръчаха да се ограничи използването на албанския, особено в правосъдната система – съдилища, прокуратура, следствие и изобщо това, което бе записано в Закона за езиците, да бъде преразгледано, а някои неща се отхвърлят като ненужни. Например, банкнотите от македонския денар да не са на албански, или емблемите на униформите на войниците да не са двуезични, както и още няколко подобни препоръки. Решенията на Венецианската комисия не са задължителни, а само препоръчителни, но се намериха колеги журналисти, които старателно издириха и посочиха примери за последствията, които някои други държави са понесли, когато са решили да пренебрегнат препоръките на венецианците. И накрая – докато у нас политиците запазиха мълчание, в Скопие с изявленията си тамошните нарушиха академичната реципрочност. Давайки още веднъж знак, че нямат намерение да се откажат да ползват езика за политическа употреба. Зоран Заев оповести, че щял да търси решение на въпроса на политическо ниво в разговор с Бойко Борисов. Така той потвърди опасенията, че в развитието на двустранните отношения с България е ангажиран само един тънък слой от обществото в Северна Македония. Да не кажа, че този „слой“ са Заев и Борисов. Което пък означава, че то няма устойчив характер. От друга страна, президентът Стево Пендаровски високомерно цитира документ от времето на Титова Югославия, с който в ООН били признали македонския за език. И който не го признава, да си гледа работата. Пък аз си мисля, че противно на всички претенции от Скопие за някаква „модерност“ в отношението към езика и историята, там все още живеят в „онези времена“ на онази Югославия. Жалко! \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.17", "title": "\n\t\t\tИзмислен “език” за политическа употреба\t\t\t"}
{"url": "https://trud.bg/%d1%85%d0%be%d1%80%d0%b0%d1%82%d0%b0-%d0%be%d1%82-%d0%b7%d0%b0%d0%bf%d0%b0%d0%b4%d0%bd%d0%b8%d1%82%d0%b5-%d0%b1%d0%b0%d0%bb%d0%ba%d0%b0%d0%bd%d0%b8-%d0%b3%d1%83%d0%b1%d1%8f%d1%82-%d0%bf%d0%be-13/", "text": "Майлинда Брегу – генерален секретар на Съвета за регионално сътрудничество (СРС) обяви, че хората, които живеят на територията на Западните Балкани губят средно по 1,3 години от живота си заради мръсен въздух. Общият брой на починалите преждевременно по тази причина достигат до 5000 човека годишно. Информацията е публикувана в коментар, озаглавен „На климатичните промени им е необходима шенгенска виза”, съобщава МИА, цитирана от БГНЕС. Брегу цитира проучване на Балкански барометър, според което 84 % от гражданите в региона възприемат климатичните промени като проблем. 9 от 10 човека смятат, че замърсяването на въздуха е проблем на тяхната общност. В същото време 32 % говорят, че не са готови да използват екологични продукти. В доклада се посочва, че с 13 % е намалял броят на компаниите, предприели конкретни мерки за екологично производство. Брегу подчертава, че Сараево, Белград и Скопие са между десетте най-замърсени градове в света. През 2018 г. в този списък са попаднали 6 от градовете в Западните Балкани. Всичко това показва, че е време за незабавни действия в тази област по линия на регионалното сътрудничество.  АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.17", "title": "\n\t\t\tХората от Западните Балкани губят по 1,3 години от живота си заради мръсен въздух\t\t\t"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d1%80%d0%b0%d0%b4%d0%b5%d0%b2-%d0%b2%d1%8a%d1%80%d1%85%d1%83-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b0%d1%82%d0%b0/", "text": "Върху Българската конституция не може да се посяга и не бива да се посяга произволно. Това е една демократична Конституция, една от първите в посткомунистическия период в цяла Източна Европа. Тази Конституция въведе демократичните принципи, въведе разделението на властите, въведе правата на гражданите, въведе устройството и функционирането на една демократична държава наред с ограниченията на обхвата на нейната дейност. Това заяви държавният глава Румен Радев на среща с Правния съвет към президента и академичната общност, съобщиха от прессекретариата на държавния глава. Встъпителни думи на държавния глава Румен Радев на срещата с Правния съвет към президента и с представители на академичната общност за необходимостта от промени в Конституцията:  Уважаема госпожо Вицепрезидент, Уважаеми членове на Правния съвет към Президента, Уважаеми представители, както казахме – едни от най-видните на академичната общност, Благодаря, че се отзовахте на поканата за днешното разширено заседание на Правния съвет. Поводът е обществено известен – моето решение да инициирам широк обществен дебат за конституционния модел на българската Прокуратура в съдебната власт. Тук очаквам да чуя вашето мнение по широк кръг от въпроси. Най-належащият е вашето мнение за предложения законопроект от Министерския съвет, доколко според вас той е целесъобразен, ефективен, има ли противоречия с Конституцията, ще може ли предложеният модел да работи рационално. Можем да разширим дебата в по-широк обхват. Това е структурата и ефективността на ВСС, самият модел на прокуратурата, самият модел на Съдебната власт. Защото, вие знаете по-добре от мен, от пет поправки в Конституцията четири са в Глава „Съдебна власт“. За да се събираме пак днес, хубаво е да има един анализ, доколко ефективно с тези поправки днес функционира съдебната власт. Искам да разширим този дебат, да включим тук и правата на гражданите – как можем да ги засилим, как можем да засилим тяхното участие, контрола върху управлението, върху обществените процеси, още в обръщението си към парламента споменах за евентуалното въвеждане на индивидуалната конституционна жалба в нашата Конституция. Искам да бъда много правилно разбран. Върху Българската конституция не може да се посяга и не бива да се посяга произволно. Това е една демократична Конституция, една от първите в посткомунистическия период в цяла Източна Европа. Тази Конституция въведе демократичните принципи, въведе разделението на властите, въведе правата на гражданите, въведе устройството и функционирането на една демократична държава наред с ограниченията на обхвата на нейната дейност. Но в същото време ние не трябва да бягаме от въпросите на нашето съвремие. Успя ли проектът, заложен в тази Конституция, да изгради демократична, правова и социална държава, така както е в нейния преамбюл? Има ли в Конституцията достатъчно защитни механизми срещу погазването на разделението на властите и срещу авторитарен произвол? Имаме ли системен проблем поради противоречив, неправилен прочит на Конституцията, който да води до остър дефицит на справедливост в нашето общество? И ако има такъв – какви са причините, имаме ли системен проблем? Затова оттук произтича и самият дебат, който искам да отворим. Първо – трябва ли изобщо да обсъждаме някакви промени в Конституцията на Република България? Ако обсъждаме – защо и в какъв обхват? Затова много се радвам на вашето присъствие тук. Аз лично, като държавен глава, съм отговорен към всички тези въпроси, защото те са на дневен ред на нашето общество и те искат отговор. Затова е и моята първа среща с вас, за да можем да дебатираме свободно по тези теми, които стоят на дневен ред. За мен това е фундаментален въпрос. От него зависи дали България ще се развива като модерна демократична европейска държава, дали ще гарантираме истинско върховенство на закона, истинско разделение на властите и истински права на българските граждани за тяхното достойно бъдеще. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.17", "title": "\n\t\t\tПрезидентът Радев: Върху Българската конституция не бива да се посяга произволно\t\t\t"}
{"url": "https://trud.bg/%d1%81-%d1%86%d0%b5%d1%80%d0%b5%d0%bc%d0%be%d0%bd%d0%b8%d1%8f-%d1%81%d1%8a%d0%b1%d1%80%d0%b0%d1%85%d0%b0-%d1%88%d0%b5%d0%bf%d0%b0-%d0%bf%d1%80%d1%8a%d1%81%d1%82-%d0%be%d1%82-%d0%b1%d1%80%d0%b0%d1%82/", "text": "Шепа пръст от Братската могила в централните гробища на Варна беше събрана на официална церемония с отдадена почит към паметта на 45 съветски воини, погребани тук. „Догодина отбелязваме 75-тата годишнина от победата над хитлеро-фашизма и по проекта „Пътища на паметта“ Руската федерация ще издигне в град Кубинка, на 50 км от Москва, главен величествен храм на въоръжените сили на Руската армия. Там ще бъде положена пръст от всички места, свързани с битките по време на Великата Отечествена война и героите й“, каза за „Труд“ генералният консул на Русия във Варна Владимир Климанов. Намерили последния си дом на бъгарска земя, воините са загинали от болести и от раните си. „Ние, руснаците знаем какво е война от дедите си, жертвите са много и когато хората започнат да забравят такива събития, това се повтаря, не искаме тя, войната, да се случи пак“, каза дипломатът. Той припомни, че няма семейство както в Русия, така и в границите на бившия Съветски съюз, което да не дало поне една жертва във войната. Загиналите са 27 милиона, от които 2/3 -цивилно население. Руският консул разказа, че средният брат на баща му е бил едва на 17 години, когато отишъл в армията и слава Богу се е върнал, но големият му брат е загинал на 21 години-младши лейтенант. Събрана е пръст от братските могили в Софийска област, предстои церемония в Русе, както и да се вземе вода от морето край Бургас, където е имало потопени пет руски подводници. На събитието във Варна присъстваха помощник на военния аташе в руското посолство подполковник Алексей Бражник, дипломати и потомци на загиналите воини. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.17", "title": "\n\t\t\tС церемония събраха шепа пръст от Братската могила във Варна\t\t\t"}
{"url": "https://trud.bg/%d0%ba%d0%be%d0%b3%d0%b0%d1%82%d0%be-%d0%b7%d0%b0%d0%b4-%d0%b2%d0%be%d0%bb%d0%b0%d0%bd%d0%b0-%d0%b7%d0%b0%d1%81%d1%82%d0%b0%d0%bd%d0%b5-%d0%b1%d0%b5%d0%b7%d0%be%d1%82%d0%b3%d0%be%d0%b2%d0%be%d1%80/", "text": "Във връзка с пороя от гениални идеи за безопасност на движението, представени в последните месеци на кръгли, квадратни и друг вид маси от държавни, правителствени, неправителствени, зависими и независими експерти, „Труд” реши да публикува непреходната статия от нашия главен редактор Петьо Блъсков. Тя е написана в началото на далечната 1976 година във вестник „Отечествен фронт”, в който г-н Блъсков, по негови думи е „първо вестникарско мастило засукал”.  Към днешна дата може единствено да се сравнят данните от статистиката на КАТ. За първата седмица от Новата 1976 г. авторът е посочил 40 тежки катастрофи с 9 загинали и 31 ранени. За първата седмица на 2019 г. (30 декември – 5 януари) данните са 75 катастрофи с 6 загинали и 97 ранени. За цялата 1976 г. убитите по пътищата са 1021, а ранените 5787, докато преди 2019 г. да е приключила жертвите са 601, а ранените 8137. \n       Mесеци на безопасно движение, предзимни прегледи, стотици продупчени талони, глоби, актове, проверочни изпити, предавания по радиото и телевизията, коментари в печата – всичко това е само част от арсенала за борба с феномена „пътно-транспортно произшествие”. Но ефектът от тази оръжия е нищожен, когато зад волана седне безотговорността, наивната самонадеяност, нахалството. Положението по пътищата на страната в началото на новата година с нищо не показва, че тази стара истина е осъзната. Статистиката е повече от тревожна. Близо 40 катастрофи за първата седмица на годината. Убити са девет и са ранени тридесет и един души. Това превишава два-три пъти данните за същия период на миналата година. Причините са главно лошата дисциплина на някои участници в движението, несъобразяване с пътните условия, употреба на алкохол, шофиране без свидетелство за правоуправление. Истината е в онези малки тайни, които крият пътищата през зимата и които едни не знаят, а други често забравят. Когато падне сняг, опасността е видима и държи нащрек шофьорите. По-страшно става, когато пътят е почистен или снегът се е стопил. Именно затова и съобщенията за пътната обстановка се казва, че шосетата са проходими при зимни условия. Това означава, че всеки момент може да ни изненада току-що навян сняг или тънко ледено покритие в сенчестите участъци от платното. През зимата човекът зад волана трябва повече от всякога да „работи” внимателно с автомобила, да обмисля всяко движение и да има ясна представа за последствията от него. Основните правила за движение върху сняг и лед са плавното подаване на газ и поддържане на скорост, която не изисква честа употреба на спирачките при промяна на пътната обстановка. Всеки опит за рязко спиране ще бъде колкото неуспешен, толкова и опасен. Необходимо е правилно избиране не предавката, с която ще се движи автомобилът по равен, стръмен или наклонен път. Особено важно е завоите да се преминават с постоянна скорост при работещи колела, а не да се „удря” спирачка и след това без подаване на газ да се оставя автомобилът да се „търкаля” по инерция. Често срещан враг на водачите по зимните пътища е и мъглата. Затова единственото сигурно оръжие против нея е бавното, крайно внимателно шофиране, само на къси светлини. Всяко самоуспокоение от притежаването на жълти, халогенни, противомъглени и други специални фарове може да има гибелни последствия. Първо, защото ефектът от изброените видове осветление е нищожен и второ – дори да виждаме малко повече – нас не ни виждат. Мъглата крие и друго коварство, особено в сутрешните часове. Водните капчици от приземния й слой се кондензират върху пътната настилка и създават покритие, което e хлъзгаво почти колкото леденото. И при такава обстановка рязкото подаване на газ, честото и бързо натискане на спирачките и грубото въртене на волана също водят до катастрофи. Обикновено в края на есента собствениците на леки коли са погълнати от проблема „зазимяване”. Броните се намазват с асфалтов лак, двигателят и купето се почистват, гресира се и изчезва под покривалото или в гаража. Така тези хора се лишават съзнателно от възможността да повишат умението си, да придобият опит по зимните пътища. Но идва ден, в който нуждата им налага да тръгнат на път през зимата. Тогава последствията – и за тях, и за автомобила – могат да се окажат много по-тежки, отколкото при разумно, внимателно шофиране през цялата зима. Разбира се, всеки, който за първи път ще тръгне по заледените или заснежени пътища, изпитва страх и ще му бъде трудно. Затова ако иска да предпази себе си, семейството си, познати и непознати, нека не щади излишно автомобила си, а да използва зимните условия за системни тренировки на подходящи места. Само така човекът зад волана може да осъзнае истинските си възможности, както и тези на автомобила. Смятам, че е излишно да се коментира сядането зад волана след употреба на алкохол. Това престъпление може да се сравнява с опит за убийство. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.17", "title": "\n\t\t\tКогато зад волана застане безотговорността\t\t\t"}
{"url": "https://trud.bg/%d1%80%d0%b5%d0%ba%d0%be%d1%80%d0%b4%d0%b5%d0%bd-%d0%b1%d1%80%d0%be%d0%b9-%d0%b1%d0%b5%d0%b1%d0%b5%d1%82%d0%b0-%d0%b8%d0%b7%d0%bf%d0%bb%d0%b0%d0%ba%d0%b0%d1%85%d0%b0-%d0%b2-%d1%81%d0%b2%d0%b5/", "text": "Рекорден брой бебета за едно денонощие изплакаха в родилното отделение в МБАЛ “Света Анна – Варна”. На 17 декември са родени 15 живи и здрави момиченца и момченца, сред които няма нито едно недоносено бебенце. Няма и близнаци. Това съобщи началникът на отделението д-р Милко Папазов . Обичайният брой раждания на денонощие е средно 6-8. С този темп имаме всички шансове да сме сред малцината, които в сравнение с 2018 г. ще постигнат ръст в броя на новородените, коментира шефът на най-старото родилно отделение във Варна, което наскоро изпълни 110 години. Прогнозата е до края на 2019 година екипът на преобразеното родилно отделение на МБАЛ “Света Анна – Варна” да се поздрави с 1500 раждания. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.17", "title": "\n\t\t\tРекорден брой бебета изплакаха в “Света Анна“\t\t\t"}
{"url": "https://trud.bg/%d0%b5%d0%bf-%d0%bf%d1%80%d0%be%d0%b2%d0%b5%d1%80%d1%8f%d0%b2%d0%b0-%d0%b0%d0%bd%d0%b3%d0%b5%d0%bb-%d0%b4%d0%b6%d0%b0%d0%bc%d0%b1%d0%b0%d0%b7%d0%ba%d0%b8-%d0%b7%d0%b0%d1%80%d0%b0%d0%b4%d0%b8-%d0%bd/", "text": "Председателят на Европейския парламент Давид Сасоли заяви днес, че ще провери изказване на евродепутата Ангел Джамбазки по отношение на евродепутати от парламентарната транспортна комисия, предаде БТА. Всички тук сме евродепутати и всички сме с различен произход. Не може колеги да бъдат посочвани заради произхода им. Призовете г-н Джамбазки да спазва реда, настоя съпредседателят от групата на Зелените Филип Ламбертс. Към неговите думи се присъедини председателят на групата на социалистите и демократите Ираче Гарсия, която заяви, че ЕП е на всички европейци. Правилата тук трябва да бъдат спазвани, думите към евродепутатите Карима Дели и Исмаил Ертуг са напълно неприемливи. В ЕП не може да се правят расистки изказвания, това е напълно недопустимо, добави тя. Джамбазки бе цитиран в български медии с думите, че председателят на парламентарната транспортна комисия Карима Дели е „французойката от алжирски произход“, а един от авторите на променените правила за международните пътни превози Исмаил Ертуг – „германец от турски произход“. Коментарът на Джамбазки бе свързан с усилията на двамата му колеги, довели до неокончателното одобрение на промени в ущърб на българските превозвачи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.17", "title": "\n\t\t\tЕП проверява Ангел Джамбазки заради неприемливо изказване\t\t\t"}
{"url": "https://trud.bg/%d0%b0%d1%80%d0%b5%d1%81%d1%82%d0%b0%d0%bd%d1%82-%d0%bf%d0%be%d1%87%d0%b8%d0%bd%d0%b0-%d0%b2-%d0%b7%d0%b0%d1%82%d0%b2%d0%be%d1%80%d0%b0-%d0%b2-%d0%b1%d0%be%d0%b1%d0%be%d0%b2-%d0%b4%d0%be%d0%bb/", "text": "42-годишен арестант е починал днес по обед на територията на бобовдолския затвор, съобщава  . Мъжът е бил с постоянна мярка за задържане и е очаквал произнасянето на присъда. Междувременно работел като общ работник. По първоначална информация причината за смъртта е инфаркт. За случая е уведомена прокуратурата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.17", "title": "\n\t\t\tАрестант почина в затвора в Бобов дол\t\t\t"}
{"url": "https://trud.bg/%d0%bd%d0%b8%d0%ba%d0%be%d0%bb%d0%b0%d0%b9-%d0%b4%d0%be%d0%b9%d0%bd%d0%be%d0%b2-%d1%81%d1%82%d0%b0%d0%bd%d0%b0-%d0%b4%d0%be%d0%ba%d1%82%d0%be%d1%80-%d1%85%d0%be%d0%bd%d0%be%d1%80%d0%b8%d1%81/", "text": "Стопанската академия „Димитър А. Ценов” в Свищов удостои с почетното звание „Доктор Хонорис кауза” Николай Дойнов – председател на Съюза на народните читалища и председател на Съвета на настоятелите на висшето училище. Официални гости на тържествената церемония за връчване на почетните символи бяха д-р Анелия Димитрова – зам.-кмет на община Свищов, Росен Маринов – директор Дирекция „Култура и културно наследство”, Пламен Александров – председател на Настоятелството на Първо българско народно читалище „Еленка и Кирил Д. Аврамови – 1856” – Свищов и зам.-председател на Съюза на народните читалища, Геновева Танчовска – секретар на свищовското читалище. Професионалната и обществена дейност на номинирания за почетен доктор пред академичната общност и гостите на церемонията представи проф. д.н. Борислав Борисов – председател на Общото събрание на Академията. Николай Дойнов е роден на 12 февруари 1963 г. в София, в семейството на икономисти. Баща му е възпитаник на Стопанската академия, а майка му – на ВИИ „Карл Маркс” (днес УНСС). През 1977 г. Николай Дойнов е приет за ученик в първия випуск на Националната гимназия за древни езици и култура, която завършва през 1982 г. с отличие. Същата година кандидатства в Софийския университет и е приет на първо място в специалност „Българска филология”. През 1995 г. завършва в УНСС спец. „Управление на инвестициите”. Баща на две деца е. Съпругата му – Анита Тарасевич, е писател, автор на сборници с разкази, романи, книги за деца и др. През 1989 г. Николай Дойнов създава Независимия синдикат на читалищните работници. През 1991 г. е избран за изпълнителен секретар на КНСБ и член на Изпълнителния комитет, а през 1999 г. създава фондация „Национална читалищна мрежа”. През 2011 г. е избран за председател на Съюза на народните читалища в България и е преизбиран през 2014 и през 2017 г. По настояване на Николай Хайтов, през 1997 г. Николай Дойнов е приет за член на Съюза на българските писатели. От 2012 г. е председател на Комисията по творчески индустрии в Асоциацията на индустриалния капитал, а от 2014 г. е председател на Обществения съвет по култура при министъра на културата. Има множество издадени книги в България и в чужбина, носител е на редица национални литературни награди. Николай Дойнов е единственият двукратен носител на най-високата награда на Министерството на културата „Златен век” (2012 г. и 2019 г.). Удостоен е с орден „Св. Св. Кирил и Методий” – Първа степен, с указ на Президента на Р България през 2015 г. Решението на Академичния съвет за удостояването на Николай Дойнов с почетното звание „Доктор Хонорис кауза” на Стопанската академия представи по време на церемонията ректорът – доц. д-р Иван Марчевски. Според мотивите за взетото на 20.11.2019 г. решение, почетното звание се присъжда на Николай Дойнов за приноса му към развитието на институционалните контакти на СА „Д. А. Ценов”, както и поради изявените му заслуги за развитието на българската култура и духовност. Ректорът връчи регалите за „Доктор Хонорис кауза”, а в чест на новия почетен доктор, Първи български хор „Янко Мустаков” към ПБНЧ изпълни „Многая лета”. \nНиколай Дойнов благодари за оказаната му чест и изрази убедеността си, че Стопанска академия „Д. А. Ценов” ще пребъде, докато има хора, които са влюбени в науката, културата и българщината.  „Ние ще продължим да се отстояваме с цената на всичко. Винаги ще я има Стопанската академия!”, заяви категорично Николай Дойнов. Той подари на Академията икона на Спасителя Исус Христос, която е донесъл от Атон, с посланието тя да напомня, че „всички сме хора и само единни можем да преодоляваме всяко едно препятствие”. Академичното слово на новия почетен доктор бе посветено на културните и творчески индустрии, които по думите му, днес са почти непозната територия, все още необособена теоретически, но непрекъснато развиваща се. Той заяви, че липсва теоретичен модел и предложи Свищовското висше училище да създаде център за мониторинг и изследване на креативната индустрия в България. Зам.-кметът д-р Анелия Димитрова връчи на новия почетен доктор поздравителен адрес от името на кмета на Общината – Генчо Генчев. Тържествената церемония за присъждане на почетното звание завърши с изпълнение на химна на Стопанската академия. Николай Дойнов посети Академичния музей и положи подпис в летописната книга на Висшето училище. Той поднесе цветя пред паметника на Дарителя, Димитър Ценов. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.17", "title": "\n\t\t\tНиколай Дойнов стана „Доктор Хонорис кауза” на Стопанската академия в Свищов\t\t\t"}
{"url": "https://trud.bg/%d1%82%d1%8a%d1%80%d0%bd%d0%be%d0%b2%d1%86%d0%b8-%d0%bf%d0%be%d1%81%d0%be%d1%87%d0%b8%d1%85%d0%b0-%d0%b2%d0%b5%d0%bb%d0%be%d1%81%d0%b8%d0%bf%d0%b5%d0%b4%d0%b8-%d0%b8-%d0%b3%d1%80%d0%b0%d0%b4%d1%81/", "text": "Обществено обсъждане на предварителния проект на нов генерален план за организация на движението във Велико Търново събра десетки граждани и заинтересовани лица. Близо два часа продължи дискусията относно основните принципи и стратегически цели, които следва да бъдат заложени. Форумът бе открит от заместник-кмета на старопрестолния град проф. Георги Камарашев. Той подчерта, че генералният план за организация на движението е стратегически документ, който ще очертае посоката за поне 20 години напред. Именно заради това проектантите са съобразили разработката с динамичната среда и влиянието, което ще имат върху трафика строителството на автомагистрала „Хемус“ и на бъдещия високоскоростен път Русе – Велико Търново, Северният пътен възел, оформянето на нова индустриална зона в посока с. Момин сбор. Акцент бе поставен и върху признанието на Велико Търново за историческа и духовна столица, чийто бъдещ статут и свързаните с него мерки ще доведат до още по-силен ръст на туризма. Разностранни бяха мненията, дадени от великотърновци. Сред основните приоритети хората посочиха развитието на градския транспорт, обхващането на индустриалните райони, зоните за спорт и отдих като парк „Света гора“, обособяването на общи пресечни точки – хъбове, където да се правят лесни връзки между градски и крайградски линии. Обособяването на пешеходни и споделени зони също се оказа желано от великотърновци. Общественикът и издател Нейко Генчев предложи Старият град да бъде обособен като споделено пространство за пешеходци, велосипедисти, електрически автомобили и обществен транспорт, като се осигурят съответните връзки с централната и новата част на В. Търново. Преобладаващи бяха и мненията за обособяване на велоалеи в новата част на града. Проектантите д-р инж. Христо Грозданов и Кирил Станчев коментираха, че пешеходното движение също е заложено в концепцията. Вече се работи по симулации на различни варианти, които ще бъдат представени при завършването на предварителния проект заедно с останалите набелязани мерки – промяна на посоките на движение на определени улици и системи от улици, на зони за паркиране, реорганизация на кръстовища, обстоен анализ на ефективността на настоящите маршрути на градския транспорт. Проектантите оцениха като много добри и целесъобразни дейностите, които ще бъдат реализирани с проекта на Община Велико Търново за интегриран градски транспорт. Заложените два буферни паркинга, както и проектирането на още два обекта от този тип получиха широко одобрение от страна на аудиторията. Предварителната разработка на нов генерален план за организация на движението ще бъде внесен за разглеждане в Общинския съвет в началото на следващата година. Всички отправени от великотърновци мнения ще бъдат разгледани детайлно. След приемането на предварителния проект се пристъпва към разработване на окончателен вариант, за което срокът е четири месеца. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.17", "title": "\n\t\t\tТърновци посочиха велосипеди и градски транспорт като приоритети на новия генерален план за движението\t\t\t"}
{"url": "https://trud.bg/%d0%b6%d0%b5%d0%b3%d0%b0-%d0%b0%d0%b2%d1%81%d1%82%d1%80%d0%b0%d0%bb%d0%b8%d0%b5%d1%86-%d0%b8%d0%b7%d0%bf%d0%b5%d1%87%d0%b5-%d0%bc%d0%b5%d1%81%d0%be-%d0%b2-%d0%ba%d1%83%d0%bf%d0%b5%d1%82%d0%be-%d0%bd/", "text": "Австралиец успя да изпече свинско месо в колата си, благодарение на продължаващите жеги в страната. Случката се развива в град Пърт, където метеоролозите отчетоха 10 поредни дни температури над 35 градуса по Целзий, съобщи . Стю сложил месото в метално плаке в червения си „Датсун” когато термометрите ударили 39 градуса. 10 часа по-късно месото било напълно изпечено и готово за вечеря. По думите на австралиеца температурата в колата достигнала 80 градуса. В момента на Южното полукълбо е летен период, а Австралия продължава да се бори със жегите и пушека, предизвикан от опустошителните пожари, които засегнаха страната. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.17", "title": "\n\t\t\tЖега: Австралиец изпече месо в купето на колата си (ВИДЕО)\t\t\t"}
{"url": "https://trud.bg/%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%bd%d0%b0-%d1%81%d0%bb%d0%b5%d0%b4%d1%81%d1%82%d0%b2%d0%b5%d0%bd%d0%b0-%d1%81%d0%bb%d1%83%d0%b6%d0%b1%d0%b0-%d1%89%d0%b5-%d1%80%d0%b0%d0%b7%d1%81/", "text": "Главният прокурор Сотир Цацаров възложи действията по разследването на причините за   в АЕЦ „Козлодуй“ да се извършват от следователи от Националната следствена служба, съобщиха от прокуратурата. При инцидента, възникнал на 16 декември, около 10.00 часа на строяща се площадка ДПРAO „Рaдиaнa” зa ниcкo- и cрeднoaктивни рaдиoaктивни oтпaдъци, при извършване на cтрoитeлнo-мoнтaжни дейности, починаха двaмa от рaбoтниците, други двама са ранени, като единият е настанен за лечение в здравно заведение. До момента е образувано досъдебно производство по чл. 123, ал.1 от НК, което се наблюдава от Окръжна прокуратура- Враца. Извършени са първоначалните действия по разследването – оглед на местопроизшествието, назначени са експертизи за установяване на причините за смъртта на двама работници и е иззета документация от значение за разследването.   \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.17", "title": "\n\t\t\tНационална следствена служба ще разследва аварията в АЕЦ „Козлодуй“\t\t\t"}
{"url": "https://trud.bg/%d0%bd%d0%b0-%d0%b3%d0%be%d1%81%d1%82%d0%b8-%d1%83-%d1%80%d0%be%d0%bd%d0%b0%d0%bb%d0%b4%d0%be/", "text": "Кристиано Роналдо си купи най-скъпия апартамент в историята на Лисабон. Петкратният кавалер на „Златната топка“ плати 7 милиона евро за суперлуксозния имот. Апартаментът е в непосредствена близост до известния парк Едуардо VII и до мястото, където нападателят направи първите си стъпки като футболист на „Спортинг“. Португалските медии твърдят, че домът на Кристиано е бил спазарен още миналото лято, но чак сега футболистът на „Ювентус“ е платил за него. За имота наддавали още двама милионери. Апартаментът е с площ от 3100 квадратни метра. В него има спа център, плувен басейн, фитнес салон и три огромни спални. Роналдо купи имота, след като продаде имение на своя бивш съотборник от „Реал“ (Мадрид) и също португалски национал Пепе. Бранителят се бръкна само с 3 милиона евро за къщата в курорта Гереш в северната част на страната. Роналдо построи имението преди повече от 10 години, когато все още играеше за „Манчестър Юнайтед“. Когато търси спокойствие и иска да е далеч от хорските погледи, Кристиано винаги се прибира в родината си. В момента Роналдо живее в Торино заедно с приятелката си Жеоржиня Родригеш. Тяхната съседка Елизабет, известна като Бети, е впечатлена от семейството на звездата. „Няма никакви партита, много е тихо и никога не си позволяват с колите да пресичат нашия частен път – разказвва Бети пред английския вестник „Сън“. – Често виждам Роналдо да шофира своя „Ролс Ройс“. Стъклата му са затъмнени. Знам, че в гаража си има и няколко спортни автомобила. Къщата му е с много хубав басейн и малка градина. Отлично е поддържана. Често виждам как малкия Кристиано кара скейтборд по улицата, която е между нашите домове. Винаги до него има бодигардове. Гледачка помага на Жеоржиня за близнаците и най-малкото им дете.“ Наскоро Роналдо разкри подробности от детството си в интервю пред Пиърс Моргън. Разказа как не е имал пари да си купи бургер, а група жени давали на него и приятелите му храна. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.17", "title": "\n\t\t\tНа гости у Роналдо\t\t\t"}
{"url": "https://trud.bg/%d0%bd%d0%be%d0%b2%d0%b8%d1%8f%d1%82-%d0%b7%d0%b5%d0%bb%d0%b5%d0%bd-%d0%ba%d1%83%d1%80%d1%81-%d0%bd%d0%b0-%d0%b5%d0%ba-%d1%82%d0%be%d1%82%d0%b0%d0%bb%d0%b8%d1%82%d0%b0%d1%80%d0%bd%d0%b0-%d0%bf%d1%80/", "text": "Новият шеф на ЕК – Урсула фон дер Лайен, обяви мащабен план за трансформирането на европейската икономика, наречен с фанфарното „Нов зелен курс“. С него до 2050-а Европа трябва да стане въглеродно неутрална. Европейският парламент – превърнал се в рупор на ляволибералния алармизъм, особено след изборите – вдигна топката, обявявайки истеричното „извънредно положение за климата“. Изобщо Брюксел изпада в психоза по темата климат, а планът, който бе обявен, далеч не касае само зелените политики и въглеродния отпечатък от производството върху икономиката, а има и много по-цялостна и всеобхватна адженда – да вкара окончателно в обръщение прогресивисткия наратив, че човекът е зло. А дейността му руши планетата и сме на ръба на катастрофа. Референцията с Новия курс на американския президент Франклин Рузвелт от Голямата Депресия от 30-те години на миналия век е плашеща. Противно на широкоразпространената заблуда, САЩ излизат от Депресията „въпреки“, а не „заради“ курса „Рузвелт“ – който само я удължава и задълбочава. Свине и добитък са избивани посред мор и глад, за да се вдигне цената на месото, поради недостиг на пазара. Заплати са насилствено задържани високи, докато падат приходите на компаниите – рецепта за безработица и фалити. Частното потребление и инвестиции се възстановяват чак, когато данъците са намалени двойно и след като правителствената намеса в икономиката се свива осезаемо след края Втората световна война. През целия период на кризата безработицата е над 15 на сто. Спада едва когато всеки годен да работи е или на фронта или в заводите да прави бомби. Европа обаче все още не е влязла в кризата, а огромните дългови нива в Западния свят нямата нищо общо с миналото. Днес всяка рецесия значи гигантска добавка към вече неизплатимите на 100% среден дълг към БВП при развитите икономики. А подобни курсове значат само и единствено, че Европа от склерозирала икономически – рязко ще изпадне в будна кома. Какво предстои? В период от 20 години под формата на данъци и разходи от ЕК ще се разпределят над 13 трилиона евро по „климатично усмотрение“, а цели индустрии може би ще изчезнат. Детайлите за пред публиката, касаещи курса, естествено, не са много, нито се знае в каква част ще бъдат приети от националните държави тепърва. Обсъжданите идеи: данък „керосин“ и поскъпване на авиопревозите, особено за периферията на ЕС, от която сме част; тежки екоизисквания към строителите; преждевременно затварянето на ТЕЦ-овете и хиляди миньори на улицата, което ще ни удари неизбежно; натиск върху петролодобивните компании; стигма върху ядрената енергетика, колкото и да е относително оптимална по линия вреда върху климата – това са само част предстоящите ефекти за европейската икономика. Ще пострадат и земеделците, и животновъдите, които дълго време бяха галениците на политиката на щедри субсидии. Днес между 30-40 процента от тези субсидии ще са насочени към нови „въглеродно неутрални“ любимци, вероятно от близкия кръг и лобитата около дер Лайен и компания. Дори да се бунтуват по определени теми, страни като Полша, Унгария, България или Франция – най-вероятно ще са придумани с обещания за милиарди, компенсиращи трансформацията. Без обаче големите структурни проблеми, произтичащи от модела, да са решени – дори напротив. Решението – технологии и иновация Решението не е планово преразпределение на оскъдния ресурс по решение на ЕК, без оглед на икономическа логика и дисциплиниращите механизми на пазара – печалбата или загубата. Нито е вдигане на данъците за бизнеса, с което европейските фирми да станат неконкурентоспособни на световния пазар. Още по-малко е вземане под крилото на определени „климатично угодни“ индустрии, както стана с ВЕИ-та у нас, преди или с прословутото „саниране“ – чудесен плацдарм за избуяваща корупция и клиентелизъм. Не е и въглеродни мита към трети страни – в полза местните и политически покровителствани колоси. И с ефект – оскъпяване на местното производство, плюс намаляване реалните доходи в ЕС. Това само ще стопи капитала за развойна дейност и зелени решения на фирмите, да не говорим, че нови изцяло „климатично-фини-частици неутрални играчи“ изобщо няма да имат ресурса да се появяват и оцелеят като иновация в бъдещето. Единствената надеждна зелена политика е възможността за навлизане на технологиите и иновациите масово. А това става, когато има нужния капитал и е икономически рентабилно внедряването им. Дори всички да искаме да караме мерцедеси, а правителството или ЕК го разпореди и заложи като „таргет“ – други по-важни приоритети, зависещи от правилното използване на оскъдните производствени фактори – земя, труд, капитал – ще останат неизползвани. Проблемът е, че с Новия зелен курс, засуканите обещания за растеж и просперитет всъщност няма как са се случат. С високите данъци и удари по капиталообразуването, стагнацията в доходите само ще се задълбочава. Бедността и липсата на достатъчно доходи правят хората немарливи към въздуха или климата – поради необходимост и липса на алтернатива. Както видяхме във Франция налагането на екоданък върху горивата изкара „жълтите жилетки“ на улицата и така вече година. Реалното обедняване прави обществото много по-малко зелено, отколкото би било иначе и това трябва да се помни. А истинската сметка се плаща именно от агресираната средната класа, която прави изобщо възможни зелени, сини, лилави и всякакви други курсове. Подчинение и контрол Умонастройката на наднационалните властелини в ЕК е недвусмислена – подчиняване и пълен контрол над цялата икономическа система. Или каквото остане от нея след данъците, регулациите и пречките пред бизнеса. С квоти, стандарти и план – точно по съветско дирижистки и планов модел. В новият зелен курс единственото ново е мотивът – всичко останало е олицетворение на добре познатия политически опит за централизация на решенията и ресурсът в полза на малцина. А както казва философът Джордж Сантаяна: „Който забравя историята, е обречен да я повтаря.“ \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.17", "title": "\n\t\t\tНовият зелен курс на ЕК – тоталитарна приумица с летални последици\t\t\t"}
{"url": "https://trud.bg/%d0%bf%d0%be%d0%bb%d0%b8%d1%86%d0%b8%d1%8f%d1%82%d0%b0-%d1%81-%d1%82%d0%be%d0%bf-5-%d0%bd%d0%b0-%d0%bf%d1%8a%d1%82%d0%bd%d0%b8%d1%82%d0%b5-%d1%80%d0%b5%d0%ba%d0%be%d1%80%d0%b4%d0%b8-%d0%b2-%d1%88/", "text": "Повече от 21 500 са нарушителите на скоростта, изловени по пътищата на област Шумен от началото на годината, съобщават от полицията. Най-много са водачите, които са превишили с до 30 км/час над допустимата – 17 798 души, но други 872-ма са „отпуснали крак на газта“ и се движили между 41 и 50 км/час над позволеното. За това алармират от ОДМВР-Шумен и оповестяват, че от началото на годината до края на месец ноември тежките катастрофи в Шуменско са с 42 повече от същия период на м.г., а ранените са с 61 повече. Има и ръст на общия брой катастрофи – със 124 повече в сравнение с 2018 г. Изнасят и Топ – 5  на нарушителите. Рекордьор извън населено място е шофьор на БМВ, прелетял със 182 км/ час при ограничение от 90 км/час в района на 5-ти километър край Шумен. Наложена му е 1 000 лева глоба. На същото място бил засечен Фолксваген Голф със 175 км/ час, за което му е наложена глоба от 950 лева. Други двама  състезатели се движели със 156 км/час при позволени 50. Глобата им е по 750 лева. В класацията е и „Ауди А4“ със 133 км/ час при разрешени 50 км/час. „Спечелило“ е санкция 1000 лева, а шофьорът е лишен да управлява автомобил за 3 месеца. Друг бързак с Мерцедес е хванат в с. Струйно, където при ограничение на скоростта от 50 км/ час преминал с 128 км. и „заслужил“ 950 лева глоба и три месеца без книжка. От полицията отчитат, че м.юни е бил с най-много произшествия – 23 катастрофи, по време на които са загинали четирима и са ранени 24 участници в движението. През 2018 г. най-тежкият месец пък, е бил ноември с 14 тежки катастрофи, 6 загинали и 12 ранени. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.17", "title": "\n\t\t\tПолицията с топ 5 на пътните рекорди в Шуменско\t\t\t"}
{"url": "https://trud.bg/%d0%ba%d0%be%d0%b9-%d1%81%d0%bf%d0%b5%d1%87%d0%b5%d0%bb%d0%b8-%d0%b8-%d0%ba%d0%be%d0%b9-%d0%b7%d0%b0%d0%b3%d1%83%d0%b1%d0%b8-%d0%be%d1%82-%d0%b6%d1%80%d0%b5%d0%b1%d0%b8%d1%8f-%d0%bd%d0%b0-%d1%88%d0%b0/", "text": "Жребият е хвърлен. Поне три са марковите битки, които светът очаква през февруари и март в осминафиналите на Шампионската лига. Миналия сезон „Ливърпул“ прекъсна седемгодишното чакане на Англия да има свой футболен крал. Сега „червените“ ще защитават титлата си, като още в първия пролетен мач се изправят срещу повече от коравия „Атлетико“. Кой загуби и кой спечели от жребия на Шампионската лига? Във финалната осмица на Шампионската лига ще има поне един отбор, който ще е в графата аутсайдер и всеки ще иска да се падне с него. Дебютантът „Аталанта“ ще се изправи срещу „Валенсия“ в един от осминафиналите, на които за първи път се класираха отбори само от петте най-силни първенства на континента. Испанските „прилепи“ са осми в Примера дивисион, но спечелиха групата си в конкуренцията на „Челси“ и „Аякс“. „Аталанта“ стартира с три поредни загуби дебютното си участие и накрая продължи. Който и да се класира, ще е ново лице за съвременната Шампионска лига. Който има правата на Шампионската лига, получи коледен подарък от екстра класа. Черешката на тортата е двубоят „Реал“ (Мадрид) – „Манчестър Сити“. Но не му отстъпват „Атлетико“ – „Ливърпул“, „Челси“ – „Байерн“ и „Борусия“ (Дортмунд) – „Пари Сен Жермен“. Дори сблъсъкът между „Тотнъм“ и „Лайпциг“ ще прикове вниманието заради Жозе Моуриньо. Тези два отбора не са световни сили, но играят изключително атрактивен футбол. Като втори в групата си „Тотнъм“ можеше да срещне ПСЖ, „Ювентус“ или „Барселона“. Вместо тях получи „Лайпциг“. Германският тим е ново лице за евротурнирите, но има един от най-желаните нападатели в лицето на Тимо Вернер. Там е вундеркиндът сред треньорите – 31-годишният Юлиян Нагелсман. Ако Жозе Моуриньо можеше да избира съперник, то едва ли би посочил друг. Има теория, че „Манчестър Сити“ е късметлията на жребиите. Групата с „Аталанта“, „Шахтьор“ (Донецк) и „Динамо“ (Загреб) беше детска игра за английския шампион. Голямата мечта на Пеп Гуардиола е да спечели за трети път Шампионската лига. Но още на осминафинал ще му се наложи да срещне най-успешния тим в историята – „Реал“. Никога „Сити“ не е стигал повече от полуфинал. Случи се веднъж през 2016 година под ръководството на Мануел Пелегрини. Помните ли кой отстрани „гражданите“? Името му е „Реал“. Германецът е треньор, който спешно търси сериозен успех в евротурнирите. На Тухел е ясно, че никой няма да му каже „Браво“, когато стане шампион на Франция с „Пари Сен Жермен“. Съставът му е събран за повече от милиард евро и целта е съвсем различна. Съдбата реши Тухел да се изправи срещу бившия си работодател „Борусия“ (Дортмунд), на чийто стадион атмосферата е една от най-горещите в цял свят. Там Тухел спечели купата на Германия през 2017 година. „Борусия“ може да не е в най-силната си форма сега, но е турнирен боец. А „Пари Сен Жермен“ тепърва трябва да се доказва като такъв. „Челси“ се затруднява да запазва „сухи мрежи“ в мачовете си. А какво ще бъде, когато срещу защитата на Франк Лампард се изправи голмайстор №1 в света за 2019 година? Ще се случи през февруари, когато Роберт Левандовски изведе „Байерн“ на „Стамфорд Бридж“. Само през този сезон полякът вкара 33 гола в 29 мача за баварците и националния отбор на Полша. Десет от попаденията бяха в груповата фаза. А „Челси“ не пусна гол само в три мача от Висшата лига и в един от Шампионската лига. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.17", "title": "\n\t\t\tКой спечели и кой загуби от жребия на Шампионската лига\t\t\t"}
{"url": "https://trud.bg/%d1%81%d1%82%d0%be%d0%b8%d1%87%d0%ba%d0%be%d0%b2-%d1%80%d0%b0%d0%b7%d0%b4%d0%b0%d0%b2%d0%b0-%d0%bf%d0%be%d0%b4%d0%b0%d1%80%d1%8a%d1%86%d0%b8-%d0%b7%d0%b0-%d0%ba%d0%be%d0%bb%d0%b5%d0%b4%d0%b0/", "text": "Христо Стоичков ще радва феновете си и два дни преди Бъдни вечер. Най-великият български футболист отдели неделя за среща със своите привърженици, на които ще раздава подаръци за Коледа. За втори път неговата биография „Историята“, написана съвместно с Владимир Памуков и издадена от „Софтпрес“, ще гостува в София. Стоичков ще бъде на разположение в рамките на точно 3 часа за подписване и снимки в „Скай Сити“. Навсякъде мотото е едно „Никой не трябва да си тръгне нещастен“. Габрово беше последният печеливш град от турнето на „Историята“ през 2019 година. Хиляди се събраха в спортната зала, за да посрещнат Стоичков във вторник вечер. Преди това суперзвездата даде пресконференция, на която първо пожела само здраве на всички българи. Естествено, до него беше и оригиналната „Златна топка“. „Всички, които дойдохте на моите събития, сте ми приятели – възкликна Стоичков, който заминава още за Бъдни вечер за САЩ. – Най-много бих искал да видя някое от тези деца най-добър в своята област един ден. Аз следвах мечтата си и я изпълних. Вярвайте, деца, и ще го направите!“ За следващата година поне още пет български града ще бъдат домакин на Камата, но програмата не е уточнена заради ангажиментите му в Маями с „Унивижън“. Ще има и грандиозно представяне в Барселона през април. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.17", "title": "\n\t\t\tСтоичков раздава подаръци за Коледа\t\t\t"}
{"url": "https://trud.bg/%d0%b2%d0%b8%d1%86%d0%b5%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%bd%d0%b8%d0%ba%d0%be%d0%bb%d0%be%d0%b2%d0%b0-%d0%bf%d0%be%d1%81%d0%b5%d1%82%d0%b8-%d1%86%d0%b5%d0%bd%d1%82%d1%80/", "text": "Заместник-министър председателят по икономическата и демографската политика Марияна Николова посети два центъра за настаняване от семеен тип за деца и младежи с увреждания в София. Тя разговаря с персонала и се запозна с дейностите и условията, в които се полагат грижи за децата със специални нужди, съобщават от Министерския съвет.  „Центровете от семеен тип в България вече разполагат с необходимата материална база и са обезпечени с всичко, с което да покрият битовите нужди на своите обитатели. Единственото, което ние като общество трябва да дадем, е човешко отношение, топлина и съпричастност“ сподели вицепремиерът при разговора с персонала. По-късно заместник министър-председателят Николова посети  домовете за стари хора в столичните квартали „Надежда“ и „Зона Б 5“.  АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.17", "title": "\n\t\t\tВицепремиерът Николова посети центрове за деца с увреждания и домове за възрастни хора в София\t\t\t"}
{"url": "https://trud.bg/%d1%81%d0%bb%d0%b5%d0%b4-25-%d0%b3%d0%be%d0%b4%d0%b8%d0%bd%d0%b8-all-i-want-for-christmas-%d0%be%d0%b3%d0%bb%d0%b0%d0%b2%d0%b8-%d0%b7%d0%b0-%d0%bf%d1%8a%d1%80%d0%b2%d0%b8-%d0%bf%d1%8a%d1%82-%d0%ba/", "text": "Марая Кери ще изпрати годината със сбъднато желание – 25 години след излизането си коледният ѝ хит – „All I Want For Christmas Is You“, най-после оглави класацията Hot 100 на „Billboard“ за сингли, съобщават сайтът на изданието и Франс прес. Хитовото парче на Кери е първият празничен сингъл, който оглавява чарта след „The Chipmunk Song“ през 1958-1959 и едва вторият, достигнал върха в чарта. Издадена през 1994 г., песента „All I Want For Christmas Is You“ е част от албума „Mery Christmas“ на Марая Кери. Парчето за първи път попада в Топ 10 на класацията Hot 100 едва през декември 2017 г. Година по-късно хитът бележи най-високото си класиране – трето място в чарта, което зае и при подредбата и миналата седмица. „All I Want For Christmas Is You“ освен това става 19-ият сингъл на Марая Кери, оглавил класацията Hot 100. Така Кери подобрява собственото си постижение сред самостоятелните изпълнители и се приближава с крачка напред към едноличните рекордьори „Бийтълс“ с 20 сингъла под номер едно. Второ място в чарта заема рапърът Пост Малоун с парчето „Circles“. Третата позиция бележи още едно коледно завръщане – на сингъла „Rockin’ Around the Christmas Tree“ от 1960 г. на Бренда Лий. Парчето става едва третата празнична песен, намерила място в челната тройка. Челната петица в класацията Hot 100 на „Billboard“ се допълва от певеца Луис Капалди с баладата „Someone You Loved“ и рапърката Лизо с новия ѝ сингъл „Good as Hell“. В класацията Топ 200 за албуми на първо място е рапърът Роди Рич с дебютната си тава „Please Excuse Me for Being Antisocial“, следван от група „Who“ и певицата Камила Кабело с „Romance“, предава БТА. Челната петица в албумната класация на „Билборд“ се допълва от рапъра Пост Малоун с „Hollywood’s Bleeding“ и издадената посмъртно тава „Bad Vibes Forever“ на рапъра XXXTentacion. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.17", "title": "\n\t\t\tСлед 25 години „All I Want For Christmas“ оглави за първи път класацията на Billboard\t\t\t"}
{"url": "https://trud.bg/%d0%b1%d0%b4%d0%b6-%d0%bf%d0%be%d0%b4%d0%bf%d0%b8%d1%81%d0%b0-%d0%b4%d0%be%d0%b3%d0%be%d0%b2%d0%be%d1%80-%d0%b7%d0%b0-%d1%80%d0%b5%d0%bc%d0%be%d0%bd%d1%82%d0%b0-%d0%bd%d0%b0-46-%d0%bc%d0%be%d1%82/", "text": "БДЖ – Пътнически превози подписа договора за ремонт и поддръжка на електрическите и дизеловите мотриси „Сименс” с избрания изпълнител „Алстом транспорт С.А.”, съобщиха от националния превозвач. Процедурата е с наименование: “Извършване на техническа поддръжка за 5-годишен период на дизелови мотрисни влакове серия 10 и електрически мотрисни влакове серии 30 и 31, собственост на „БДЖ – Пътнически превози“ ЕООД”. През първите 6 месеца след подписване на договора „Алстом транспорт С.А.” ще извършат подготовка за осъществяване на планираните ремонти, след което ще започнат възстановяването на няколко мотриси, които отдавна са спрени от експлоатация поради изключително тежкото им състояние. След като бъдат рехабилитирани 46-те мотриси, те ще бъдат експлоатирани безпроблемно в следващите 10 години. Стойността по договора, която е за изпълнение на мащабната процедура, е за близо 137 млн. лв. за срок от 5 години. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.17", "title": "\n\t\t\tБДЖ подписа договор за ремонта на 46 мотриси „Сименс“\t\t\t"}
{"url": "https://trud.bg/%d0%b1%d0%bb%d0%b8%d0%b7%d0%be-14-000-%d0%bb%d0%b8%d1%82%d1%80%d0%b0-%d1%82%d0%b5%d1%87%d0%bd%d0%b8-%d0%b3%d0%be%d1%80%d0%b8%d0%b2%d0%b0-%d1%81%d0%b0-%d0%b8%d0%b7%d1%82%d0%b5%d0%b3%d0%bb%d0%b5%d0%bd/", "text": "В навечерието на традиционните ваканционни пътувания за Коледа и Нова година, инспектори на Държавна агенция за метрологичен и технически надзор (ДАМТН) провериха 51 обекта, разпространяващи течни горива на територията на цялата страна. Екипи на Главна дирекция контрол на качеството на течните горива (ГД ККТГ) са извършили 48  планови проверки на бензиностанции. Изпълнена е и една проверка по сигнал. Съвместно с органите на МВР, Агенция Митници и НАП са  проверени 2 бензиностанции, съобщават от ДАМТН. При инспекциите са взети 77 проби от течни горива. От тях 32 проби са на автомобилни бензини, 42 проби на гориво за дизелови двигатели, 3 проби на маркирано гориво за извънпътна техника  и селскостопански машини. След изпитване в акредитирана лаборатория, за 6 от взетите проби са установени несъответствия с изискванията на Закона за чистотата на атмосферния въздух (ЗЧАВ) и Закона за енергията от възобновяеми източници (ЗЕВИ). При 4 от пробите е установено несъответствие на течните горива с изискванията за качество, съгласно изискванията на ЗЧАВ. Най-често срещаното отклонение от нормите, заложени в „Наредбата за изискванията за качеството на течните горива, условията, реда и начина за техния контрол“ (НИКТГУРНТК) при автомобилните бензини е по показател „дестилационни характеристики”. При горивото за дизелови двигатели е установено несъответствие за показател „пламна температура”. За останалите 2 проби е установено несъответствие с изискванията на ЗЕВИ за съдържание на биогориво в течно гориво. В резултат на тези проверки и във връзка с установените несъответствия, от началото на месец декември 2019г. от пазара са изтеглени 13861 литра течни горива. От тях 3624 литра са автомобилен бензин, а 10237 литра са гориво за дизелови двигатели. На нарушителите са издадени 3 Наказателни постановления (НП) с наложени имуществени санкции в размер общо на  30 000 лв. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.17", "title": "\n\t\t\tБлизо 14 000 литра течни горива са изтеглени от пазара от началото на декември\t\t\t"}
{"url": "https://trud.bg/%d0%b5%d0%b2%d1%80%d0%be%d0%ba%d0%be%d0%bc%d0%b8%d1%81%d0%b8%d1%8f%d1%82%d0%b0-%d1%89%d0%b5-%d0%bf%d1%80%d0%b0%d0%b2%d0%b8-%d0%b7%d0%b0%d0%b4%d1%8a%d0%bb%d0%b1%d0%be%d1%87%d0%b5%d0%bd%d0%b0-%d0%bf/", "text": "Европейската комисия съобщи, че ще извърши задълбочена проверка за макроикономически дисбаланси в 13 държави от ЕС догодина, съобщи БТА. Проверките ще обхванат България, Германия, Гърция, Ирландия, Испания, Италия, Кипър, Холандия, Португалия, Румъния, Франция, Хърватия и Швеция. ЕК ще предостави насоки на държавите в ЕС къде са най-необходими структурни реформи и инвестиции за устойчив икономически модел в усилията за опазването на околната среда. Насоките ще помогнат за повишаване на производителността като насърчават инвестициите и структурните реформи при научните изследвания, за подобряване на достъпа до финансиране и на работата на пазарите на стоки и услуги, за премахване на пречките в бизнес средата. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.17", "title": "\n\t\t\tЕврокомисията ще прави задълбочена проверка на българската икономика\t\t\t"}
{"url": "https://trud.bg/%d1%88%d0%be%d1%84%d1%8c%d0%be%d1%80-%d1%81-%d0%bd%d0%b0%d0%b4-3-%d0%bf%d1%80%d0%be%d0%bc%d0%b8%d0%bb%d0%b0-%d0%b0%d0%bb%d0%ba%d0%be%d1%85%d0%be%d0%bb-%d0%bf%d1%80%d0%b5%d0%b4%d0%b8-%d0%be%d0%b1%d0%b5/", "text": "44-годишен шофьор, с 3,24 промила алкохол още преди обед, е катастрофирал в Разградско, но за негов късмет се разминал без тежки травми, застрашаващи живота му. Пътното произшествие е станало в 10,30 часа в понеделник на пътя между село Топчии и Разград. Водачът, който е от Кубрат, карал „Опел Корса“и изгубил контрол над колата. Тя излязла от пътя и се ударила в дърво.   Пристигналите на място полицаи установили, че, въпреки ранния час, дрегерът показвал над 3 промила алкохол при проверката на катастрофиралия. Пияният е откаран в болницата за лечение. Няма опасност за живота му, уточняват от полицията. Срещу него тече бързо производство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.17", "title": "\n\t\t\tШофьор с над 3 промила алкохол преди обед катастрофира в Разградско\t\t\t"}
{"url": "https://trud.bg/%d0%b1%d1%84%d1%81-%d0%b1%d1%80%d0%b0%d0%bd%d0%b8-%d1%81%d1%8a%d0%b4%d0%b8%d1%8f%d1%82%d0%b0-%d0%ba%d0%b0%d0%b1%d0%b0%d0%ba%d0%be%d0%b2/", "text": "Съдийската комисия защити Георги Кабаков за мача „Лудогорец“ – „Черно море“ (1:1). Претенции имаше от домакините, но те така и не подадоха жалба. „Не съм чул дали Кабаков е в проекта за Евро 2020, но със сигурност за Мондиал 2022 – коментира съдийският шеф Костадин Стоичков. – От 1986 година и Богдан Дочев не сме имали съдия на световно. Когато има основателни критики към някого, ги приемам. Комисията няма да влиза в полемика с никого.“ Реалната възможност за вкарване на ВАР в българското първенство е за втората част на следващия сезон. От догодина в груповата фаза на Лига Европа задължително ще има системата за видео арбитри и ако наши отбори участват, тя трябва да е налична. Сега ВАР ще има за мача „Лудогорец“ – „Интер“ в 1/16-финалите на Лига Европа. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.17", "title": "\n\t\t\tБФС брани съдията Кабаков\t\t\t"}
{"url": "https://trud.bg/%d0%b8%d0%b2%d0%b5%d1%82-%d0%bb%d0%b0%d0%bb%d0%be%d0%b2%d0%b0-%d1%81%d0%bb%d0%b5%d0%b4-%d0%bf%d0%be%d1%80%d0%b5%d0%b4%d0%bd%d0%b8%d1%8f-%d0%bf%d1%80%d0%b8%d0%b7-%d0%bc%d0%b5%d1%87%d1%82%d0%b0%d1%8f/", "text": "Трудно се планира пета олимпиада, понякога е трудно да планираш дори един олимпийски цикъл – призна 35-годишната Ивет Лалова, която взе приза за „Шампионско дълголетие“ на фондация „Български спорт“. – Но започнах да оценявам моята поява и присъствие на пистата. Всичко правя с огромна любов, с надежда да мотивирам повече млади хора да тръгнат по моите стъпки. А с малко късмет защо да не направя още един финал на олимпиада. \nТози сезон спринтьорката покри норматив за Токио 2020 на 100 м и на 200 м и за пети път ще участва на най-престижния спортен форум на планетата, а на мондиала влезе във финала на дългата дистанция. Голямата награда на фондацията бе за биатлониста Владимир Илиев, който този сезон донесе исторически първи медал за „белия“ спорт от световно първенство – сребро. Талантът пропусна церемонията в Националната художествена галерия, тъй като е на лагер за старта във Франция през уикенда. В категорията „достойно представяне“ отличени бяха Тайбе Юсеин (борба) за европейската си титла и среброто от световното, както и Мария Оряшкова, която в самбото ликува с рекордна пето злато на планетата. Със същата награда бе удостоен и параолимпиецът Християн Стоянов, №1 в света на 1500 м. Най-много овации предизвикаха отличените в категорията „висок спортен дух“. Публиката стана на крака, за да аплодира 11-годишния Калоян Кичуков, който благодарение на уменията си по плуване, спаси от удавяне русначе на 6 г. Бурни аплодисменти заслужи и 92-годишният Танчо Тенев, спечелил общо 7 медала в плуването от световното мастърс първенство. \nПризът за отбор на годината бе за баскетболистките ни до 20 г., които станаха първи в дивизия Б. „Мечтаехме си за промоция, знаехме, че ще е трудно за първото място, но видяхме, че не е и невъзможно“, заяви старши треньорът на Таня Гатева. По традиция Българският олимпийски комитет (БОК) също раздаде годишните си награди, като отличени бяха призьорите от европейските олимпийски игри. Спечелените медали са 18 от тях 3 златни, 7 сребърни и 8 бронзови. Почетени бяха и именити наши спортисти, навършили кръгли годишнини. Сред тях легендата в борбата Александър Томов, именитият треньор Симеон Щерев, Серафим Тодоров, Адриана Дунавска… Председателят на БОК Стефка Костадинова обяви, че до момента спортистите ни са спечелили 15 квоти за олимпийските игри. И изрази надежда догодина най-накрая да чуем българския химн в Токио. \nА относно скандала с руските спортисти Костадинова заяви: „В момента МОК прави много сериозна проверка и ще излезе с официално становище. Но личното ми мнение, е че не е редно да се наказват спортисти, които не са уличавани. За жалост покрай мокрото гори и сухото.“ Министър Красен Кралев определи изминаващата година, като „интересна“. „Много силно представяне на нашите спортисти преди олимпиадата, които останаха в подножието на върха, но постигнаха страхотни резултати – Владимир Илиев, Тайбе Юсеин, Божидар Андреев, Радослав Панталеев – отчете той. – Постоянна класа показва ансамбъл по художествена гимнастика. Имахме силно представяне, но нашите възможности са по-големи. Трябва да вярвате в силите си, за да се реализирате на олимпиадата.“ Мария Оряшкова бе удостоена с два приза на годишните награди „Спортен Икар“. Тя бе отличена от БОК за титлата си в самбото на европейските олимпийски игри в Минск. На същия форум националката стартира и в турнира по борба, което се случва за първи път в историята – състезател да участва в два различни спорта. А през есента Мария стигна и до рекордната си титла в самбото. В момента тя е на подготовка с националките по борба. Националките по борба слязоха от Белмекен, за да се включат в тържеството за „Спортен Икар“ за годината. На високопланинската база жените ни тренират с националките на Русия, в чийто щаб е и именитият Симеон Щерев. „Всичките им най-добри състезателки са тук, прави впечатление, че олимпийската им шампионка Наталия Воробьова е изключително земен човек“, сподели старши треньорът Петър Касабов. Веднага след награждаването Тайбе Юсеин, Мими Христова, Миглена Селишка, София Георгиева и Мария Оряшкова тръгнаха обратно за Белмекен. Даниел Асенов-Тайсъна и Радослав Панталеев заминават за 10-дневен лагер в САЩ след новогодишните празници. Националите ще бъдат водени от старши треньора Жоел Арате. Останалите в тима ще тренира на комплекс „Диана“. Боксьорите се подготвят за решителните две олимпийски квалификации през март и май. Преди това всички най-добри състезатели ще стартират на турнира „Странджа“ от 20 януари. Снимки Спортал, Костадин Андонов, БОК \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.17", "title": "\n\t\t\tИвет Лалова след поредния приз: Мечтая за още един финал на олимпиада\t\t\t"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%bf%d1%80%d0%b5%d0%b4%d0%b0%d0%b4%d0%b5-%d0%bd%d0%b0-%d1%81%d1%8a%d0%b4-%d1%83%d0%ba%d1%80%d0%b0%d0%b8%d0%bd%d0%b5/", "text": "Окръжна прокуратура – Бургас предаде на съд украинския гражданин Микола Ч. Той е обвинен за това, че на 22.07.2017 г., в гр. Карнобат, на бул. „Москва“, при управляване на моторно превозно средство – влекач с ремарке, по посока на движението към гр. Сливен, нарушил правилата за движение и причинил смъртта на възрастна жена. Той се движел със скорост по-висока от разрешената 40 км/ч, означена с пътен знак за въвеждане на забрана В26, а именно – с 53 км/ч, и блъснал 84-годишна жена, в района на гробищата, съобщиха от държавното обвинение. Смъртта е настъпила в следствие на политравматизъм, с водещи черепно-мозъчна и гръдна травми – престъпление по чл. 343, ал. 1, б. „в“, вр. с чл. 342, ал. 1 от НК. Окръжен съд – Бургас е насрочил заседанието си за 18.12.2019 г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.17", "title": "\n\t\t\tПрокуратурата предаде на съд украинец, блъснал жена край гробище\t\t\t"}
{"url": "https://trud.bg/35-%d0%bd%d0%be%d0%b2%d0%b8-%d1%81%d0%b3%d1%80%d0%b0%d0%b4%d0%b8-%d0%ba%d1%80%d0%b0%d1%81%d1%8f%d1%82-%d0%b1%d1%8a%d0%bb%d0%b3%d0%b0%d1%80%d0%b8%d1%8f/", "text": "Най-добрият жилищен комплекс над 10 хил. кв. метра е във Варна Цели 35 са завършените през 2019 г. сгради, които взеха награди в конкурса “Сграда на годината”. В 14 категории бяха номинирани 60 обекта в цялата страна, като 35 бяха обявени за най-добрите проекти на годината. В категорията “Жилищни сгради и комплекси над 10 хил. кв. м” победител е “Варна Сити Парк”. Той е със собствен зелен парк, кафе-сладкарница и фитнес. В София и Бургас са двете най-добри сгради в категорията “Многофамилна жилищна сграда над 10 хил. кв. м”. Това са “Рухаус”, комплекс с \nкъщи, мезонети и апартаменти в столичния жк “Градина”, и морската “Флора Панорама”, която е една от “най-зелените” сгради в страната със своите системи. Най-добрите жилищни сгради и комплекси до 10 хил. кв. м са във Варна – “Корал Резиденс”, София – Gentle Park, и Лозенец – “Резиденция Диневи Лозенец”. Впечатляващ е проектът в жк “Малинова Долина” с 13 еднофамилни къщи, зона за барбекю и басейн. За иновативна архитектура приз взе жилищна сграда “Здраве” в София. Специалната награда на публиката взе магазин “Фантастико” в София. Той победи конкурентите си с 1299 гласа. В категория “Офис сгради” има трима победители, намиращи се в София – Сграда 15 в Бизнес Парк, която е на шест етажа и има 40 хил. кв. м офис площи. Сградата е обявена и за “най-зелената” в конкурса. “Адванс Бизнес Център” – бизнес комплекс в “Младост” за 60 млн. евро също е с приз. А за високотехнологични решения при управлението на сградните системи награда взе “Бизнес център Ричхил”. Най-добрите производствени и логичстични сгради са пет. Сред наградените са “Завода за производство на фармацевтични продукти и фуражни добавки” на “Биовет” и Мултифункционален комплекс “Пивоварница Каменица”. За най-впечатляващи сгради в категория “Хотели и ваканционни комплекси” бяха обявени Wave Resort, Ахелой, СПА Комплекс “Белчински извор” и “РИУ Палас” – Слънчев бряг. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.17", "title": "\n\t\t\t35 нови сгради красят България\t\t\t"}
{"url": "https://trud.bg/260-000-%d0%bb%d0%b2-%d0%b2%d0%bb%d0%be%d0%b6%d0%b5%d0%bd%d0%b8-%d0%b2-%d0%bf%d0%be%d0%b4%d0%be%d0%b1%d1%80%d1%8f%d0%b2%d0%b0%d0%bd%d0%b5-%d1%83%d1%81%d0%bb%d0%be%d0%b2%d0%b8%d1%8f%d1%82%d0%b0-%d0%b2/", "text": "260 000 лв. са инвестирани през тази година в обновяване условията в дирекциите „Социално подпомагане” на територията на област Търговище. Това съобщи областният управител Митко Стайков при откриването на новата сграда на дирекцията в Омуртаг. Церемонията се състоя във вторник и на нея присъстваха директорът на Агенцията за социално подпомагане г-жа Румяна Петкова, кметът на община Омуртаг инж. Ешреф Ешрефов, ръководители на социални звена и други, съобщиха от областната управа. В цялостния ремонт на сградата в Омуртаг са вложени близо 165 000 лв., като имотът е предоставен за безвъзмездно ползване с безсрочен договор. В дирекцията  в Омуртаг работят 20 служители, които обслужват и населението на община Антоново, уточниха от областната управа. При откриването на новата сграда бе отслужен тържествен водосвет и символично лентичката прерязаха Румяна Петкова,  Митко Стайков и инж. Ешреф Ешрефов. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.17", "title": "\n\t\t\t260 000 лв. вложени в подобряване условията в дирекциите за социално подпомагане в Търговищко\t\t\t"}
{"url": "https://trud.bg/81-%d0%b3%d0%be%d0%b4%d0%b8%d1%88%d0%b5%d0%bd-%d0%bf%d0%be%d1%81%d1%82%d1%80%d0%b0%d0%b4%d0%b0-%d1%83%d0%b4%d0%b0%d1%80%d0%b5%d0%bd-%d0%bd%d0%b0-%d0%bf%d0%b0%d1%80%d0%ba%d0%b8%d0%bd%d0%b3-%d0%be/", "text": "81-годишен пешеходец е ударен от кола, дала назад на паркинг в Разград и пострадалият поискал да бъде откаран у дома, но часове по-късно потърсил спешна помощ и се оказало, че има счупена тазобедрена става. Инцидентът е станал към 10,30 часа в понеделник в центъра на града. Възрастният човек преминавал през паркинга, когато „Фолксваген Поло“ дал назад. 54-годишният му водач не видял пешеходеца и го ударил, събаряйки го на земята. Шофьорът и пострадалият провели разговор и вероятно дядото е решил, че няма сериозни травми, а болката ще мине. Така водачът го откарал в дома му. След няколко часа обаче болките не само не намалели, но ставало все по-зле. Пострадалият е прегледан в Центъра за спешна помощ, където установили фрактура на тазобедрената става и го настанили за лечение в хирургичното отделение на болницата. По случая е образувано досъдебно производство. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.17", "title": "\n\t\t\t81-годишен пострада, ударен на паркинг от кола на заден ход\t\t\t"}
{"url": "https://trud.bg/%d0%bf%d0%bb%d0%be%d1%89%d0%b0%d0%b4%d0%ba%d0%b0%d1%82%d0%b0-%d0%b7%d0%b0-%d0%bf%d1%80%d0%b5%d1%80%d0%b0%d0%b1%d0%be%d1%82%d0%b2%d0%b0%d0%bd%d0%b5-%d0%bd%d0%b0-%d0%be%d1%82%d0%bf%d0%b0%d0%b4%d1%8a/", "text": "Площадката за третиране на пластмасови отпадъци, която се намира на територията на село Яворец, община Габрово, област Габрово няма да разширява дейността си, съобщиха от Министерството на околната среда и водите. На 16 декември 2019 г. операторът на площадката „ЛМ инсталации“ ЕООД е предоставил искане в РИОСВ – Велико Търново за прекратяване на започналата процедура по смисъла на Закона за опазване на околната среда ЗООС. На територията на селото има регистрирана площадка за третиране на пластмасови отпадъци. Дружеството притежава документ съгласно Закона за управление на отпадъците за третиране на пластмасови отпадъци. След третирането на отпадъците чрез сепариране и рециклиране получената фракция се предава съгласно сключени договори на дружества, които я използват като суровина в производствените си процеси. През 2019 г. от РИОСВ – Велико Търново са извършени 3 проверки, при които не са установени нарушения. Последната проверка е от 16.12.2019 г. Тогава е констатирано, че територията на площадката отговаря на нормативните изисквания, съгласно наредбата по чл. 43 от ЗУО – непропусклива повърхност, ограда, обозначение на отпадъците, които се приемат. Отпадъците на територията на площадката се съхраняват разделно. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.17", "title": "\n\t\t\tПлощадката за преработване на отпадъци в с. Яворец няма да разширява дейността си\t\t\t"}
{"url": "https://trud.bg/%d1%81%d1%82%d0%be%d0%bb%d0%b8%d1%87%d0%bd%d0%b0%d1%82%d0%b0-%d0%b1%d0%b8%d0%b1%d0%bb%d0%b8%d0%be%d1%82%d0%b5%d0%ba%d0%b0-%d1%80%d0%b0%d0%b7%d0%b4%d0%b0%d0%b4%d0%b5-%d0%b3%d0%be%d0%b4%d0%b8%d1%88/", "text": "Както всяка година, културният елит на София се събра в Мраморното фоайе на Столичната библиотека, за да аплодира най-изявените наши писатели, чиито книги са хитови заглавия през 2019 г. „Столичната библиотека е място на щастието, защото работата на тази институция е инструмент за преодоляване на социалните неравенства” – каза писателят Марин Бодаков, приветствайки присъстващите. В експозето си Юлия Цинзова – директор на библиотеката, благодари на кмета на София Йорданка Фандъкова и на зам.-кмета доц. д-р Тодор Чобанов за грижата към културната политика на библиотеката: „Нашите читатели се увеличават – броят им в края на тази година е 490 хиляди. Това нямаше да се случи, ако не си партнирахме със Столична община, с писателите, с неправителствените организации и с медиите. Нашето послание е: „Четенето е важно, библиотеките са безценни за образованието и духовното издигане на нацията!”. Преди да връчи наградата на Захари Карабашлиев – писател на годината, Йорданка Фандъкова отбеляза: „Искрено се гордея с постиженията на Столичната библиотека. Хората тук работят с душа и сърце. Това е много желано културно пространство в София – за представяне на книги, концерти, дискусионни форуми, арт инициативи. Най-известните писатели взимат участие и подкрепят дейността на библиотеката. Нека не забравяме, че четенето е усилие, а именно децата, които четат, израстват като успешни и щастливи хора…”. В категорията най-четена книга призът отиде в ръцете на Здравка Евтимова, чийто сборник „Юлски разкази” е най-заеманата книга през 2019. Ето и останалите наградени: \n– Най-четен автор на научна и научно-популярна литература – Христо Христов с „Погубената България“ (в съавторство с Вили Лилков). \n– Писател на годината – детски автор – Радостина Николова с поредицата за „Мотовете”. \n– Читател на годината – Калина Иванова. \n– Читател на детска литература – Веселин Балачев (10 г.); \n– Най-малък читател – Криси (4,5 г.). \n– Наградите за успешно партньорство са за Софийска гимназия по строителство, архитектура и геодезия; А1; Природен парк „Витоша”. \n– Наградата за дарител за служи Константин Чипев. Бяха отличени и най-активните медии, които подкрепят кампаниите на библиотеката и отразяват нейните инициативи: Дарик Радио, Тв „Европа”, БНТ – предаване „Библиотеката”, „Хоризонт преди всички” (БНР), „Тази сутрин” (бТВ). Всички отличени получиха грамоти и картини от Калин Терзийски и Христо Кърджилов. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.17", "title": "\n\t\t\tСтоличната библиотека раздаде Годишните си награди\t\t\t"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b7%d0%b0%d1%85%d0%b0%d1%80%d0%b8%d0%b5%d0%b2%d0%b0-%d0%b2%d0%b0%d0%bb%d0%b8%d0%b4%d0%b8%d1%80%d0%b0-%d1%8e%d0%b1%d0%b8%d0%bb%d0%b5%d0%b9%d0%bd/", "text": "Вицепремиерът и министър на външните работи Екатерина Захариева валидира юбилейна марка по повод 70-ата годишнина от установяването на дипломатически отношения между България и Китай, съобщават от МВнР. „Тази годишнина е знакова за нас, защото през изминалите 70 г., въпреки промените и предизвикателствата, успяхме да запазим много добри приятелски, топли и искрени отношения с Китай, а през юли тази година успяхме да ги издигнем на ниво стратегически диалог“, каза на церемонията Екатерина Захариева. Тя изтъкна, че добрите политически връзки са следствие на топлите чувства между двата народа.  „Убедена съм, че оттук нататък трябва да работим още повече, за да направим това стратегическо партньорство с много практическа насоченост – заяви министър Захариева. – Много ми се иска да видя повече проекти в инвестициите и търговията, повече български качествени стоки да намерят място на огромния китайския пазар и повече китайски туристи в красива България.“ Вицепремиерът благодари на министерството на транспорта, информационните технологии и съобщенията и на „Български пощи“ за доброто партньорство през годината и изрази убеденост, че красивата юбилейна марка ще зарадва както българския и китайския народ, така и филателистите. Китайският посланик Дун Сяодзюн подчерта, че Китай възприема 70-ата годишнина като възможност да работи с България за по-нататъшното развитие на отношенията, използвайки предимствата на всяка от двете страни. „Макар пощенската марка да изглежда малка, в нея се запазва величието на историята. Номиналната й стойност е ясна, но е гравирана с неоценимо и скъпо приятелство“, посланик Дун. Той добави, че България и Китай трябва да се възползват от три важни възможности за сътрудничество –– инициативата „Един пояс, един път“, платформата „17+1“ и партньорството между Китай и ЕС. На церемонията по валидирането присъстваха и заместник-министърът на външните работи Георг Георгиев, на транспорта, информационните технологии и съобщенията Андреана Атанасова, както и Деян Дънешки, главен изпълнителен директор на „Български пощи“ ЕАД. Валидираната днес марка е трета поредна, посветена на дипломатическите отношения между България и Китай. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.17", "title": "\n\t\t\tМинистър Захариева валидира юбилейна марка\t\t\t"}
{"url": "https://trud.bg/%d0%b9%d0%be%d1%85%d0%b0%d0%bd%d0%b5%d1%81-%d1%85%d0%b0%d0%bd-%d0%b5%d0%b2%d1%80%d0%be%d0%bf%d0%b5%d0%b9%d1%81%d0%ba%d0%b0%d1%82%d0%b0-%d0%ba%d0%be%d0%bc%d0%b8%d1%81%d0%b8%d1%8f-%d0%bd%d0%b5-%d1%82/", "text": "Европейският парламент обсъди днес въпроса за корупцията и конфликта на интереси при харченето на средства от бюджета на ЕС. Европейската комисия не търпи измамите и злоупотребите със средства от ЕС, заяви еврокомисарят Йоханес Хан, информира БТА. ЕК възприема много сериозно всяко съмнение и го препраща към европейската служба за борба с измамите ОЛАФ, независимо откъде го е научила, добави той. Групата на Европейската народна партия отбеляза, че участници във взимането на решенията за бюджета на ЕС имат пряк интерес от разпределението на средствата, защото имат фирми, обвързани с европейски програми. Подобни проблеми има не само в Чехия (където премиерът Андрей Бабиш е проверяван за злоупотреба със средства от ЕС – бел. кор.), но и в Словакия, Румъния, България и Малта – политиката е тясно свързана с корупция и европейски средства, посочи тази парламентарна сила. Групата на социалистите и демократите упрекна ЕК, че дълго стои бездейна при ясни улики за злоупотреби с европейски средства. ЕК трябва да направи невъзможен конфликтът на интереси и да се намесва, когато националните власти са неспособни да разследват, призоваха социалистите. Зелените заявиха, че европейският бюджет финансира олигарси и Чехия не е единственият случай. Трябва да ускорим разследванията и да спрем плащанията от общия бюджет (за нарушителите), казаха Зелените. Групата „Обнови Европа“ призова да се изчакат заключенията от проверките срещу Бабиш и заяви, че са необходими са ясни и общи правила за всички държави в ЕС. От групата „Идентичност и демокрация“ изразиха мнение, че в конструкцията на ЕС има недостатъци, след като има злоупотреби. Опасността в областта на земеделието и сближаването е очевидна. Трябва да се спира финансирането, а правилата трябва да бъдат много опростени, призоваха от тази политическа група. Европейските консерватори и реформатори (ЕКР) посочиха, че наблюдението над разходите е обща отговорност на ЕК и на държавите в ЕС и добавиха, че външните инвеститори в земя трябва да бъдат обезкуражени. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.17", "title": "\n\t\t\tЙоханес Хан: Европейската комисия не търпи измамите и злоупотребите със средства от ЕС\t\t\t"}
{"url": "https://trud.bg/%d0%b3%d1%80%d0%b0%d0%b4-%d0%bd%d0%b0-%d1%81%d0%bf%d0%be%d1%80%d1%82%d0%b0-%d0%bd%d0%be%d1%81%d0%b8-%d0%bf%d1%80%d0%b8%d0%b7-%d0%b2-%d1%82%d1%83%d1%80%d0%b8%d0%b7%d0%bc%d0%b0/", "text": "Спортът помогна на Варна да спечели приза за морски туризъм на ежегодните награди на Министерството на туризма. Наградата бе връчена от министъра на младежта и спорта Красен Кралев, гост на церемонията. Сериозен принос за това имаше и фактът, че Варна бе Евопейски град на спорта за 2019-а и прие над 200 събития, свързани с инициативата. \n„Горд съм да връча титлата на моя роден град, на перлата на Черноморието. – заяви министърът. – Спортът и туризмът в страната ни са силно свързани, защото обичаните български атлети са най-големите посланици на културно-историческо ни наследство и на нашия туристически продукт.“ \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.17", "title": "\n\t\t\t„Град на спорта“ носи приз в туризма\t\t\t"}
{"url": "https://trud.bg/%d0%bf%d1%80%d0%b8%d0%b5%d0%bc%d0%b0%d0%bc%d0%b5-%d0%b7%d0%bb%d0%b0%d1%82%d0%bd%d0%b0%d1%82%d0%b0-%d0%bb%d0%b8%d0%b3%d0%b0-%d0%b7%d0%b0-%d0%b6%d0%b5%d0%bd%d0%b8/", "text": "България ще е домакин на следващото издание на финалите на Златната лига по волейбол за жени. Така „лъвиците“ ще се класират за финалната четворка независимо от резултатите си в група „А“, в която са още отборите на Франция, Унгария и Беларус. В останалите потоци са „В“: Хърватия, Чехия, Словакия и Финландия и „С“: Азербайджан, Украйна, Испания и Румъния. \nВсе още не е определен градът-домакин, но най-вероятно това ще е Русе. За финалите се класират победителите, а ако родните национални са сред тях – най-добрият втори отбор. \nПолша пък е четвъртият домакин на европейското първенство за мъже през 2021-а. Страната се присъедини към Естония, Финландия и Чехия, които също ще приемат срещи от шампионата. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.17", "title": "\n\t\t\tПриемаме Златната лига за жени\t\t\t"}
{"url": "https://trud.bg/%d0%bb%d0%b0%d0%b7%d0%b0%d1%80%d0%be%d0%b2-%d1%84%d0%b8%d0%bd%d1%82%d0%b8%d1%80%d0%b0-%d0%be%d0%bf%d0%be%d0%b7%d0%b8%d1%86%d0%b8%d1%8f%d1%82%d0%b0-%d1%81-%d1%8e%d1%80%d0%b8%d0%b4%d0%b8%d1%87%d0%b5/", "text": "Ръководството на волейболната федерация успя да се вмести в двуседмичния срок, който уставът предвижда за насрочване на извънредно Общо събрание по искане на десетки клубове от цялата страна. В навечерието на поредната пресконференцията на Инициативния комитет за радикални промени в българския волейбол, от централата обявиха, че е подадено заявление в Търговския регистър към Агенцията по вписвания. От опозицията на сегашния председател Данчо Лазаров обаче съзряха в хода му нов трик да избегне падането си от власт. \n„В нашия устав пише, че в срок от най-малко един месец, ако е обявено в регистъра – заяви Любо Ганев, кандидат за нов шеф на федерацията от страна на „непослушните“ клубове. – То е внесено с входящ номер на 16 декември в регистъра, то до 16 януари има точно един месец. Така, че ако регистъра даде обява, ще се борим.“ \nГанев очаква Инженера да се опитва да бави Общото събрание с нови процедурни хватки поне до април, когато се очаква да бъде избран в Борда на Европейската волейболна конфедерация (ЦЕВ). Той предупреди, че Лазаров ще се опита да не допусне някои клубове на Общото събрание в Казанлък на 20 декември. \n„Случвало се е решенията да не бъдат вписани в съда по две-три години – добави легендата. – Искаме да променим начина на управление. Трябва да прекратим едноличното взимане на решение, да събираме хората да вдигнат ръка да гласуват.“ Канят и министър Кралев на събранието Опозицията във волейбола ще покани министъра на младежта и спорта Красен Кралев на извънредното Общо събрание на 16 януари. \n„Все още не издаден лиценз на БФВолейбол, срокът е до 18 януари 2020-а – заяви Любо Ганев. – Затова си мисля, че Общо събрание на 16 януари ще има. Датата е така избрана, че да може да участват всички клубове, които в момента имат лиценз. Иначе може да стане така, че право на глас да имат само 60 прелицензирани. Не искаме да ограничаваме никого. Ще поканим и министъра на спорта, за да може и той да каже мнението си за начина, по който се управлява волейбола.“ \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.17", "title": "\n\t\t\tЛазаров финтира опозицията с юридически трик\t\t\t"}
{"url": "https://trud.bg/%d1%82%d0%be%d0%ba%d1%8a%d1%82-%d0%bf%d0%be%d1%81%d0%ba%d1%8a%d0%bf%d0%b2%d0%b0-%d1%81-50-%d0%bd%d0%b0-%d1%81%d1%82%d0%be-%d0%b4%d0%be-10-%d0%b3%d0%be%d0%b4%d0%b8%d0%bd%d0%b8/", "text": "Токът в България може да поскъпне с 50 на сто до 2030 година. Това прогнозира по време на форум за устойчивата икономика Димитър Стоянов, член на управителния съвет на Клъстер за електрическа мобилност в България. По думите му за страната ни изпълнението на европейските цели и постигане на обсъжданото в момента 50-процентно намаление на въглеродните емисии ще се отрази върху цените на електроенергията с ръст от 50%. Ако това се случи, през 2030 г. се очаква да имаме 40 евро на тон за въглеродни емисии, каза експертът. Според него само за това да интегрираме енергийните пазари и електропреносните мрежи през следващите 10 години, изпълнявайки европейските цели за устойчиво развитие и климатичен преход, са ни необходими около един трилион евро. Парите са нужни, за да направим мрежите си “умни”, да има пълна интеграция на ВЕИ и на европейския енергиен пазар. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.17", "title": "\n\t\t\tТокът поскъпва с 50 на сто до 10 години\t\t\t"}
{"url": "https://trud.bg/%d0%bc%d1%8a%d0%b6-%d0%be%d1%82%d0%ba%d1%80%d0%b0%d0%b4%d0%bd%d0%b0-%d0%ba%d0%be%d0%bb%d0%b0-%d0%b7%d0%b0-%d0%ba%d0%b5%d1%82%d1%8a%d1%80%d0%b8%d0%bd%d0%b3-%d0%bf%d1%8a%d0%bb%d0%bd%d0%b0-%d1%81-%d1%85/", "text": "Брандиран автомобил на фирма за кетъринг, пълен с храна за разнос, е бил откраднат от паркинга на кухнята й в Търговище, но скоростно бил издирен и върнат с непокътнатите поръчки.   Кражбата е станала към 11,25 часа в понеделник от промишлената зона на града, където се помещава базата на фирмата и има заведение за бързо хранене. Служител точно бил натоварил поръчките за разнос и ключът бил в колата. Влязъл вътре да вземе нещо и буквално за минутки колата изчезнала. Незабавно са били вдигнати по тревога полицейските управления и в съседните градове. Колата, “Пежо 107“,  била засечена на пътя за Шумен. Спряна била след разклона за село Градище, на главния път София-Варна, вече на шуменска територия. Задържан е крадецът, 45-годишен мъж от Търговище, който ходел да се храни в заведението на фирмата. Той видял, че ключът е в колата и решил да вземе превозното средство „назаем“, защото искал да ходи в някакво село. При разпитите казал, че не го интересувала храната, въпреки че преди няколко дни останал без работа и средствата му били ограничени. До момента мъжът не е бил криминално проявяван и по никакъв начин не е попадал в полезрението на полицията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.17", "title": "\n\t\t\tМъж открадна кола за кетъринг, пълна с храна\t\t\t"}
{"url": "https://trud.bg/%d0%b1%d0%b0%d0%bd%d0%b5%d0%b2-%d0%bd%d0%b5-%d0%bc%d0%be%d0%b6%d0%b5%d0%bb-%d0%b4%d0%b0-%d0%bb%d0%b5%d0%b6%d0%b8-%d0%bf%d0%be-%d0%b3%d1%80%d1%8a%d0%b1-%d0%bd%d0%be-%d0%bc%d1%83-%d0%be%d1%82%d0%ba/", "text": "Приватизаторът Николай Банев получи отказ от спецсъда да се оперира в МВР болница. Адвокатите му поискаха клиентът им да бъде подложен на интервенция в Клиниката по обща и коремна хирургия, защото изпитвал болки и не можел да лежи по гръб. Магистратите отхвърлиха искането им и дадоха ход на делото, което продължи с разпити на свидетели. Тъй като в залата се явиха и трите деца на Николай и Евгения Баневи, спецсъдът нареди те да бъдат изведени, тъй като са под 18. годишна възраст и не са призовани за свидетели. Делото срещу Николай, жена му Евгения и майка му Мария тръгна през октомври. Тримата са обвинени за участие в организирана престъпна група за данъчни престъпления, пране на пари и присвоявания от приватизирани предприятия, доведени до фалит. Банев е в ареста, а жена му беше освободена по здравословни причини. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.17", "title": "\n\t\t\tБанев не можел да лежи по гръб, но му отказаха операция\t\t\t"}
{"url": "https://trud.bg/%d0%b1%d0%b5%d0%b7%d0%bf%d0%bb%d0%b0%d1%82%d0%bd%d0%b8-%d0%b1%d1%83%d1%84%d0%b5%d1%80%d0%bd%d0%b8-%d0%bf%d0%b0%d1%80%d0%ba%d0%b8%d0%bd%d0%b3%d0%b8-%d1%83%d1%82%d1%80%d0%b5-%d0%b2-%d1%81%d0%be%d1%84/", "text": "За утрешния ден – 18 декември, Столична община въвежда безплатни буферни паркинги, за всеки, който остави колата си и използва градския транспорт. Мярката се предприема във връзка с прогноза за 18 декември за превишения на ФПЧ на две от станциите на ИАОС над 150 мкг/куб.м., съобщиха от Столична община. Безплатните паркинги са разположени по линиите на метрото на бул.“Цариградско шосе“, бул.“Черни връх“, бул.“Ломско шосе“, бул.“Александър Малинов“ и на бул.“Драган Цанков“. Призоваваме гражданите, които имат възможност, да не използват личните си автомобили, а тези, които се отопляват на твърдо гориво – да преминат на алтернативно отопление. Продължава и миене на столични булеварди с автоцистерна. Екипи на Столичен инспекторат извършват и проверки за източници на замърсяване от строителни, търговски, промишлени обекти и по сигнали на граждани. На сайта   всички граждани могат да следят в реално време измерваните стойностите на ФПЧ, прогнозите за следващите дни. На специално мобилно приложение SofiAir, което може да се свали и използва на телефони с Android и iOS операционни системи, гражданите могат да получат информация за предприетите мерки при повишена концентрация на ФПЧ. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.17", "title": "\n\t\t\tБезплатни буферни паркинги утре в София заради мръсния въздух\t\t\t"}
{"url": "https://trud.bg/%d0%be%d0%b1%d1%80%d0%b0%d0%b7%d0%be%d0%b2%d0%b0%d1%82%d0%b5%d0%bb%d0%bd%d0%b8%d1%8f%d1%82-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bd%d0%b0%d0%b3%d1%80%d0%b0%d0%b4%d0%b8-%d1%81%d0%b2/", "text": "Тринадесетото издание на един от най-престижните конкурси за студенти и докторанти – „Студент на годината“, организиран от Националното представителство на студентските съвети (НПСС) се проведе по традиционния патронаж на Министъра на образованието и науката. Официалната церемония събра на 16 декември 2019 г. в голямата зала на Националния студентски дом в гр. София общественици, академични представители, студенти и докторанти. Самата зала на церемонията е емблематична с видимите следи от пожара от 2001 година, нанесъл значителни щети на разположената в самия център на столицата сграда и изискващ немалки средства за окончателно възстановяване. Сред официалните лица на събитието бяха председателят на 44-то Народно събрание Цвета Караянчева, Министърът на образованието и науката Красимир Вълчев, кмета на София Йорданка Фандъкова, Председателят на парламентарната комисия по образование и наука Милена Дамянова, народни представители, зам.-министри, ректори на университети, представители на академичната общност, множество студенти и докторанти. Поздравителен адрес към форума отправи Президента на Република България Румен Радев. \nОсновната идея на конкурса е всяка година да бъдат отличени най-добрите студенти и докторанти в българските висши училища. Жури, в състав от водещи експерти от всички области на образованието и бизнеса, определи общо 15 награди в конкурса. Кандидатите потвърждават своите постижения, представяйки документи за постигнатите резултати в науката, културата, спорта и други дейности, свързани с образователния процес на национално и международно ниво. След процедурата по кандидатстване бяха допуснати до номиниране трима възпитаници СА „Д. А. Ценов“, обучавани от  катедра „Финанси и кредит“. В конкурса „Студент на годината”, направление „Стопански науки” сред топ три за страната бяха номинирани Петя Красимирова Маркова, бакалавърска степен спец. „Финанси“ и Мария Людмилова Боянова, магистърска степен в програма „Финансов мениджмънт”. В конкурса „Докторант на годината”, която награда е единствена и комплексна за всички научни направления номинация от журито получи докт. Силвия Сашева Заркова от докторска програма „Финанси, парично обращение, кредит и застраховка (Финанси)” на СА „Д. А. Ценов”. Участие в церемонията взе и ръководителят на катедра „Финанси и кредит“ при СА „Д. А. Ценов” проф. д-р Андрей Захариев. Класирането на номинираните възпитанички на СА „Д. А. Ценов“ бе на база множество успехи в конкурси с национален и международен характер. Бакалавър Петя Красимирова Маркова се обучава в четвърти курс, специалност „Финанси“. Освен с отличен успех, студентката се отличава с десетки награди и призови места в процеса на своето обучение. Сред тях са национален стипендиант конкурса на Фондация „Еврика” за  учебната 2018/2019 год., стипендиант на фондация „Проф. д-р Минко Русенов“ и на Банка Пиреос България за учебната 2018/2019 год. Носител на стипендията на „УниКредит Булбанк“, а през 2019 г. и на стипендията на Булстрад „Млад лидер”. Магистър Мария Людмилова Боянова се обучава в редовна форма в магистърска програма „Финансов мениджмънт”. Тя е участник в успешния отбор на СА „Д. А. Ценов” в състезанието за финансови аналитици CFA Research Challenge, отличена е с наградни сертификати от множество семинари и кръгли маси. год., стипендиант на фондация „Проф. д-р Минко Русенов“ и на Банка Пиреос България за учебната 2018/2019 год. Силвия Сашева Заркова е редовен докторант в първата български финансова катедра, учредена през 1952 год. във ВФСИ „Д. А. Ценов”.  Тя е двукратно наградена с престижното отличие на Съюза на икономистите в България „Млад икономист“ (като студент и като докторант) и е носител на множество национални и институционални отличия, сред които наградата на Института за икономическа политика „Д-р Иванка Петкова”, носител е на годишната именна стипендия на фондация „Проф. д-р Минко Русенов“ за 2018 г., присъждана за докторант с отлични резултати, постижения в обучението и значима ангажираност в обществен и академичен план. Автор е на 15 научни публикации, в национални и международни издания на български и английски език. Участник в над 10 научни форума и научни конференции, с над 20 сертификата за професионални обучения и компетенции.  С решение на компетентното жури при изключително висока конкуренция от всички университети в България наградата за „Докторант на годината” бе връчена от Министър Красимир Вълчев на свищовския млад учен Силвия Заркова. Като благодари за отличието докт. Заркова заяви, че „Подобен тип конкурси дават силен тласък в култивирането на научни таланти още от студентската скамейка. Значимостта на висшето образование е основен приоритет в Болонския процес, който свързва Европейската зона за висше образование и Европейската изследователска зона. Затова приоритет на държавата за съхранение на успешните млади кадри трябва да се явява комбинацията между държавната политика, финансирането и добрата академична среда с признати професори, учени и изследователи”. В своето обръщение докт. Заркова отправи благодарности за подкрепата към своето семейство, екипът който я изгражда като успешен студент и докторант – катедра „Финанси и кредит“ при СА „Д. А. Ценов“, ръководена от проф. д-р Андрей Захариев и НПСС, които дават възможност на младите хора да докажат своите възможности и да бъдат отличени най-добрите сред добрите. Престижната церемония завърши и с връчване на плакети и грамоти към екипа на г-жа Яна Вангелова, двумандатен председател на НПСС. През месец февруари 2020 год. са насрочени редовни избори за ново ръководство на Националното представителство на студентските съвети и избор на нов председател на този най-висш институционален форум за студентско самоуправление. \n2 прикачени файла \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.17", "title": "\n\t\t\tОбразователният министър награди свищовски млад учен с националния приз „Докторант на годината“\t\t\t"}
{"url": "https://trud.bg/%d0%bc%d0%b2%d1%84-%d0%b4%d0%b5%d0%bb%d1%8a%d1%82-%d0%bd%d0%b0-%d1%81%d0%b8%d0%b2%d0%b0%d1%82%d0%b0-%d0%b8%d0%ba%d0%be%d0%bd%d0%be%d0%bc%d0%b8%d0%ba%d0%b0-%d0%b2-%d0%b1%d1%8a%d0%bb%d0%b3%d0%b0%d1%80/", "text": "Делът на сивата икономика в България е 37,8%, което ни поставя на едно от водещите места в Европа, сочат данните на Международния валутен фонд (МВФ), пише  . Сред балканските страни отстъпваме шампионското място в тази негативна класация само на Косово, чийто показател е 38,8% и на Черна гора с 38,2%. Македония е близо до нас не само като територия – нейният показател за дял на сивата икономика е 37,6%. Хърватия е с 35%. Румъния е някъде около златната среда на Балканите с 34,8%. Сърбия има 34,5%, Босна и Херцеговина 34,5%, Гърция показва „добър“ резултат от само 1/3 сив дял от икономиката си. Най-добре на полуострова са Турция – с 29,6% и Албания, която е с едва 28,3%. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.17", "title": "\n\t\t\tМВФ: Делът на сивата икономика в България е сред най-високите в Европа\t\t\t"}
{"url": "https://trud.bg/%d0%b5%d0%bf-%d0%b8%d1%81%d0%ba%d0%b0-%d1%81%d0%bc%d1%8f%d0%bd%d0%b0-%d0%bd%d0%b0-%d0%b2%d0%bb%d0%b0%d1%81%d1%82%d1%82%d0%b0-%d0%b2-%d0%bc%d0%b0%d0%bb%d1%82%d0%b0/", "text": "Всички политически групи настояват за оставка на правителството на Мускат Призиви ЕНП да не мери с двоен аршин Незабавно оттегляне на премиера на Малта Джоузеф Мускат поискаха евродепутати, които обсъдиха в ЕП въпроса с върховенството на закона в Малта и разследването на убийството на журналистката Дафне Галисия, предаде БТА. Галисия бе убита пред дома си край столицата Ла Валета пред октомври 2017 г. Приближени на Мускат бяха уличени във връзки с убийството в рамките на разследването му. В резултат в края на миналия месец премиерът обяви, че ще се оттегли през януари. Групата на ЕНП настоя за незабавна оставка на Мускат. “Всеки ден, в който той още е на власт, е обида. Правителството в Малта тъне в морална разруха”, заявиха от ЕНП. Социалистите и демократите в ЕП, към чиито редици принадлежи Мускат, посочиха, че Малта днес е символ на корупцията, а в обществото се шири недоверие. Либералите от “Обнови Европа” посочиха, че случаят в Малта е свързан с тежки престъпници, готови да убиват и които не се впечатляват от наказателните процедури на ЕК. Въпросът не е само правен, става дума за поемането на политическа отговорност. Ако сега не вземем мерки, болестта ще се разпространи, добавиха либералите. А Зелените допълниха, че корупцията е достигнала върха на държавата в Малта. Групата на Европейската обединена левица също настоя за незабавната оставка на малтийското правителство, но и призова ЕНП да прояви същото отношение към погазването на законността, когато се обсъжда дейността на правителствата от нейното политическо семейство. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.17", "title": "\n\t\t\tЕП иска смяна на властта в Малта\t\t\t"}
{"url": "https://trud.bg/%d1%81%d0%be%d1%82%d0%b8%d1%80-%d1%86%d0%b0%d1%86%d0%b0%d1%80%d0%be%d0%b2-%d0%b5-%d0%bd%d0%b0%d0%b7%d0%bd%d0%b0%d1%87%d0%b5%d0%bd-%d0%ba%d0%b0%d1%82%d0%be-%d0%bf%d1%80%d0%be%d0%ba%d1%83%d1%80%d0%be/", "text": "Прокурорската колегия на Висшия съдебен съвет преназначи досегашният главен прокурор Сотир Цацаров на длъжност „прокурор“ във Върховна касационна прокуратура, считано от днес, 17 декември 2019 г. Решението е във връзка с молбата на Цацаров за преназначаване и   в Държавен вестник днес указ на президента Румен Радев за освобождаването му от длъжността главен прокурор на Република България. Според Закона за съдебната власт, след освобождаването си главният прокурор може да се върне на длъжността, заемана преди назначаването му или на равна по степен. Цацаров е избрал да е прокурор, а не да се върне като съдия в Окръжния съд в Пловдив. Стажът му като председател на КПКОНПИ ще се зачита за юридически. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.17", "title": "\n\t\t\tВСС запази място на Цацаров като прокурор във ВКП\t\t\t"}
{"url": "https://trud.bg/%d1%81%d1%8a%d0%b4%d1%8f%d1%82-%d0%ba%d1%80%d0%b0%d0%b4%d1%86%d0%b8-%d0%b3%d1%80%d0%b0%d0%b1%d0%b8%d0%bb%d0%b8-%d0%b8-%d0%bc%d0%b0%d0%bb%d1%82%d1%80%d0%b5%d1%82%d0%b8%d1%80%d0%b0%d0%bb%d0%b8-%d1%87/", "text": "Окръжна прокуратура – Бургас предаде на съд трима души- Николай Б., Мариян Г. и Даниел Г. Те са обвинени за това, че за времето от 03:00 ч. до 03:30 ч. на 08.07.2018 г., в Слънчев бряг, отнели чужди движими вещи от чужденци и малтретирали жертвите.  На алея от страна на хотел „Барсело“, пред портите към басейна, отнели чужди движими вещи на обща стойност 919 лв. от владението на немски гражданин. За целта употребили сила – извити са двете му ръце, след което е бил претърсен, и отнели чужда движима вещ на стойност 1017 лв. от владението на друг немски гражданин, който притискали с ръка през врата към земята и заплашили да даде всичко ценно. На алея между х-л „Виктория Палас“ и  „Палас“ в съучастие си като съизвършители, отнели чужди движими вещи, на стойност 17 лв. от владението на британски поданик, като първо му нанесли юмручен удар в лицето, а главата му притискали към земята. Вещи, на обща стойност 246 лв. отнели и от друг англичанин, когото също съборили на земята и издърпали чантата му.  Даниел Г. е обвинен и за това, че на 11.07.2018 г., в к.к. „Слънчев бряг“, в апартамент, в гардероб на спално помещение, без надлежно разрешително, държал високорискови наркотични вещества с цел разпространение (близо 146 гр. коноп) на стойност 875 лв. и 6.6 грама метамфетамин, на стойност 165 лв. – престъпление по чл. 354а, ал. 1, предл. 4-то от НК. Окръжен съд – Бургас е насрочил заседанието си за 18.12.2019 г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.17", "title": "\n\t\t\tСъдят крадци, грабили и малтретирали чужди туристи\t\t\t"}
{"url": "https://trud.bg/150-%d0%b5%d0%bb%d0%b5%d0%ba%d1%82%d1%80%d0%be%d0%bd%d0%bd%d0%b8-%d1%83%d1%81%d0%bb%d1%83%d0%b3%d0%b8-%d0%bf%d1%83%d1%81%d0%ba%d0%b0-%d1%81%d1%82%d0%be%d0%bb%d0%b8%d1%87%d0%bd%d0%b0-%d0%be%d0%b1%d1%89/", "text": "От 2020 г. при продажба и покупка на имот общината автоматично ще получава данните и ще спести подаването на над 65 000 декларации Брой автобуси според чакащите на спирката Столичната община предоставя 150 електронни услуги, които ще спестят чакането пред гишетата. Това съобщи във вторник кметът на София Йорданка Фандъкова. От общината в момента предоставят 50 услуги, през следващите 2 години те ще се увеличат с още 100. Промените са част от стратегията за дигиталната трансформация на София. Тя се фокусира върху четири приоритетни области – транспорт, е-управление, комунални услуги, IT система. Подписан е договор за безвъзмездно сътрудничество с Европейската инвестиционна банка, която ще помогне да бъдат разработени проектите за 8 конкретни дейности, които са заложени в стратегията. Отделно от това ще бъдат заделени и 2 млн. от бюджета на общината за дигитализация, обясни Фандъкова. Кметът даде като пример за модернизация на електронна система информационната система за детските градини и ясли, с която през тази година са спестени на гражданите седем документа, които бяха нужни за записване и които общината издаваше. В момента на гишета се чака за удостоверения за дължими данъци, както и за платени налози и други. В бъдещите две години всичко това ще се върши онлайн. По думите на Фандъкова за София дигитализацията е и инструмент за икономическо развитие и стимулиране на иновационната среда. “Щастливи сме, че София вече е на второ място сред десетте най-бързо развиващи се техологични центрове в Европа. IT секторът става част от визитната картичка на София”, посочи Фандъкова. Тя припомни, че до септември тази година в София стартираха седем проекта от сферата на дигитализацията и информационните технологии за общо 97 млн. долара. За пет години ръстът на софтуерния сектор е 20 процента. София е и един от първите осем града, в които ще се намират първите европейски суперкомпютри, каза още столичният кмет. Столичната община е първата, която е изградила връзки с регистрите на КАТ и НАП, а вече тестово работи и връзка с Агенцията по вписванията, допълни Фандъкова. Така от 2020 г. при продажба и покупка на имот общината автоматично ще получава данните и ще спести на гражданите и бизнеса над 65 000 декларации, които годишно се подават. Планира се автобусите пък да идват според броя пътници. С дигитализацията ще се знае колко хора чакат на спирката и ще могат да се пращат достатъчен брой автобуси, обясни бъдещият зам.-кмет по дигитализация Владимир Данаилов. Стратегията по дигитализация предвижда е-управление, което да направи начините за плащане на различни услуги по-удобни. “В момента 5 дни отнема на всеки гражданин за административна услуга, нашата цел е това време да се съкрати на 1 ден, а после да стане минути. Ще работим заедно с бизнеса в развитието на различни приложения, които да повишат качеството на живот. Целта ни е нито един гражданин да не се среща с нито един чиновник”, каза Данаилов. Той обясни, че ще се създадат и “отворени данни” онлайн, като столичани сами ще решат какви да бъдат тези данни, за да могат да участват в електронното управление. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.17", "title": "\n\t\t\t150 електронни услуги пуска Столична община\t\t\t"}
{"url": "https://trud.bg/%d0%b2%d0%b5%d1%80%d0%b8%d0%b3%d0%b8-%d0%b8%d0%b7%d0%bd%d1%83%d0%b4%d0%b2%d0%b0%d1%82-%d0%bf%d1%80%d0%be%d0%b8%d0%b7%d0%b2%d0%be%d0%b4%d0%b8%d1%82%d0%b5%d0%bb%d0%b8-%d1%81-%d0%bd%d0%b8%d1%81%d0%ba/", "text": "Продават под себестойност  Търговските вериги принуждават българските производители да им продават стоките си под себестойност. “Ние сме дали ценови предложения още на 15 ноември и още нямаме отговор от търговските вериги”, съобщи Мариана Кукушева, председател на Националния браншови съюз на хлебарите и сладкарите. “Маниерът на веригите е да изчакат да отминат коледните и новогодишните празници, след което да получим отговор за неприемане на офертите и да бъдем поставени в тупик – да работим и доставяме продукция на цени под себестойност”, посочи тя. И обясни какво се случва с доставчика – той започва да продава под себестойност, по договор няма право да преустанови доставките, и трето – неговата цена може да не бъде приета или когато бъде приета след 6 месеца, тя вече не е актуална. “Заради чумата, свинското месо повиши цената си в Европа с над 50%. Тук сме вдигали цените два пъти, но много от нашите ферми чакат с месеци да бъдат приети цените им от търговските вериги”, посочи и председателят на Асоциацията на месопреработвателите Атанас Урджанов. \nПроизводителите настояха контролните органи да се самосезират, за да се спазват правилата на свободната конкуренция. Настояват срокът за разглеждане на нови оферти на доставчиците да е не повече от 2 седмици, както и доставчикът да има правото да преустанови доставки в същия срок. Искаме пакетът от отстъпки, надценки и бонус да не превишава 30%, защото в момента е 45 – 50% върху нетната доставна цена на нашите продукти”, заяви още Кукушева. “Търговските вериги казват, че са ни партньори, но ние малко се съмняваме”, коментира и Димитър Зоров, председател на Асоциацията на млекопреработвателите в България. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.17", "title": "\n\t\t\tВериги изнудват производители с ниски цени\t\t\t"}
{"url": "https://trud.bg/%d0%bf%d1%80%d0%be%d1%84-%d0%b1%d0%bb%d0%b8%d0%b7%d0%bd%d0%b0%d1%88%d0%ba%d0%b8-%d0%b2-%d0%ba%d0%be%d0%bd%d1%81%d1%82%d0%b8%d1%82%d1%83%d1%86%d0%b8%d1%8f%d1%82%d0%b0-%d0%bd%d1%8f%d0%bc%d0%b0-%d0%ba/", "text": "В нашата действаща Конституция няма никакъв конструктивен дефект. Сега говорим за прокуратурата, но преди 15-20 години говорихме за това къде е мястото на следствието. Тогава атакуваха него, сега дойде ред на прокуратурата, след това вероятно ще стигнем и до съдиите. Това заяви преподавателят по конституционно право проф. Георги Близнашки по  . „Големият въпрос е, че трудно се свиква. Най-трудното решение беше да извадим следствието от катакомбите на Министерството на вътрешните работи и да го направим публична институция в условията на демокрацията. Това беше изключително трудна стъпка”, коментира още служебният министър-председател на България в периода август-ноември 2014 г. „За прокуратурата не сме се колебали изобщо, защото през последните 60-70 години нещата се развиват именно в тази посока и ние сме ползвали най-добрите европейски образци като Франция и Испания например”, каза още той. Запитан защо трябва прокуратурата да бъде в съдебната система, Близнашки отговори: „Защото прокуратурата трябва да служи на закона и трябва да има достатъчно гаранции за нейната самостоятелност и независимост”. „Преди повече от 100 години министърът на правосъдието е ръководил и прокуратурата. Имало е в историята такива неща, но най-новата тенденция е това, което ние направихме през 1991 г. Това беше стратегическо решение”, допълни още Георги Близнашки. „Ние нямаме достатъчно силни държавници – подготвени хора, които когато отидат в Съвета на Европа да могат да защитят интересите на България по един достоен начин. И държавният ни глава, и министър-председателят от правна гледна точка са неграмотни хора и това създава огромни проблеми за държавата”, категоричен бе той. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.17", "title": "\n\t\t\tПроф. Близнашки: В Конституцията няма конструктивен дефект\t\t\t"}
{"url": "https://trud.bg/%d0%ba%d0%be%d0%bb%d0%b0-%d0%bf%d0%be%d0%bf%d0%b0%d0%b4%d0%bd%d0%b0-%d0%bc%d0%b5%d0%b6%d0%b4%d1%83-%d0%b4%d0%b2%d0%b0-%d1%82%d1%80%d0%b0%d0%bc%d0%b2%d0%b0%d1%8f-%d0%bf%d1%80%d0%b8-%d0%b7%d1%80%d0%b5/", "text": "Лек автомобил бе смачкан като в сандвич между два трамвая в Чехия. Кадри, публикувани от полицията в Бърно – град на 185 километра югоизточно от столицата Прага – показват, че превозното средство се опитва да премине пред приблищаващите се мотриси миг преди те да се разминат, но не успява и е пометено от тях, пише БГНЕС.   Снимки на противопожарната служба показват е останало от автомобила.   \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.17", "title": "\n\t\t\tКола попадна между два трамвая при зрелищна катастрофа в Чехия (ВИДЕО)\t\t\t"}
{"url": "https://trud.bg/%d0%b6%d0%b8%d0%bb%d0%b8%d1%89%d0%b0-%d0%b4%d0%be-%d0%bc%d0%be%d1%80%d0%b5%d1%82%d0%be-%d0%be%d1%82-288-%d0%bb%d0%b2-%d0%ba%d0%b2-%d0%bc%d0%b5%d1%82%d1%8a%d1%80/", "text": "За два огромни апартамента във Варна с 12 паркоместа искат 892 хил. лв. Склад в морската столица за 254 хил. лв. Жилища край морето продава Националната агенция за приходи като цените започват от 288 лв. за кв. м. Наред с търговете с ниски начални цени, от НАП продават и огромен мезонет във Варна, предназначен за хора с големи финансови възможности. Най-изгодно излиза покупката на апартамент от 45,92 кв. м в к. к. “Слънчев бряг-Запад” с начална цена е 13 250 лв., което прави по 288,5 лв.\\кв. м. Цената е толкова ниска тъй като това е трети опит за продажба на жилището. Апартаментът е от две стаи и баня с тоалетна, но досега не са намерени купувачи, може би защото е на нулевия етаж – под кота терен в 7-етажна хотелска сграда. Може би е бил предназначен за персонала, но сега се продава. В същата сграда от НАП продават още три апартамента на нулевия етаж с площ 18-19 кв. м и начална цена 6500 лв. Те се състоят от стая и баня с тоалетна и излизат по около 342 лв.\\кв. м. Жилищата не могат да предложат лукс, но ако човек просто иска стая край морето това е идеална възможност. За хората, които искат да живеят в луксозен и просторен апартамент, от НАП също имат идеално предложение. За продажба на един търг с обща цена са обявени два апартамента, 12 паркоместа към тях и винарна в жилищна сграда на ул. “Илинден” №1 във Варна. Първият апартамент е мезонет. Първото му ниво е на петия етаж, а второто ниво е на терасовиден етаж на сградата. Площта на жилището е 318 кв. м, като към него има и тераса от 70,30 кв. м. Вторият апартамент е на терасовидния етаж и е с площ 88,1 кв. м. Началната цена за двете жилища, паркоместата и винарната е 892 350 лв. Това е втори опит за продажба на имотите. За тези, които вече имат жилище във Варна, се продава едно място от подземен паркинг на ул. “Кап. Петко войвода” №13 с начална цена 22 500 лв. Ако човек развива бизнес във Варна интересен може да му се стори търг за продажба на склад от 464,90 кв. м на ул. “Д-р Василаки Пападопулу” №44 с цена 254 500 лв. От НАП продават и апартамент край морето, който върви заедно с обзавеждането, и човек веднага може да се нанесе. Той отново е в к. к. “Слънчев бряг-Запад”, в чудесен туристически комплекс с басейн във вътрешния двор. Площта му е 31,59 кв. м, а началната цена е 60 хил. лв.   Заведение в Пловдив за 300 хил. лв. Търсят собственик на шивашки цех в Плевен Сред търговете на НАП има и интересни предложения за хора със собствен бизнес. Например продава се заведение в Пловдив с начална цена 300 хил. лв. То представлява Кафе-клуб на няколко нива – склад от 57,62 кв. м и още две нива за клиенти от 107,02 кв. м и 123,27 кв. м, намиращ се на бул. Освобождение №89. Продава се и масивна сграда от 991 кв. м в Плевен, в която има шивашки цех – две зали за шиене, гладачно, кроялно, два офиса, две съблекални, стая за почивка, кухненски бокс, склад и две тоалетни. Подовете в помещенията са с теракот, а дограмата – алуминиева. В с. Граматиково, Бургаско пък се продават магазин за 35 892 лв., ресторант за 23 586 лв. и поземлен имот от 2100 кв. м и начална цена 23 хил. лв. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.17", "title": "\n\t\t\tЖилища до морето от 288 лв./кв. метър\t\t\t"}
{"url": "https://trud.bg/%d0%b5%d1%81%d1%82%d0%be%d0%bd%d1%81%d0%ba%d0%b8-%d0%bc%d0%b8%d0%bd%d0%b8%d1%81%d1%82%d1%8a%d1%80-%d1%81%d0%b5-%d0%b8%d0%b7%d0%b2%d0%b8%d0%bd%d0%b8-%d0%bd%d0%b0-%d1%84%d0%b8%d0%bd%d0%bb%d0%b0%d0%bd/", "text": "Март Хелме обясни, че коментарът му не бил разбран правилно и всъщност бил признание, че от ниско ниво можеш да се издигнеш до върховете в политиката. Министърът на вътрешните работи на Естония и лидер на крайнодясната партия “Екре” Март Хелме се извини на премиерката на Финландия Санна Марин за това, че я нарече “продавачка, издигнала се до министър-председател”. По-рано извинение поднесе и естонската президентка Керсти Калюлайд, кояго каза, че се чувства “унизена” от коментарите на Хелме (70 г.). Пред радиостанция, свързана с неговата партия, Хелме обяви: “Сега виждаме как една продавачка става премиер и как няколко други улични активисти и необразовани хора също влязоха в правителството”. На 34 години Марин е най-младият премиер в света и е начело на лявоцентристки кабинет на коалиция от още 4 партии, всичките ръководени от жени. Марин е работила като продавачка в магазин, преди да следва и да започне кариера в политиката. Тя е и първият член на семейството си, завършил гимназия и обучавал се в университет. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.17", "title": "\n\t\t\tЕстонски министър се извини на финландската премиерка\t\t\t"}
{"url": "https://trud.bg/%d0%bf%d1%80%d0%b5%d0%b4%d0%bf%d1%80%d0%b8%d1%8f%d1%82%d0%b8%d1%8f%d1%82%d0%b0-%d0%b2-%d0%bf%d0%b5%d1%80%d0%bd%d0%b8%d0%ba-%d0%b1%d0%b5%d0%b7-%d0%b2%d0%be%d0%b4%d0%b5%d0%bd-%d1%80%d0%b5%d0%b6%d0%b8/", "text": "Водоподаването към индустриалната зона на Перник не може да бъде ограничено заради повреден кран, е установено при извършения от „Софийска вода“ оглед на водоснабдителната система на града. Така и по време на режима промишлените предприятия са захранвани с питейна вода, съобщи  . По данни на „ВиК” – Перник, по около 290 л/сек. се подават към индустриалната зона. Това се равнява на 40% от цялото количество вода, подавана към територията на град Перник, се казва в изготвения от „Софийска вода” анализ за състоянието на довеждащите съоръжения и водоснабдителната система в Перник. Утре специалисти от „Софийска вода” ще подменят крана, който е с тегло 3 тона. За целта местната управа ще осигури транспорт и тежкотоварна техника, а още днес ще бъде почистен и насипан с инертни материали пътят до съоръжението, каза зам.-кметът Мирослав Стоицев. По думите му към момента пътят бил непроходим. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.17", "title": "\n\t\t\tПредприятията в Перник без воден режим заради повреден кран\t\t\t"}
{"url": "https://trud.bg/%d0%bf%d0%be%d0%b6%d0%b0%d1%80%d0%bd%d0%b0%d1%82%d0%b0-%d0%b2-%d0%ba%d1%8e%d1%81%d1%82%d0%b5%d0%bd%d0%b4%d0%b8%d0%bb-%d0%bf%d1%80%d0%be%d0%b2%d0%b5%d0%b4%d0%b5-%d0%bc%d0%b0%d1%89%d0%b0%d0%b1%d0%bd/", "text": "Бедстващи туристи, откъснато от света село в Осоговската планина, множество закъсали автомобили, както и паднали дървета, изчезнал човек и тежки климатични условия бяха основните акценти от проведеното днес, на територията на РДПЗН-Кюстендил, мащабно пожаро-тактическо учение.  Тренировката, организирана от кюстендилската пожарна служба, имаше за цел да провери действията на съставните части на Единната спасителна система, свързани със спасяване на хора в беда, евакуирането им и извеждането им от зона с повишен риск, при непрекъснато усложняваща се оперативна обстановка, съобщиха от МВР.  Над 65 човека се включиха в учебното занятие. Екипи от пожарникари, спасители, гранични полицаи, служители на БЧК и на ЦСМП – Кюстендил, планинската спасителна служба, както и представители на доброволното формирования към общината, на Областното пътно управление и на ДЛС „Осогово“, трябваше в реално време да осъществят координация и да приемат адекватни действия за преодоляването на последствията от бедствената ситуация и за оказване на първа помощ на нуждаещите се хора. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.17", "title": "\n\t\t\tПожарната в Кюстендил проведе мащабно учение (СНИМКИ)\t\t\t"}
{"url": "https://trud.bg/%d1%81%d0%bf%d0%be%d0%ba%d0%be%d0%b5%d0%bd-%d0%b1%d1%80%d0%b5%d0%ba%d0%b7%d0%b8%d1%82-%d0%b7%d0%b0-130-000-%d0%b1%d1%8a%d0%bb%d0%b3%d0%b0%d1%80%d0%b8/", "text": "Сделката с ЕС минава в петък през парламента в Лондон Близо 130 000 наши сънародници, живеещи в Обединеното кралство, са се регистрирали вече по обявената в края на март от властите в страната Схема за уседналост, която ще гарантира правата им на Европейски граждани, след излизането на Великобритания от ЕС. Това сочат редовните официални данни за преброяването до края на ноември. Бройката надхвърля всички досегашни официални твърдения за числото на българите, обитаващи Албиона, показа проучване на “Труд”. Според Националната статистическа служба на Великобритания до 2015 г., година преди произвеждането на референдума за излизането на страната от ЕС, те са били около 69 000 души, докато в края на 2017 г., когато британците гласуваха за Брекзит, техният брой се е увеличил до 84 000 души. Което е несравнимо с предположенията на София, че до прословутото британско народно допитване през 2016 г. броят на постоянно пребиваващите българи във Великобритания не надхвърля 50 до 60 хиляди. Още повече че при лансирането на т. нар. Схема за уседналост в края на март тази година британската статистическа служба предполагаше българите на Острова за 115 хиляди, докато самата диаспора, базирана на теория основно в Лондон, Бирмингам и Саутхемптън, оценяваше още през 2016 г. числеността си на над 200 000 души постоянно пребиваващи българи в страната. И с темповете, с които сънародниците ни се регистрират по британската “Схема” – 34 000 само в края на април и вече 129 500, при краен срок до края на юни 2021 г. и право на пътуване и работа на основание гарантираната до края на 2020 г. със сделката между Лондон и Брюксел свобода на движение, може още нови десетки, ако не и стотици хиляди български мигранти във Великобритания, да излязат на светло. Премиерът Борис Джонсън вече обеща и е сигурно, че сделката му с ЕС ще бъде гласувана и одобрена от парламентарното мнозинство на неговата консервативна партия в петък. С което всички досега заложени срокове от имагинерни, стават съвсем реални. Европейският парламент трябва да одобри сделката скоропостижно, на първото си заседание през януари и след това ще е ред на националните парламенти на държавите-членки да я ратифицират.   Преход по време на преход Обявената от правителството на Великобритания Схема за уседналост е част от Споразумението за напускане на Обединеното кралство с ЕС, преподписано от Борис Джонсън и Съвета през октомври, и условията по нея вече са фиксирани. За статут имат право да кандидатстват всички граждани на държавите членки, които имат минимум 5 години пребиваване на територията на страната до формалното є излизане на 31 януари 2020 г. Всички пристигнали във Великобритания след тази дата, до изтичането на преходния период до постигането на ново търговско споразумение с ЕС в края на същата година, ще трябва да изчакат Лондон да формулира новата си имиграционна политика, която според обещанията по време на предизборната кампания на консерваторите, ще е основана на точкова система, която ще дава приоритет на компетенциите на кандидат-имигрантите. Според торите бъдещата схема ще третира гражданите на всички държави по света еднакво, без значение на географският им произход.   Проблемите са вече налице Целият хаос около статута на гражданите на ЕС във Великобритания по време и след Брекзит се прояви за първи път около изборите за Европейски парламент, които се произведоха в края на май тази година. По официални данни на различни неправителствени организации, защитаващи правата на европейците в Обединеното кралство и на британците в държавите-членки, близо 20% от над 3-те милиона граждани на ЕС на Албиона не са могли да упражнят правото си на глас по време на евровота. Причината в повечето случаи е била документални неясноти, включително правото им на глас, въпреки че Великобритания все още е официално член на Европейския съюз. Данните от тези изследвания бяха представени в Международния пресцентър в Брюксел на 15 декември, три дни след предсрочните парламентарни избори на Острова. Според информацията, на ниво държави-членки, нито един от 1,6-те млн. британски граждани, регистриран за изборите в конкретната държава на пребиваване от ЕС, не е бил възпрепятстван по каквито и да е причини да гласува на изборите през май тази година, посочват още същите НПО.   АБВ поискаха щаб във Външно  След като Брекзит стане факт на 31 януари, уверенията, че за българските граждани и фирми с взаимоотношения с Великобритания няма да се промени нищо, нямат никакво основание. Това заяви доц. Георги Кючуков, член на ИБ на АБВ и отговорник по въпросите на международните отношения. От АБВ призоваха външно министерство да създаде щаб или структура, която да отговаря за преговорите в преходния период. “На базата на информация от “Даунинг стрийт” 10, след Брекзит ще се издават 3 вида визи. Първите са за особено надарени хора. Визите се издават моментално и без проблем. Вторите са сериозни специални хора, от които икономиката на Великобритания се нуждае. Третите визи са за всички останали. Там попадат и една голяма част от българските граждани. Призоваваме да се създаде, ако няма, щаб в МВнР, който да анализира и вътрешните промени на Обединеното кралство. Възникват много въпроси и прави странно впечатление мълчанието на нашите институции”, заяви доц. Кючуков. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.17", "title": "\n\t\t\tСпокоен „Брекзит” за 130 000 българи\t\t\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba%d0%b2%d0%be-%d1%89%d0%b5-%d1%80%d0%b5%d1%88%d0%b0%d0%b2%d0%b0-%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d0%ba%d0%b8%d1%8f%d1%82-%d1%81-60/", "text": "Редовното правителствено заседание ще се проведе както обикновено – в сряда, 18 декември, от 10 часа при следния предварителен дневен ред: 1. ПРОЕКТ НА РЕШЕНИЕ ЗА ПРИЕМАНЕ НА ПЛАН ЗА ДЕЙСТВИЕ ЗА ИЗПЪЛНЕНИЕТО НА НАЦИОНАЛНАТА ПРОГРАМА ЗА РАЗВИТИЕ: БЪЛГАРИЯ 2020 ПРЕЗ 2020 Г. \nВнася: министърът на финансите 2. ПРОЕКТ НА РЕШЕНИЕ ЗА ОДОБРЯВАНЕ ПРИСЪЕДИНЯВАНЕТО НА РЕПУБЛИКА БЪЛГАРИЯ КЪМ ГЛОБАЛНАТА СТАТИСТИЧЕСКА БАЗА ДАННИ ЗА ПРИХОДИТЕ (GLOBAL REVENUE STATISTICS DATABASE) НА ОРГАНИЗАЦИЯТА ЗА ИКОНОМИЧЕСКО СЪТРУДНИЧЕСТВО И РАЗВИТИЕ (ОИСР). \nВнася: министърът на финансите 3. ПРОЕКТ НА РЕШЕНИЕ ЗА ПРИЕМАНЕ НА ОТЧЕТ ЗА 2018 Г. ЗА ИЗПЪЛНЕНИЕТО НА АКТУАЛИЗИРАНАТА НАЦИОНАЛНА СТРАТЕГИЯ ЗА ДЕМОГРАФСКО РАЗВИТИЕ НА НАСЕЛЕНИЕТО В РЕПУБЛИКА БЪЛГАРИЯ (2012-2030 Г.). \nВнася: министърът на труда и социалната политика 4. ПРОЕКТ НА РЕШЕНИЕ ЗА ПРИЕМАНЕ НА ПЛАН ЗА 2019-2020 Г. ЗА ИЗПЪЛНЕНИЕТО НА НАЦИОНАЛНАТА СТРАТЕГИЯ ЗА АКТИВЕН ЖИВОТ НА ВЪЗРАСТНИТЕ ХОРА В БЪЛГАРИЯ (2019-2030 Г.). \nВнася: министърът на труда и социалната политика 5. ПРОЕКТ НА РЕШЕНИЕ ЗА ОПРЕДЕЛЯНЕ НА ДНИТЕ ЗА РЕЛИГИОЗНИ ПРАЗНИЦИ НА ВЕРОИЗПОВЕДАНИЯТА, РАЗЛИЧНИ ОТ ИЗТОЧНОПРАВОСЛАВНОТО, ПРЕЗ 2020 Г. \nВнася: министър-председателят 6. ПРОЕКТ НА РЕШЕНИЕ ЗА ПРИЕМАНЕ НА СТРАТЕГИЯ ЗА РАЗВИТИЕТО НА ПЕНИТЕНЦИАРНАТА СИСТЕМА В РЕПУБЛИКА БЪЛГАРИЯ ЗА ПЕРИОДА ДО \n2025 Г. \nВнася: министърът на правосъдието 7.. ПРОЕКТ НА ПОСТАНОВЛЕНИЕ ЗА ПРИЕМАНЕ НА АКТУАЛИЗИРАН СПИСЪК СЪС ЗАЩИТЕНИТЕ ОТ ДЪРЖАВАТА СПЕЦИАЛНОСТИ ОТ ПРОФЕСИИ ЗА УЧЕБНАТА 2020/2021 Г. И НА АКТУАЛИЗИРАН СПИСЪК СЪС СПЕЦИАЛНОСТИ ОТ ПРОФЕСИИ, ПО КОИТО Е НАЛИЦЕ ОЧАКВАН НЕДОСТИГ ОТ СПЕЦИАЛИСТИ НА ПАЗАРА НА ТРУДА ЗА УЧЕБНАТА 2020/2021 Г. \nВнася: министърът на образованието и науката 8. ПРОЕКТ НА РЕШЕНИЕ ЗА ОДОБРЯВАНЕ НА ДОБРОВОЛНИ ГОДИШНИ ВНОСКИ НА РЕПУБЛИКА БЪЛГАРИЯ В ОСНОВНИТЕ БЮДЖЕТИ НА ДЕТСКИЯ ФОНД НА ОРГАНИЗАЦИЯТА НА ОБЕДИНЕНИТЕ НАЦИИ (УНИЦЕФ), НА ВЪРХОВНИЯ КОМИСАР НА ОРГАНИЗАЦИЯТА НА ОБЕДИНЕНИТЕ НАЦИИ ЗА БЕЖАНЦИТЕ (ВКБООН), НА ОРГАНИЗАЦИЯТА ЗА СИГУРНОСТ И СЪТРУДНИЧЕСТВО В ЕВРОПА (ОССЕ) И НА ОРГАНИЗАЦИЯТА НА ОБЕДИНЕНИТЕ НАЦИИ – ЖЕНИ, В ПОДКРЕПА НА ТЯХНАТА ДЕЙНОСТ. \nВнася: заместник министър-председателят по правосъдната реформа и министър на външните работи 9. ПРОЕКТ НА ПОСТАНОВЛЕНИЕ ЗА ОПРЕДЕЛЯНЕ РАЗМЕР НА МИНИМАЛНАТА РАБОТНА ЗАПЛАТА ЗА СТРАНАТА. \nВнася: министърът на труда и социалната политика 10. ПРОЕКТ НА ПОСТАНОВЛЕНИЕ ЗА ОДОБРЯВАНЕ НА ДОПЪЛНИТЕЛЕН ТРАНСФЕР ПО БЮДЖЕТА НА ДЪРЖАВНОТО ОБЩЕСТВЕНО ОСИГУРЯВАНЕ ЗА 2019 Г. \nВнася: министърът на труда и социалната политика 11. ПРОЕКТ НА ПОСТАНОВЛЕНИЕ ЗА ОДОБРЯВАНЕ НА ДОПЪЛНИТЕЛНИ РАЗХОДИ ПО БЮДЖЕТА НА МИНИСТЕРСТВОТО НА ПРАВОСЪДИЕТО ЗА 2019 Г. \nВнася: министърът на правосъдието 12. ПРОЕКТ НА ПОСТАНОВЛЕНИЕ ЗА ОДОБРЯВАНЕ НА ДОПЪЛНИТЕЛНИ РАЗХОДИ ПО БЮДЖЕТА НА МИНИСТЕРСТВОТО НА ВЪТРЕШНИТЕ РАБОТИ ЗА 2019 Г. \nВнася: министърът на вътрешните работи 13. ПРОЕКТ НА ПОСТАНОВЛЕНИЕ ЗА ОДОБРЯВАНЕ НА ДОПЪЛНИТЕЛНИ ТРАНСФЕРИ ПО БЮДЖЕТИТЕ НА ОБЩИНИТЕ ЗА 2019 Г. \nВнася: министърът на образованието и науката 14. ПРОЕКТ НА ПОСТАНОВЛЕНИЕ ЗА ОДОБРЯВАНЕ НА ДОПЪЛНИТЕЛНИ ТРАНСФЕРИ ПО БЮДЖЕТИТЕ НА ОБЩИНИТЕ ЗА 2019 Г. ЗА КОМПЕНСИРАНЕ НА БЕЗПЛАТНИЯ ТРАНСПОРТ НА ДЕЦА И УЧЕНИЦИ ПО ЧЛ. 283, АЛ. 2 ОТ ЗАКОНА ЗА ПРЕДУЧИЛИЩНОТО И УЧИЛИЩНОТО ОБРАЗОВАНИЕ. \nВнася: министърът на образованието и науката 15. ПРОЕКТ НА ПОСТАНОВЛЕНИЕ ЗА ОДОБРЯВАНЕ НА ВЪТРЕШНОКОМПЕНСИРАНИ ПРОМЕНИ НА УТВЪРДЕНИТЕ РАЗХОДИ ПО ОБЛАСТИ НА ПОЛИТИКИ/БЮДЖЕТНИ ПРОГРАМИ ПО БЮДЖЕТА НА МИНИСТЕРСТВОТО НА ИКОНОМИКАТА ЗА 2019 Г. \nВнася: министърът на икономиката 16. ПРОЕКТ НА ПОСТАНОВЛЕНИЕ ЗА ИЗВЪРШВАНЕ НА ПРОМЕНИ НА УТВЪРДЕНИТЕ СЪС ЗАКОНА ЗА ДЪРЖАВНИЯ БЮДЖЕТ НА РЕПУБЛИКА БЪЛГАРИЯ ЗА 2019 Г. МАКСИМАЛНИ РАЗМЕРИ НА АНГАЖИМЕНТИТЕ ЗА РАЗХОДИ И НОВИ ЗАДЪЛЖЕНИЯ ЗА РАЗХОДИ, КОИТО МОГАТ ДА БЪДАТ ПОЕТИ ПРЕЗ 2019 Г. ПО БЮДЖЕТА НА ДЪРЖАВНА АГЕНЦИЯ „ДЪРЖАВЕН РЕЗЕРВ И ВОЕННОВРЕМЕННИ ЗАПАСИ“. \nВнася: заместник министър-председателя по обществения ред и сигурността и министър на отбраната 17. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА ДОГОВОР МЕЖДУ ПРАВИТЕЛСТВОТО НА РЕПУБЛИКА БЪЛГАРИЯ И ОБЩИНА „МАРИЦА“ ЗА ФИНАНСИРАНЕ ИЗГРАЖДАНЕТО НА ЕЛЕМЕНТИ ОТ ТЕХНИЧЕСКАТА ИНФРАСТРУКТУРА, ПУБЛИЧНА ОБЩИНСКА СОБСТВЕНОСТ, И ПРОЕКТ НА ДОГОВОР МЕЖДУ ПРАВИТЕЛСТВОТО НА РЕПУБЛИКА БЪЛГАРИЯ И „ЛАТЕКОЕР БЪЛГАРИЯ“ ЕООД ЗА ИЗПЪЛНЕНИЕ НА ИНВЕСТИЦИОНЕН ПРОЕКТ „СГЛОБЯВАНЕ НА МЕТАЛНИ КОМПОНЕНТИ ЗА НОСОВА ЧАСТ НА САМОЛЕТ AIRBUS А350 В ПРОИЗВОДСТВЕНО ПРЕДПРИЯТИЕ НА „ЛАТЕКОЕР БЪЛГАРИЯ“ ЕООД В ИНДУСТРИАЛНАТА ЗОНА НА С. РАДИНОВО“, С. РАДИНОВО, ОБЩИНА „МАРИЦА“, ОБЛАСТ ПЛОВДИВ. \nВнася: министърът на икономиката 18. ПРОЕКТ НА РЕШЕНИЕ ЗА ВЪЗМЕЗДНО УЧРЕДЯВАНЕ НА БЕЗСРОЧНИ СЕРВИТУТИ ВЪРХУ ПОЗЕМЛЕНИ ИМОТИ В ГОРСКИ ТЕРИТОРИИ – ПУБЛИЧНА ДЪРЖАВНА СОБСТВЕНОСТ, В ЗЕМЛИЩЕТО НА ГР. ШУМЕН, ОБЩИНА ШУМЕН. \nВнася: министърът на земеделието, храните и горите 19. ПРОЕКТ НА РЕШЕНИЕ ЗА ДАВАНЕ НА СЪГЛАСИЕ ЗА ПРОДАЖБА НА ОБОСОБЕНА ЧАСТ НА ЛЕЧЕБНО ЗАВЕДЕНИЕ – НЕДВИЖИМ ИМОТ, СОБСТВЕНОСТ НА „МНОГОПРОФИЛНА БОЛНИЦА ЗА АКТИВНО ЛЕЧЕНИЕ – СИЛИСТРА“ АД – СИЛИСТРА. \nВнася: министърът на здравеопазването 20. ПРОЕКТ НА РЕШЕНИЕ ЗА ВЪЗЛАГАНЕ НА ИЗПЪЛНИТЕЛНИЯ ДИРЕКТОР НА ДЪРЖАВЕН ФОНД ‘ЗЕМЕДЕЛИЕ“ ДА СКЛЮЧИ ДОГОВОР ЗА ПОКУПКА НА ИМОТ В ПОЛЗА НА ДЪРЖАВАТА. \nВнася: министърът на земеделието, храните и горите. 21. ПРОЕКТ НА РЕШЕНИЕ ЗА ВЪЗЛАГАНЕ НА ПРЕДСТАВЛЯВАЩИЯ ВИСШИЯ СЪДЕБЕН СЪВЕТ ДА СКЛЮЧИ ДОГОВОР ЗА ПОКУПКА НА ИМОТ В ПОЛЗА НА ДЪРЖАВАТА И ЗА ПРЕДОСТАВЯНЕТО МУ БЕЗВЪЗМЕЗДНО ЗА УПРАВЛЕНИЕ НА ВИСШИЯ СЪДЕБЕН СЪВЕТ ЗА НУЖДИТЕ НА ОРГАНИТЕ НА СЪДЕБНАТА ВЛАСТ. \nВнася: министърът на регионалното развитие и благоустройството 22. ПРОЕКТ НА РЕШЕНИЕ ЗА ОБЯВЯВАНЕ НА ИМОТИ – ПУБЛИЧНА ДЪРЖАВНА СОБСТВЕНОСТ, ЗА ИМОТИ – ЧАСТНА ДЪРЖАВНА СОБСТВЕНОСТ. \nВнасят: заместник министър-председателят по обществения ред и сигурността и министър на отбраната \nминистърът на регионалното развитие и благоустройството 23. ПРОЕКТ НА РЕШЕНИЕ ЗА БЕЗВЪЗМЕЗДНО ПРЕДОСТАВЯНЕ ЗА УПРАВЛЕНИЕ НА ИМОТИ – ПУБЛИЧНА ДЪРЖАВНА СОБСТВЕНОСТ, НА ДЪРЖАВНАТА АГЕНЦИЯ ЗА МЕТРОЛОГИЧЕН И ТЕХНИЧЕСКИ НАДЗОР. \nВнася: министърът на регионалното развитие и благоустройството 24. ПРОЕКТ НА РЕШЕНИЕ ЗА ОБЯВЯВАНЕ НА ИМОТИ – ПУБЛИЧНА ДЪРЖАВНА СОБСТВЕНОСТ, ЗА ИМОТИ – ЧАСТНА ДЪРЖАВНА СОБСТВЕНОСТ, И ЗА БЕЗВЪЗМЕЗДНОТО ИМ ПРЕХВЪРЛЯНЕ В СОБСТВЕНОСТ НА СТОЛИЧНА ОБЩИНА, ОБЛАСТ СОФИЯ. \nВнася: министърът на регионалното развитие и благоустройството 25. ПРОЕКТ НА РЕШЕНИЕ ЗА ПРЕДЛОЖЕНИЕ ДО НАРОДНОТО СЪБРАНИЕ ЗА РАТИФИЦИРАНЕ НА СПОГОДБАТА, ЗА ПЕНСИОННО ОСИГУРЯВАНЕ МЕЖДУ ПРАВИТЕЛСТВОТО НА РЕПУБЛИКА БЪЛГАРИЯ И ПРАВИТЕЛСТВОТО НА РЕПУБЛИКА АЗЕРБАЙДЖАН, ПОДПИСАНА НА 6 НОЕМВРИ 2019Г. В БАКУ. \nВнася: министърът на труда и социалната политика 26. ПРОЕКТ НА РЕШЕНИЕ ЗА ОДОБРЯВАНЕ ПРОЕКТИ НА ДВУСТРАННИ СПОГОДБИ ЗА РЕГУЛИРАНЕ НА ТРУДОВАТА МИГРАЦИЯ МЕЖДУ ПРАВИТЕЛСТВОТО НА РЕПУБЛИКА БЪЛГАРИЯ И ПРАВИТЕЛСТВАТА НА РЕПУБЛИКА АЗЕРБАЙДЖАН, НА КИРГИЗКАТА РЕПУБЛИКА И НА РЕПУБЛИКА УЗБЕКИСТАН. \nВнася: министърът на труда и социалната политика 27. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА СПОРАЗУМЕНИЕ ЗА СЪТРУДНИЧЕСТВО В ОБЛАСТТА НА ОБРАЗОВАНИЕТО, НАУЧНИТЕ ИЗСЛЕДВАНИЯ И ТЕХНОЛОГИИТЕ МЕЖДУ ПРАВИТЕЛСТВОТО НА РЕПУБЛИКА БЪЛГАРИЯ И ПРАВИТЕЛСТВОТО НА ДЪРЖАВАТА КАТАР. \nВнася: министърът на образованието и науката 28. ПРОЕКТ НА РЕШЕНИЕ ЗА ОДОБРЯВАНЕ НА ПРОГРАМНО СПОРАЗУМЕНИЕ № В-1489 МЕЖДУ МИНИСТЕРСТВОТО НА ОТБРАНАТА НА РЕПУБЛИКА БЪЛГАРИЯ, МИНИСТЕРСТВОТО НА ОТБРАНАТА НА ИТАЛИАНСКАТА РЕПУБЛИКА, МИНИСТЕРСТВОТО НА НАЦИОНАЛНАТА ОТБРАНАТА НА РЕПУБЛИКА ЛИТВА, МИНИСТЕРСТВОТО НА НАЦИОНАЛНАТА ОТБРАНАТА НА РУМЪНИЯ, МИНИСТЕРСТВОТО НА ОТБРАНАТА НА СЛОВАШКАТА РЕПУБЛИКА И ЕВРОПЕЙСКАТА АГЕНЦИЯ ПО ОТБРАНА, ОТНАСЯЩО СЕ ДО СЪТРУДНИЧЕСТВОТО C-27J SPARTAN. \nВнася: заместник министър-председателя по обществения ред и сигурността и министър на отбраната 29. ДОКЛАД ЗА ОДОБРЯВАНЕ НА РЕЗУЛТАТИТЕ ОТ УЧАСТИЕТО НА РЕПУБЛИКА БЪЛГАРИЯ В ЗАСЕДАНИЕТО НА СЪВЕТА НА ЕВРОПЕЙСКИЯ СЪЮЗ ПО ОБРАЗОВАНИЕ, МЛАДЕЖ, КУЛТУРА И СПОРТ, ФОРМАТИ „СПОРТ“ И „МЛАДЕЖ“, ПРОВЕДЕНО НА 21 И 22 НОЕМВРИ 2019 Г. В БРЮКСЕЛ. \nВнася: министърът на младежта и спорта 30. ПРОЕКТ НА РЕШЕНИЕ ЗА ЕДНОСТРАННО ПРЕКРАТЯВАНЕ НА ДОГОВОРА ЗА ПРЕДОСТАВЯНЕ НА КОНЦЕСИЯ ВЪРХУ ЧАСТ ОТ КРАЙБРЕЖНАТА ПЛАЖНА ИВИЦА – „МОРСКИ ПЛАЖ „БЯЛА-ЦЕНТРАЛЕН I“, ОБЩИНА БЯЛА, ОБЛАСТ ВАРНА, СКЛЮЧЕН МЕЖДУ ДЪРЖАВАТА, ПРЕДСТАВЛЯВАНА ОТ МИНИСТЪРЪТ НА РЕГИОНАЛНОТО РАЗВИТИЕ И БЛАГОУСТРОЙСТВОТО, И СД „БРАТЯ МОСКОВЯНОВИ – БЯЛА СЪНСЕНДС И С-ИЕ“. \nВнася: министърът на туризма 31. ПРОЕКТ НА РЕШЕНИЕ ЗА ОТКРИВАНЕ НА ПРОЦЕДУРА ЗА ВЪЗЛАГАНЕ НА КОНЦЕСИЯ ЗА МОРСКИ ПЛАЖ „РАВДА – ОЛИМПИЙСКИ НАДЕЖДИ“, ОБЩИНА НЕСЕБЪР, ОБЛАСТ БУРГАС. \nВнася: министърът на туризма 32. ПРОЕКТ НА РЕШЕНИЕ ЗА КОНСТАТИРАНЕ НЕИЗПЪЛНЕНИЕ НА УСЛОВИЯТА ЗА ВЛИЗАНЕ В СИЛА НА ДОГОВОРА ЗА ПРЕДОСТАВЯНЕ НА КОНЦЕСИЯ ЗА ДОБИВ НА ПОДЗЕМНИ БОГАТСТВА ПО ЧЛ. 2, АЛ. 1, Т. 5 ОТ ЗАКОНА ЗА ПОДЗЕМНИТЕ БОГАТСТВА – СТРОИТЕЛНИ МАТЕРИАЛИ – ВАРОВИЦИ, ОТ НАХОДИЩЕ „СВ. ИВАН“, РАЗПОЛОЖЕН В ЗЕМЛИЩЕТО НА С. ГАРА ОРЕШЕЦ, ОБЩИНА ДИМОВО, ОБЛАСТ ВИДИН, СКЛЮЧЕН НА 28 ФЕВРУАРИ 2013 Г. МЕЖДУ МИНИСТЕРСКИЯ СЪВЕТ НА РЕПУБЛИКА БЪЛГАРИЯ, ПРЕДСТАВЛЯВАНЕ ОТ МИНИСТЪРЪТ НА ИКОНОМИКАТА, ЕНЕРГЕТИКАТА И ТУРИЗМА, И „ТРАФИК ИНЖЕНЕРИНГ“ ЕООД – СОФИЯ. \nВнася: министърът на енергетиката 33. ПРОЕКТ НА РЕШЕНИЕ ЗА ПРИЕМАНЕ НА ПРЕДЛОЖЕНИЕ ОТ „ДЕВНЯ ЦИМЕНТ“ АД – ДЕВНЯ, ЗА ПРЕКРАТЯВАНЕ ПО ВЗАИМНО СЪГЛАСИЕ НА ДОГОВОРА ЗА ПРЕДОСТАВЯНЕ НА КОНЦЕСИЯ ЗА ДОБИВ НА НЕМЕТАЛНИ ПОЛЕЗНИ ИЗКОПАЕМИ – ИНДУСТРИАЛНИ МАТЕРИАЛИ – КВАРЦОВИ ПЯСЪЦИ – ПОДЗЕМНИ БОГАТСТВА ПО ЧЛ. 2, АЛ. 1, Т. 2 ОТ ЗАКОНА ЗА ПОДЗЕМНИТЕ БОГАТСТВА, ОТ НАХОДИЩЕ „СЕЛСКИ НИВИ“, РАЗПОЛОЖЕНО В ЗЕМЛИЩЕТО НА С. ЗДРАВЕЦ, ОБЩИНА АВРЕН, ОБЛАСТ ВАРНА, СКЛЮЧЕН НА 9 ОКТОМВРИ 2009 Г. МЕЖДУ МИНИСТЕРСКИЯ СЪВЕТ НА РЕПУБЛИКА БЪЛГАРИЯ, ПРЕДСТАВЛЯВАН ОТ МИНИСТЪРЪТ НА ИКОНОМИКАТА, ЕНЕРГЕТИКАТА И ТУРИЗМА, „ДЕВНЯ ЦИМЕНТ“ АД – ДЕВНЯ. \nВнася: министърът на енергетиката 34. ПРОЕКТ НА РЕШЕНИЕ ЗА ПРИЕМАНЕ НА ОТПРАВЕНО ОТ КОНЦЕСИОНЕРА ПРЕДЛОЖЕНИЕ ЗА ИЗМЕНЕНИЕ НА ДОГОВОРА ЗА ПРЕДОСТАВЯНЕ НА КОНЦЕСИЯ ЗА ДОБИВ НА ПОДЗЕМНИ БОГАТСТВА – СТРОИТЕЛНИ МАТЕРИАЛИ – ЛАТИТОАНДЕЗИТИ, ОТ НАХОДИЩЕ „ЧУКИТЕ“, ОБЛАСТ ХАСКОВО, СКЛЮЧЕН НА 4 МАЙ 2001 Г. МЕЖДУ МИНИСТЕРСКИЯ СЪВЕТ НА РЕПУБЛИКА БЪЛГАРИЯ, ПРЕДСТАВЛЯВАН ОТ МИНИСТЪРЪТ НА РЕГИОНАЛНОТО РАЗВИТИЕ И БЛАГОУСТРОЙСТВОТО И „АРТЕСКОС“ АД – ДИМИТРОВГРАД. \nВнася: министърът на енергетиката 35. ПРОЕКТ НА РЕШЕНИЕ ЗА ДАВАНЕ НА СЪГЛАСИЕ ЗА ИЗМЕНЕНИЕ И ДОПЪЛНЕНИЕ НА ДОГОВОРА ЗА ПРЕДОСТАВЯНЕ НА КОНЦЕСИЯ ЗА ДОБИВ НА ПЯСЪК ОТ НАХОДИЩЕ „МАНИЦА“, В ЗЕМЛИЩЕТО НА С. ВИНИЦА, ГР. ВАРНА, ЗА ДОБИВ НА ПОДЗЕМНИ БОГАТСТВА ПО ЧЛ. 2, АЛ. 1, Т. 5 ОТ ЗАКОНА ЗА ПОДЗЕМНИТЕ БОГАТСТВА – СТРОИТЕЛНИ МАТЕРИАЛИ – ПЯСЪК, ОТ НАХОДИЩЕ „МАНИЦА“, РАЗПОЛОЖЕНА В ЗЕМЛИЩЕТО НА С. ВИНИЦА, ОБЩИНА ВАРНА, ОБЛАСТ ВАРНА, СКЛЮЧЕН НА 3 ОКТОМВРИ 2003 Г. МЕЖДУ КМЕТА НА ОБЩИНА ВАРНА И ЕТ „МОРСКИ БРЯГ – ВАСИЛ ВАСИЛЕВ“ – ВАРНА. \nВнася: министърът на енергетиката 36. ПРОЕКТ НА РЕШЕНИЕ ЗА ДАВАНЕ НА РАЗРЕШЕНИЕ ЗА ПРЕХВЪРЛЯНЕ ИЗЦЯЛО НА ПРАВАТА И ЗАДЪЛЖЕНИЯТА ПО ПРЕДОСТАВЯНЕ КОНЦЕСИЯ ЗА ДОБИВ НА ПОДЗЕМНИ БОГАТСТВА – СТРОИТЕЛНИ МАТЕРИАЛИ – ГЛИНИ, ОТ НАХОДИЩЕ „БЛАТОТО“, ОБЩИНА СТРАЛДЖА, ОБЛАСТ ЯМБОЛ, И ЗА ОТПРАВЯНЕ НА ПРЕДЛОЖЕНИЕ ДО КОНЦЕСИОНЕРА ЗА ИЗМЕНЕНИЕ И ДОПЪЛНЕНИЕ НА КОНЦЕСИОННИЯ ДОГОВОР. \nВнася: министърът на енергетиката 37. ПРОЕКТ НА РЕШЕНИЕ ЗА ДАВАНЕ НА РАЗРЕШЕНИЕ ЗА ПРЕХВЪРЛЯНЕ ИЗЦЯЛО НА ПРАВАТА И ЗАДЪЛЖЕНИЯТА ПО ПРЕДОСТАВЕНА КОНЦЕСИЯ ЗА ДОБИВ НА ПОДЗЕМНИ БОГАТСТВА – СТРОИТЕЛНИ МАТЕРИАЛИ – ГЛИНИ, ОТ НАХОДИЩЕ „КОНАК TAPЛА“, ОБЩИНА СТРАЛДЖА, ОБЛАСТ ЯМБОЛ. \nВнася: министърът на енергетиката 38. ПРОЕКТ НА РЕШЕНИЕ ЗА ПРЕДОСТАВЯНЕ НА КОНЦЕСИЯ ЗА ДОБИВ НА ПОДЗЕМНИ БОГАТСТВА ПО ЧЛ. 2, АЛ. 1, Т. 6 ОТ ЗАКОНА ЗА ПОДЗМЕНИТЕ БОГАТСТВА – СКАЛНООБЛИЦОВЪЧНИ МАТЕРАИЛИ – ГНАЙСИ, ОТ НАХОДИЩЕ „УМАТА“, РАЗПОЛОЖЕНО В ЗЕМЛИЩЕТО НА С. КРУШЕВО, ОБЩИНА ГЪРМЕН, ОБЛАСТ БЛАГОЕВГРАД, НА „ФЕМИЛИ – ФИЛИБЕВ – С-ИЕ“ ООД – СОФИЯ. \nВнася: министърът на енергетиката 39. ПРОЕКТ НА РЕШЕНИЕ ЗА ОТКАЗ ЗА ПРЕДОСТАВЯНЕ НА КОНЦЕСИЯ ЗА ДОБИВ НА ПОДЗЕМНИ БОГАТСТВА ПО ЧЛ. 2, АЛ. 1, Т. 6 ОТ ЗАКОНА ЗА ПОДЗЕМНИТЕ БОГАТСТВА – СКАЛНООБЛИЦОВЪЧНИ МАТЕРИАЛИ – МОНЦОГАБРО, ОТ НАХОДИЩЕ „БЪЗГОВЕЦ“, РАЗПОЛОЖЕНО В ЗЕМЛИЩЕТО НА С. КЛАДНИЦА, ОБЩИНА ПЕРНИК, ОБЛАСТ ПЕРНИК. \nВнася: министърът на енергетиката 40. ПРОЕКТ НА РЕШЕНИЕ ЗА ПРИЕМАНЕ НА ОТПРАВЕНО ОТ КОНЦЕСИОНЕРА ПРЕДЛОЖЕНИЕ ЗА ИЗМЕНЕНИЕ НА ДОГОВОРА ЗА ПРЕДОСТАВЯНЕ НА КОНЦЕСИЯ ЗА ДОБИВ НА ПОДЗМЕНИ БОГАТСТВА – СТРОИТЕЛНИ МАТЕРИАЛИ – ТРАХИАНДЕЗИТИ, ОТ НАХОДИЩЕ „ЯБЪЛКОВО“, ОБЛАСТ ХАСКОВО, СКЛЮЧЕН НА 4 МАЙ 2001 Г. МЕЖДУ МИНИСТЕРСКИЯ СЪВЕТ НА РЕПУБЛИКА БЪЛГАРИЯ, ПРЕДСТАВЛЯВАН ОТ МИНИСТЪРЪТ НА РЕГИОНАЛНОТО РАЗВИТИЕ И БЛАГОУСТРОЙСТВОТО И „АРТЕСКОС“ АД, ДИМИТРОВГРАД. \nВнася: министърът на енергетиката 41. ДОКЛАД ЗА ОДОБРЯВАНЕ ПРОЕКТ НА РАЗРЕШЕНИЕ ЗА ПРОУЧВАНЕ НА СКАЛНООБЛИЦОВЪЧНИ МАТЕРИАЛИ – ПОДЗЕМНИ БОГАТСТВА ПО ЧЛ. 2, АЛ. 1, Т. 6 ОТ ЗАКОНА ЗА ПОДЗЕМНИТЕ БОГАТСТВА, В ПЛОЩТА „ЗВЕЗДА“, РАЗПОЛОЖЕНА В ЗЕМЛИЩЕТО НА С. ПЛЕТЕНА, ОБЩИНА САТОВЧА, ОБЛАСТ БЛАГОЕВГРАД. \nВнася: министърът на енергетиката 42. ДОКЛАД ЗА ОДОБРЯВАНЕ ПРОЕКТ НА РАЗРЕШЕНИЕ ЗА ПРОУЧВАНЕ НА СКЛАНООБЛИЦОВЪЧНИ МАТЕРИАЛИ – ПОДЗЕМНИ БОГАТСТВА ПО ЧЛ. 2, АЛ. 1, Т. 6 ОТ ЗАКОНА ЗА ПОДЗЕМНИТЕ БОГАТСТВА В ПЛОЩТА „БАТАКЛИЙСКО“, РАЗПОЛОЖЕНА В ЗЕМЛИЩАТА НА ГР. ВЕТРЕН И С. ВИНОГРАДЕЦ, ОБЩИНА СЕПТЕМВРИ, ОБЛАСТ ПАЗАРДЖИК. \nВнася: министърът на енергетиката 43. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА ЗАКОН ЗА НАЦИОНАЛНИЯ ИНСТИТУТ ПО МЕТЕОРОЛОГИЯ И ХИДРОЛОГИЯ. \nВнася: министърът на образованието и науката 44. ПРОЕКТ НА ПОСТАНОВЛЕНИЕ ЗА ИЗМЕНЕНИЕ И ДОПЪЛНЕНИЕ НА НАРЕДБАТА ЗА ФИНАНСИРАНЕТО НА ИНСТИТУЦИИТЕ В СИСТЕМАТА НА ПРЕДУЧИЛИЩНОТО И УЧИЛИЩНОТО ОБРАЗОВАНИЕ, ПРИЕТА С ПОСТАНОВЛЕНИЕ № 219 НА МИНИСТЕРСКИЯ СЪВЕТ ОТ 2017 Г. \nВнася: министърът на образованието и науката 45. ПРОЕКТ НА ПОСТАНОВЛЕНИЕ ЗА ИЗМЕНЕНИЕ И ДОПЪЛНЕНИЕ НА УСТРОЙСТВЕНИЯ ПРАВИЛНИК НА ДЪРЖАВНА АГЕНЦИЯ „ДЪРЖАВЕН РЕЗЕРВ И ВОЕННОВРЕМЕННИ ЗАПАСИ“, ПРИЕТ С ПОСТАНОВЛЕНИЕ № 13 НА МИНИСТЕРСКИЯ СЪВЕТ ОТ 2004 Г. \nВнася: заместник министър-председателят по обществения ред и сигурността и министър на отбраната 46. ПРОЕКТ НА ПОСТАНОВЛЕНИЕ ЗА ПРИЕМАНЕ НА ПРАВИЛНИК ЗА ОРГАНИЗАЦИЯТА И ДЕЙНОСТТА НА СЪВЕТА ПО КИБЕРСИГУРНОСТТА. \nВнася: заместник министър-председателят по икономическата и демографската политика \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.17", "title": "\n\t\t\tВижте какво ще решава Министерският съвет утре, 18 декември 2019 г.\t\t\t"}
{"url": "https://trud.bg/%d0%bc%d0%b0%d0%ba%d0%b5%d0%b4%d0%be%d0%bd%d1%81%d0%ba%d0%b8-%d0%b6%d1%80%d0%b8%d1%86%d0%b8-%d0%bd%d0%b0-%d0%bb%d1%8e%d0%b1%d0%be%d0%b2%d1%82%d0%b0-%d0%b8%d0%b7%d0%bb%d1%8f%d0%b7%d0%be%d1%85%d0%b0/", "text": "Жриците на любовта проведоха за 12-ти път в Скопие поход с искане за повече права, равно третиране пред закона и съблюдаване правото им на свободен избор. Участничките в „Марша на червените чадъри” настояват за промяна в законодателството, което третира сексуалните труженици като престъпници, съобщи БГНЕС. След 12 г. стигмата, дискриминацията и насилието върху сексуалните труженички все още съществуват, а институциите и обществеността продължават да бъдат „глухи и слепи” за искания ни, казват жриците на любовта. „Защо трябва да работим в страх, че може да бъдем малтретирани, и игнорирани от обществото? Защо ни търсите, а не ни признавате? Ние сме избрали тази професия като най-добра възможност да си изкарваме прехраната и никой не бива да отнема правото ни на свободен живот”, заяви една от участничките в похода. Според анализ на неправителствени организации през 2018 г. са регистрирани 100 случая на насилие върху жриците на любовта.  \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.17", "title": "\n\t\t\tМакедонски жрици на любовта излязоха на протест за повече права (ВИДЕО)\t\t\t"}
{"url": "https://trud.bg/%d0%b0%d0%bf%d0%b8-%d0%bf%d1%80%d0%b5%d0%b4%d1%83%d0%bf%d1%80%d0%b5%d0%b4%d0%b8-%d1%88%d0%be%d1%84%d1%8c%d0%be%d1%80%d0%b8%d1%82%d0%b5-%d0%b7%d0%b0-%d0%b3%d1%8a%d1%81%d1%82%d0%b0-%d0%bc%d1%8a%d0%b3/", "text": "Шофьорите да се движат с повишено внимание и съобразена скорост по АМ „Струма“ и първокласен път I-1 в района на Кресна и Струмяни поради мъгла с видимост до 5 метра. Това съобщиха от Агенция „Пътна инфраструктура“. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.17", "title": "\n\t\t\tАПИ предупреди шофьорите за гъста мъгла в района на Кресна и Струмяни\t\t\t"}
{"url": "https://trud.bg/%d0%bf%d0%be%d0%bb%d0%b0%d0%b3%d0%b0%d1%82-%d0%bc%d0%b0%d1%80%d0%ba%d0%b8%d1%80%d0%be%d0%b2%d0%ba%d0%b0-%d0%bd%d0%b0-%d0%b2%d0%b8%d0%b0%d0%b4%d1%83%d0%ba%d1%82-%d0%bf%d0%be-%d0%b0%d0%bc/", "text": "Утре – 18 декември, от 8:30 до 17 часа, движението от 50-ти км до 52-ри км на АМ „Хемус“ в посока Варна ще се осъществява в изпреварващата лента, съобщиха от пътната агенция. Ограничението на трафика в активната лента е поради ремонтни действия на виадукта при 51-ви км. Необходимо е шофьорите да карат с повишено внимание и съобразена скорост и от км 0 до км 6 на АМ „Тракия“ в двете посоки.  Утре от 8:30 ч. до 17 ч. в участъка ще се полага хоризонтална маркировка. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.17", "title": "\n\t\t\tПолагат маркировка на виадукт по АМ „Хемус“ утре, движението ще е ограничено\t\t\t"}
{"url": "https://trud.bg/%d0%b2%d0%b5%d0%b6%d0%b4%d0%b8-%d1%80%d0%b0%d1%88%d0%b8%d0%b4%d0%be%d0%b2-%d0%bf%d0%be%d0%bb%d1%83%d1%87%d0%b8-%d0%bd%d0%b0%d0%b3%d1%80%d0%b0%d0%b4%d0%b0-%d0%b7%d0%b0-%d0%b5%d0%b2%d1%80%d0%be%d0%bf/", "text": "Председателят на парламентарната Комисия по културата и медиите Вежди Рашидов бе отличен тази вечер с наградата за Европейски принос за културното наследство, съобщиха от комисията. От там уточняват, че отличието е част от Националната кампания „Чудесата на България“, която се проведе в София за девети път. Наградата е връчена на Вежди Рашидов от Пийт Яспърт, вицепрезидент на известната организация за културно наследство Европа Ностра. То е признание за изключителната роля на Вежди Рашидов в опазването и популяризирането на уникалното българско наследство в Европа и в света, се посочва в съобщението. В изказванията на церемонията Вежди Рашидов, който беше два мандата министър, е определен като най-добрия министър на културата на демократична България. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.17", "title": "\n\t\t\tВежди Рашидов получи награда за Европейски принос за културното наследство\t\t\t"}
{"url": "https://trud.bg/%d1%81%d0%b5%d0%bd%d0%b0%d1%82%d1%8a%d1%82-%d0%bd%d0%b0-%d1%81%d0%b0%d1%89-%d0%be%d0%b4%d0%be%d0%b1%d1%80%d0%b8-738-%d0%bc%d0%b8%d0%bb%d0%b8%d0%b0%d1%80%d0%b4%d0%b0-%d0%b4%d0%be%d0%bb%d0%b0%d1%80/", "text": "Сенатът на САЩ одобри законопроекта за отбранителния бюджет за фискалната 2020 година (започваща на 1 октомври). На 11 декември Камарата на представителите гласува документа, сега той трябва да бъде подписан от Доналд Тръмп. Американският лидер изрази готовността си да подпише законопроекта веднага след като бъде приет от законодателите, предаде ТАСС. Военен бюджет на стойност 738 милиарда долара, което е с 3,1% повече от тазгодишния, беше приет от републиканците и демократите в понеделник. Двете партии представиха своите виждания за военните разходи още през лятото, но тъй като имаше значителни разминавания бе сформирана помирителна комисия от представители на две партии, резултатът от която стана договорен документ на 3488 страници. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.17", "title": "\n\t\t\tСенатът на САЩ одобри 738 милиарда долара военен бюджет\t\t\t"}
{"url": "https://trud.bg/%d0%be%d0%b1%d0%b2%d0%b8%d0%bd%d0%b8%d1%85%d0%b0-%d0%b1%d0%b0%d1%89%d0%b0%d1%82%d0%b0-%d0%bd%d0%b0-%d0%b7%d0%b0%d0%b3%d0%b8%d0%bd%d0%b0%d0%bb%d0%be%d1%82%d0%be-%d0%bf%d1%80%d0%b8-%d0%ba%d0%b0%d1%82/", "text": "Бащата на загиналото при катастрофата с Лютви Местан бебе също е привлечен като обвиняем по делото за произшествието, съобщи заместник окръжния прокурор на Кърджали Димитрина Делчева, съобщи  . Юсеин Ахмед ще отговаря за независимо съпричиняване. На бащата на загиналото дете е наложена мярка за неотклонение “парична гаранция” от 2 000 лева. Трагичният инцидент стана на 14 април 2019 година на разклона край момчилградското село Загорско при опит на Лютви Местан да се включи с автомобила си в международен път от Кърджали за Гърция. Последвал сблъсък с БМВ, движещо се от Кърджали по посока ГКПП “Маказа”, при който движещият се по главния път автомобил напуска пътното платно пада в близкото дере. При инцидента загина 6- месечната Еджрин, която пътувала със семейството си в БМВ-то. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.17", "title": "\n\t\t\tОбвиниха бащата на загиналото при катастрофата с Лютви Местан бебе\t\t\t"}
{"url": "https://trud.bg/%d0%b2%d0%b5%d0%b4%d0%bd%d1%8a%d0%b6-%d1%84%d0%b0%d1%88%d0%b8%d1%81%d1%82%d0%b8-%d0%b7%d0%b0%d0%b2%d0%b8%d0%bd%d0%b0%d0%b3%d0%b8-%d1%84%d0%b0%d1%88%d0%b8%d1%81%d1%82%d0%b8-%d0%bd%d0%b0-%d0%bf/", "text": "Група граждани се събраха на протест пред българското посолство в Скопие тази вечер заради позицията на Българската академия на науките (БАН), че македонският език не съществува и е диалект на българския език, съобщава македонското издание  . Те се обявиха и срещу Договора за добросъседство и приятелство между София и Скопие. „Веднъж фашисти – завинаги фашисти“ се чете на един от транспарантите им. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.17", "title": "\n\t\t\t„Веднъж фашисти – завинаги фашисти“ на протест пред посолството ни в Скопие\t\t\t"}
{"url": "https://trud.bg/%d0%b1%d0%be%d0%b8%d0%bd%d0%b3-%d0%b7%d0%b0%d0%b3%d1%83%d0%b1%d0%b8%d0%bb%d0%b8-9-%d0%bc%d0%b8%d0%bb%d0%b8%d0%b0%d1%80%d0%b4%d0%b0-%d0%b4%d0%be%d0%bb%d0%b0%d1%80%d0%b0-%d0%b7%d0%b0%d1%80%d0%b0/", "text": "Най-големият промишлен износител от САЩ – „Боинг“, се готви за още тежки финансови удари след приземяването преди 9 месеца на най-продавания й самолет – 737 Max, информира  . Компанията се принуди да обяви временно прекратяване на производството му, след като авиационните власти отказаха преди края на годината да разрешат връщането на модела в експлоатация. Всички самолети „Боинг 737 Max“ в света бяха спрени от експлоатация през март заради две катастрофи в рамките на половин година. Общо 346 души загинаха в Етиопия и Индонезия. Основна причина и за двете трагедии се оказа проблем със системата за усилване на маневрените характеристики на машините. Нова версия на софтуера ще трябва да бъде сертифицирана, инсталирана на приземените самолети и пилотите да преминат през обучение. Въпреки проблемите „Боинг“ продължи да произвежда по 42 такива самолета месечно. Заради неяснотите по повторното сертифициране обаче бордът на компанията е решил да съкрати разходите с временно спиране на поточната линия край Сиатъл. 12 хиляди души обаче остават на работа. Загубите на „Боинг“ от кризата със „737 Max“ до момента възлизат на 9 милиарда долара. „Джей Пи Морган“ изчислява, че към тях ще се прибавя по още 1 милиард всеки месец, докато не работи поточната линия. Загуби ще търпят и близо 600-те компании доставчици от целия свят и служителите им. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.17", "title": "\n\t\t\t„Боинг“ загубили 9 милиарда долара заради модела „737 Max“\t\t\t"}
{"url": "https://trud.bg/%d0%bf%d0%be-%d1%81%d0%ba%d1%8a%d0%bf%d0%b0-%d0%b2%d0%be%d0%b4%d0%b0-%d0%be%d1%82-1-%d1%8f%d0%bd%d1%83%d0%b0%d1%80%d0%b8-2020-%d0%b3-%d0%be%d0%b1%d0%b7%d0%be%d1%80/", "text": "Най-голямо е увеличението в Кърджали – с над 9 на сто В София кубикът става 2,753 лв. с ДДС Цената на водата се вдига в почти всички градове на страната от 1 януари 2020 г. Това предлага Комисията за енергийно и водно регулиране. Най-голямо е поскъпването в Кърджали – с 9,29 на сто, като кубикът там става 2,605 лева с ДДС. Най-малко се предвижда да се повишат цените на ВиК услугите в Пловдив – с 0,1 процента, като пловдивчани ще плащат по 2,216 лв. за кубик. За София-град се планира увеличение с 6,64 процента и от Нова година за столичани цената вече ще е 2,753 лева за куб. м с ДДС. Увеличение е заложено и за Перник, въпреки че в града има воден режим. От КЕВР залагат поскъпването там да е с 3,29 на сто и кубикът ще струва на перничани 2,405 лева с ДДС. За друг район, където също има проблеми по ВиК мрежата – Шумен, увеличението ще е с 3,71 на сто. За областите Видин, Габрово и Смолян увеличението на цените на ВиК услугите е между 6 и 9 процента в сравнение с 2019 г. За Силистра и Добрич цените на водата се повишават съответно 4,27 и 2,75 процента. Единствено в Разград цените на ВиК услугите ще бъдат намалени. Според доклада на КЕВР предложението е за 3,65 лв./куб. м, но тъй като това е над социално поносимата цена – 3,42 лв./ куб. м, цената от 1 януари 2020 г. там ще бъде 3,42 лв./ куб. метър. Четири области – Хасково, Търговище, Кюстендил и Пазарджик, са без приети бизнес планове и за тях няма предстоящо увеличение на цените. На въпрос за предвиденото увеличение на цената на водата за Перник, д-р Ивайло Касчиев, директор на Дирекция “ВиК” в КЕВР каза, че там авариите по мрежата са се увеличили изключително много. “Което означава, че в момента дружеството има много по-големи разходи за аварийни ремонти, отколкото са предвидени по бизнес план”, обясни той. И допълни, че се правят допълнителни изчисления и дали поскъпването ще стане факт, зависи от директора на дружеството. Окончателното решение за цените на ВиК услугите от 1 януари 2020 г. ще бъде прието на закрито заседание на КЕВР на 23 декември, съобщи председателят на КЕВР Иван Иванов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.17", "title": "\n\t\t\tПо-скъпа вода от 1 януари 2020 г. (обзор)\t\t\t"}
{"url": "https://trud.bg/%d0%bd%d0%b0-%d0%bf%d0%b0%d0%bb%d1%86%d0%b8-%d0%bf%d1%80%d0%be%d0%b5%d0%ba%d1%82-%d0%bd%d0%b0-%d0%b4%d0%bc%d0%b8%d1%82%d1%80%d0%b8%d0%b9-%d0%b0%d0%bb%d0%b5%d0%ba%d1%81%d0%b0/", "text": "Фотоизложбата е в София на бул. “Васил Левски” 57 Дмитрий Александров е програмист. Чете лекции по програмиране по целия свят. Посетил е джунглите на Южна Америка и просторите на Сибир, пустините на Африка и Северния полюс. Той е активен човек, прикован към инвалидна количка. За него балетът е най-ефирното изкуство, той разбира чудесно, че изтънчената грация и прекрасната геометрия на балетния танц се постига с упорит труд и всеотдайност. В своя фото проект “На палци”, започнат през 2015-та година, Дмитрий се опитва да улови красотата на това изкуство с помощта на балерините от Софийската опера и балет и Музикалния театър. В проекта участват балерините Вяра Иванчева, Елена Петрова, Катерина Слугина, Марта Петкова, Моника Даскалова, Шарлот Берар и Юлита Тодорова. Изложбата може да бъде разгледана в Кафе-галерия на Фотосинтезис на бул. “Васил Левски” 57 в столицата до 11 януари 2020. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.17", "title": "\n\t\t\t„На палци” – проект на Дмитрий Александров\t\t\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-545/", "text": "Спокоен „Брекзит” за 130 000 българи Нашенците повече от сметките на София и Лондон.         Екоорганизациите се комерсиализираха, нямат чисто отношение към природата Много е грешно да се политизира екологията – трябва екологизация на политиката, казва проф. Димитър Пеев, дългогодишен директор на Института по ботаника към БАН, в интервю за „Труд“.         Докога ще чакаме закон за частния фалит Тласкат хората към сивата икономика и емиграция – коментар на Бойка Атанасова.           Имаме нужда от финансова полиция Ако несъбраните приходи постъпят в бюджета, със сигурност животът на българина би се подобрил значително. Нека да използваме италианския опит – анализ на доц. Йосиф Аврамов.           Дядо Коледа спасява девици от проституция Три торби жълтици пресичат търговия с женска плът – „Легенди и истини в историята“ с Росен Тахов.               Аристократична загадка Силует на актрисата Доля Гавански. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.17", "title": "\n\t\t\tВижте акцентите в броя на вестник „Труд“ в сряда, 18 декември 2019\t\t\t"}
{"url": "https://trud.bg/%d0%bd%d0%b0%d0%bc%d0%b5%d1%81%d1%82%d0%b8%d1%85%d0%b0-%d1%81%d1%87%d1%83%d0%bf%d0%b5%d0%bd%d0%b0%d1%82%d0%b0-%d0%ba%d0%bb%d1%8e%d1%87%d0%b8%d1%86%d0%b0-%d0%bd%d0%b0-%d1%83%d0%b4%d0%b0%d1%80%d0%b5/", "text": "14-годишното момче, което пострада при удар от кола на НСО, е претърпяло наместване на счупена ключица на лявото рамо днес, съобщи  , позовавайки се на информация от столичната болница „Св. Анна“. По думите на лекарите предстоят още операции, докато детето се възстанови напълно. 14-годишното момче постъпи в болница с опасност за живота, след като в края на миналата седмица беше ударено от кола на НСО, докато пресича булевард „Драган Цанков“. До момента са му извършени ред манипулации, сред които мануално-инструментално наместване на носни кости, при което са извадени парчетата от счупените зъби на горна челюст, след което е била фиксирана фрактура на долна челюст. „Детето е в добро общо състояние, изправя се, но предстоят още доста процедури“, допълниха от болницата. По случая се води разследване от прокурор от Военно-окръжна прокуратура, тъй като водачът на лекия автомобил е служител на НСО с чин младши сержант. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.17", "title": "\n\t\t\tНаместиха счупената ключица на удареното от кола на НСО дете\t\t\t"}
{"url": "https://trud.bg/%d0%b5%d1%81-%d0%be%d1%82%d1%85%d0%b2%d1%8a%d1%80%d0%bb%d0%b8-%d0%ba%d1%80%d0%b0%d0%b9%d0%bd%d0%b8%d1%8f-%d1%81%d1%80%d0%be%d0%ba-%d0%bd%d0%b0-%d0%b1%d0%be%d1%80%d0%b8%d1%81-%d0%b4%d0%b6%d0%be%d0%bd/", "text": "Европейският съюз днес отхвърли плана на Борис Джонсън, който да направи незаконно удължаването на преходния период след Брекзит. Високопоставени източници на ЕС отхвърлиха плана като размахване на сабя и заявиха, че този ход е „очакван“ като част от политическото положение на премиера преди разговорите през февруари. Те заявиха, че определянето на 11-месечен законов срок за споразумение за свободна търговия ще постави повече ограничения за Великобритания, отколкото за останалата част от Европа, пише The Times. В петък правителството ще внесе нова клауза в законопроекта за оттегляне, която ще забрани удължаването на преходния период след края на следващата година. Премиерът ще премахне и отстъпките, които направи на привържениците на оставането в последния парламент в различни области, включително правата на работниците. Мишел Барние, който ще води преговорите за ЕС през следващата година, предупреди, че постигането на „всеобхватна“ сделка за свободна търговия между февруари и 31 декември 2020 г. е „много нереалистично“. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.17", "title": "\n\t\t\tЕС отхвърли крайния срок на Борис Джонсън за сключване на търговска сделка\t\t\t"}
{"url": "https://trud.bg/17-%d0%bf%d0%be%d0%bb%d0%b8%d1%86%d0%b0%d0%b8-%d1%81%d0%b0-%d0%bf%d0%be%d1%81%d1%82%d1%80%d0%b0%d0%b4%d0%b0%d0%bb%d0%b8-%d0%bf%d1%80%d0%b8-%d0%bf%d1%80%d0%be%d1%82%d0%b5%d1%81%d1%82-%d0%bf%d1%80%d0%b5/", "text": "В резултат на сблъсъци 17 полицаи са ранени в района около сградата на Върховната Рада, а 26 души са задържани, заяви съветникът на министъра на вътрешните работи на Украйна Зорян Шкиряк, цитиран от РИА Новости. Той уточни, че двама служители на реда са приети в болницата. Сблъсъците започнаха, след като протестиращите се опитаха да поставят палатки пред сградата на парламента, но силите за сигурност не позволиха това. В отговор протестиращите започнаха да хвърлят камъни по тях. В близост до сградата на украинския парламент се провеждат няколко протеста. Някои протестиращи се противопоставят на законопроекта за продажба на земеделска земя. Парламентът прие този документ на първо четене на 13 ноември. В случай на влизането му в сила на 1 октомври 2020 г. украинските физически и юридически лица, териториалните общности и държавата ще имат възможност да купуват земя. Също така чужденците и лицата без гражданство могат да станат собственици на земеделска земя, ако ги получат по наследство, но те ще бъдат задължени да продадат земята в рамките на една година. Предлага се територията на държавна и общинска собственост да се продава на търг. Компании с чужд собственик няма да могат да придобият земеделска земя до 1 януари 2024 г. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.17", "title": "\n\t\t\t17 полицаи са пострадали при протест пред парламента на Украйна\t\t\t"}
