{"url": "https://trud.bg/15-%d0%b3%d0%be%d0%b4%d0%b8%d1%88%d0%b5%d0%bd-%d0%b5-%d0%be%d1%82%d0%ba%d1%80%d0%b8%d0%bb-%d1%81%d1%82%d1%80%d0%b5%d0%bb%d0%b1%d0%b0%d1%82%d0%b0-%d0%b2-%d1%83%d1%87%d0%b8%d0%bb%d0%b8%d1%89%d0%b5/", "text": "Днешната   в американския град Бентън, в селски район на щата Кентъки, е била открита от 15-годишен ученик. Двама ученици са били убити, а 17 души са ранени, съобщи на пресконференция тази вечер губернаторът на щата Мат Бевин, цитиран от Ройтерс. Той уточни, че ученикът нахлул в училището преди 8 ч сутринта и открил стрелба с пистолет. При настъпилата паника той бил задържан „по ненасилствен начин“. По думите на губернатора са му предявени обвинения в убийство и в опит за убийство. От пострадалите 14 души са с огнестрелни рани. Загиналите са момче и момиче на 15-годишна възраст. Засега властите не разкриват повече подробности за обстоятелствата около трагичното произшествие. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.23", "title": " 15-годишен е открил стрелбата в училището в Кентъки\t\t\t"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8%d1%8f%d1%82-%d1%84%d0%b8%d0%bb%d0%bc-%d0%b0%d0%b3%d0%b0-%d1%89%d0%b5-%d0%b7%d0%b0%d0%ba%d1%80%d0%b8%d0%b5-%d0%ba%d0%b8%d0%bd%d0%be%d1%84/", "text": "За първи път от 29 години насам български филм ще участва в кинофестивала „Берлинале”. „Ага” е първата българска продукция, която ще закрие престижния форум, информира  . Лентата пренася зрителите в далечния север, разказвайки историята на семейство ескимоси. Те живеят по традиционен начин в далечните северни полета, а Ага е тяхната дъщеря, която живее в големия град. За екипът създаването на филма е вълнуващо предизвикателство, защото отиват чак на края на света, за да го заснемат. Признават, че са се надявали да участват в престижния конкурс, но не и да го закриват. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.23", "title": " Българският филм „Ага“ ще закрие кинофестивала „Берлинале“"}
{"url": "https://trud.bg/%d0%bf%d0%b8%d1%88%d0%b0%d1%82-%d0%bd%d0%b5%d0%ba%d1%80%d0%be%d0%bb%d0%be%d0%b3%d0%b0-%d0%bd%d0%b0-%d1%85%d0%b0%d1%80%d1%82%d0%b8%d0%b5%d0%bd%d0%b0%d1%82%d0%b0-%d0%b0%d0%b4%d0%bc%d0%b8%d0%bd%d0%b8/", "text": "“Хартиената администрация” окончателно ще изчезне, а бизнесът и гражданите ще си отдъхнат от ходене по гишетата, заяви пред “Труд” вицепремиерът Томислав Дончев. Предвидено е от 1 ноември тази година администрациите да обменят документи единствено по електронен път, допълни Дончев, в чийто ресор е създаването на електронно правителство. Още от началото на февруари всички административни органи са длъжни да регистрират профили в системата за е-връчване. Тази система предоставя възможност за връчване по електронен път на фишове, глоби и други административни актове, въведени със закон. Услугата позволява на гражданите, на бизнеса и на други организации да изпращат документи до администрациите, както и жалби и заявления по Закона за достъп до информация. Достатъчно е гражданите еднократно да се регистрират с ПИК на НОИ или квалифициран електронен подпис. По този начин драстично се ограничава времето и се намаляват разходите за взаимодействие с администрацията. Всички администрации, които нямат собствени системи за документооборот, също ще използват този ключов компонент на електронното управление, увериха от Държавна агенция “Електронно управление” (ДАЕУ).  Към края на 2017 г. в системата за е-връчване са регистрирани близо 3500 потребители. Изпратени са над 6700 съобщения. Само за три месеца Националният осигурителен институт връчи повече от 2000 документа на физически лица. Към януари тази година 135 са институциите, които реално участват в електронен обмен на съобщения, а още 272 са заявили, че са готови да се присъединят до края на месеца. Анализ на експерти на ДАЕУ показа, че за 1422 административни услуги, които предоставят, чиновниците изискват 5985 документа от гражданите и бизнеса. За пръв път агенцията направи конкретни крачки към същността на електронното управление – от изискване на хартиени документи и разхождане на хората по опашки на гишета да се премине към служебен обмен на данни от регистри. За да се премахне изискването само на 12 хартиени документа, в момента тече изменение на над 70 закона и повече от 100 подзаконови нормативни актове. Причината е, че в голяма част от законите е записано, че даден документ се издава на хартиен носител, подпечатан с мокър печат. От първи март по предложение на правосъдното министерство свидетелство за съдимост за неосъждани няма да се издава от съда. Информацията за статуса на гражданите ще се удостоверява по служебен път.  В края на миналата седмица по искане на БСП в парламента се състоя дебат за е-управлението. Социалистите обаче забравиха темата във вчерашния дебат по вота на недоверие, въпреки съгласието на Томислав Дончев, че “гишетата генерират корупция”, тъй като са свързани със субективен фактор. До края на март Дончев трябва да представи пред Народното събрание доклад за текущото състояние на електронното управление. От левицата поискаха да знаят къде са потънали 2 млрд. лв. за е-управление, давани в периода 2002-2016 г. Дончев обяви, че са похарчени едва 100 млн. Той подчерта, че купуването на компютри и принтери от администрациите не е е-управление. Оказа се, че не отговаря на истината и широко тиражираното твърдение, че Естония е похарчила само 50 милиона лева за електронно управление. За последните 15 години, Естония харчи приблизително 1% от годишния си национален бюджет за електронно управление, т.е. приблизително 60 милиона евро годишно. Планираните разходи за е-управление за тази година са в размер на около 95 млн. лв. Това е реалната сума, която е проверена и одобрена от правителството. В нея са включени и разходите за придобиване и подмяна на компютри, принтери и друго оборудване, което няма никаква връзка с е-управлението. Това са разходи за осигуряване на работата на самите администрации. Разходи, без които ведомствата няма как да работят, дори и с хартиени документи. Към края на миналата година е осигурен достъп на административните органи до необходими им справки от 62 регистъра, поддържани от 22 първични администратора (публични органи, които събират от гражданите и бизнеса първични данни). Регистрирани са над 110 000 броя заявки средно на месец за получаване на данни от регистри, необходими за извършване на вътрешна електронна административна услуга. Дигитализирането на регистрите се оказа една от най-сложните задачи, тъй като много от администрациите, предимно местните поддържат данните си на хартия. Това важи най-вече за регистрите отпреди 2001 г. За 15 години администрациите не са вложили никакъв ресурс тези регистри да бъдат цифровизирани. Те дори не са си направили труда поне да сканират документите, основна част от които се отнасят до гражданско състояние. За този проблем алармира още през лятото на миналата година вече бившият председател на ДАЕУ Росен Желязков. Девет са били забележките на Държавна агенция “Национална сигурност” (ДАНС) към работата на Българската акцизна централизирана информационна система (БАЦИС) на Агенция “Митници”. “Осем от тях са напълно поправени със софтуерни и организационни промени, а по деветата все още се работи. Тя е свързана с това, че в цялата система на БАЦИС вече ще се влиза само с електронен подпис, а не с една парола, както досега. Сред посочените от ДАНС слабости на системата е било използването на програми за комуникация като Skype и ICQ на компютрите, от които се влиза в БАЦИС. Този проблем вече е отстранен като Skype и ICQ са забранени. Друга предприета мярка е прекъсването на възможността в БАЦИС да се влиза чрез отдалечен достъп от устройства извън тези в митниците. В държавната администрация има 129 985 персонални компютри (съгласно Доклад за състоянието на администрацията през 2016 г.). При среден темп на подмяна 4 години, следва годишно да се подменят около 30 000 компютри, което надвишава 30 млн. лв. годишно. Това необходимата сума, без да се отчитат разходите за поддръжка, лицензи, софтуер и т.н,  За първи път със създаването на ДАЕУ е въведена пълна отчетност и прозрачност на всички планирани и реализирани проекти и разходи за е-управление, както и пълен бюджетен контрол на разходите за електронно управление по Бюджет ‘2018. Разработените до момента системи и техните функционалности към 2017 г. не могат да бъдат използвани като обща платформа за електронно управление. През годините се е допускало всяка администрация да разработва собствени системи и е-услуги, без да се гледа как те се съотнасят към останалите системи и услуги в държавата и без оглед на каквато и да била съвместимост.  Затова са финансирани проекти със спорен обществен ефект, например за електронизиране на услуги, които почти не се ползват от гражданите и бизнеса. Такъв пример е услугата за онлайн регистрация на каруца на община Пещера. На сайта на общината е записано, че гражданите могат електронно да регистрират на пътно превозно средство с животинска тяга. Общо 19 участници в 6 екипа реализираха близо 440 часа кодене за дните на хакатона.  Приложение за превенция на телефонни измами, разработено от трима ученици от 9 клас на Технологичното училище по електронни системи към ТУ-София (ТУЕС), спечели приза за най-завършен проект в провелия се през миналия уикенд първи у нас граждански хакатон по електронно управление Sloth.Works Civic Hackathon, подкрепен от ДАЕУ. Сред отличените проекти са още и решение за създаване на базов регистър с консолидирана версия на законодателните актове в машинно-четим формат и приложение за установяване на свързаности в Търговския регистър. Общо 19 участници в 6 екипа реализираха близо 440 часа кодене за дните на хакатона, информираха от ДАЕУ. Ментори на екипите бяха водещи ИТ-специалисти и експерти по електронно управление. Сред предизвикателствата пред екипите бяха разработването на платформа за прогнозиране на нивото на замърсяване на въздуха, решение за създаване на генеричен редактор на публични регистри, както и възможностите чрез анализ на стила да се установява авторство в юридически текстове. Организаторите на хакатона са технологичния стартъп Мадж.ио ООД и компютърната академия IT Step. Зам.-председателят на ДАЕУ Александър Йоловски подчерта, че ДАЕУ ще продължи да подкрепя смислените проекти, които могат да бъдат от полза за гражданите, за бизнеса и за самите администрации или които просто могат да ни покажат пътя към правилното решение.", "date": "2018.01.23", "title": " Пишат некролога на хартиената администрация\t\t\t"}
{"url": "https://trud.bg/%d1%80%d0%b0%d0%b7%d0%bf%d0%b8%d1%82%d0%b0%d1%85%d0%b0-%d0%b0%d0%bc%d0%b5%d1%80%d0%b8%d0%ba%d0%b0%d0%bd%d1%81%d0%ba%d0%b8%d1%8f-%d0%bf%d1%80%d0%b0%d0%b2%d0%be%d1%81%d1%8a%d0%b4%d0%b5%d0%bd-%d0%bc/", "text": "Американският министър на правосъдието Джеф Сешънс е бил разпитан в продължение на няколко часа миналата седмица във връзка с разследването по евентуална руска намеса на президентските избори в САЩ. Това са потвърдили от министерството на правосъдието, пише The New York Times. Това е първият път в който воденото от Робърт Мюлер разследване провежда разпит на лице от кабинета на Доналд Тръмп, отбелязва още изданието. Според говорителя на ведомството Сара Флоуръс, по време на разпита Сешънс е бил придружен от своя адвокат. По-рано стана ясно, че Сешънс, който е един от ранните поддръжници на президента Доналд Тръмп, е имал две срещи с тогавашния руски посланик в САЩ Андрей Кисляк, по време на кандидатпрезидентската кампания. Министърът е един от групата официални лица, които Мюлер е включил в списъка с предполагаеми подлежащи на разпит, коментира изданието. За Мюлер, Сешънс представлява ключов свидетел по две от главните точки по воденето от бившия директор на ФБР разследване. Макар да не е разкрито с какво е бил свързан разпитът на Сешънс, авторитетното издание смята, че министърът на правосъдието би могъл да даде информация относно евентуалните връзки между кандидатпрезидентската кампания на Тръмп и Русия и дали президентът се е опитвал да пречи на разследването. Вестникът припомня, че Сешънс бе завеждащ екипа за външна политика към предизборния щаб на Тръмп. Официален коментар от Белия дом все още няма, но изданието припомня в последните редове на статията, че в началото на януари Мюлер проведе разпит и със Стивън Банън, бивш член на администрацията на Тръмп. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.23", "title": " Разпитаха американския правосъден министър във връзка с евентуалната руска намеса на изборите в САЩ"}
{"url": "https://trud.bg/%d0%b3%d1%80%d0%b8%d0%bf%d0%bd%d0%b0-%d0%b5%d0%bf%d0%b8%d0%b4%d0%b5%d0%bc%d0%b8%d1%8f-%d0%b2-%d1%87%d0%b5%d1%82%d0%b8%d1%80%d0%b8-%d0%be%d0%b1%d0%bb%d0%b0%d1%81%d1%82%d0%b8-%d0%b8-%d1%87%d0%b5%d1%82/", "text": "Грипна епидемия е обявена от 24 януари в областите Стара Загора и Видин. Такава има още в областите Пазарджик и Благоевград, докато в Пернишко беше отменена. Епидемия има и в общините Димитровград, Трявна, Дряново и Бобов дол. Предепидемична е обстановката в Габрово, София, Пловдив, Русе, Силистра, Монтана. Преобладаващият щам, който върлува, е от типа Б – Yamagata, показват лабораторните проби в Националния център по заразни и паразитни болести. Високо е разпространението и на т.нар. свински грип, който е тип А. Във връзка с повишената епидемиологична обстановка в Димитровград неучебни на територията на общината са дните от 24 януари до 26-и включително. Епидемията е в сила до 28.01.2018 г. В Стара Загора интензивно се увеличават заболелите от грип и остри респираторни заболявания, доказани са положителни проби на грипни щамове от лица с вирусни инфекции. Най-висока заболеваемост се регистрира сред възрастовите групи от 0-4 и 5-14 години, съобщават от Регионалната здравна инспекция (РЗИ) в Стара Загора. Препоръчва се лечебните заведения за болнична помощ да преустановят свижданията, а тези за извънболнична помощ – медицинските диагностично-консултативни центрове и центровете за спешна медицинска помощ, да разкрият при възможност грипни кабинети. Преустановят се женските и детски консултации, плановите профилактични имунизации и реимунизации.  В Монтана през последната седмица заболеваемостта се е увеличила тройно, като най-много са болните между 14 и 25 години. От 24 до 26.01.2018 дните са обявени и за неучебни в област Стара Загора и община Бобов дол, а поради висока заболяемост от грип е предписано да не се провеждат учебни занятия за същия период и в две учебни заведения в гр. Дупница, едно учебно заведение в с. Невестино, община Невестино, както и в учебно заведение в с. Раждавица, община Кюстендил. Към настоящия момент информацията за отсъстващи поради заболяване ученици на територията на област Видин не дава основания за обявяване на грипна ваканция. Считано от 24.01.2018 г. е взето решение за възобновяване на учебните занятия на територията на област Пазарджик. Другите противоепидемични мерки остават в сила.  Динамична обстановка До второ нареждане в общините, с обявена грипна епидемия, се преустановяват детските и женските консултации, свижданията в лечебните заведения за болнична помощ и провеждането на профилактични имунизации. Картината е динамична, като Регионалните здравни инспекции следят епидемичните показатели и предприемат навременни мерки. Министерството на здравеопазването разпореди “до второ нареждане в общините, с обявена грипна епидемия, да се преустановяват детските и женските консултации, свижданията в лечебните заведения за болнична помощ и провеждането на профилактични имунизации.” За да бъде обявена грипна ваканция от Регионалните здравни инспекции е необходимо процентът на заболелите деца в училищата и детските градини да надвишава 30%.", "date": "2018.01.23", "title": " Грипна епидемия в четири области и четири общини\t\t\t"}
{"url": "https://trud.bg/%d0%b5%d0%bc%d0%b0%d0%bd%d1%8e%d0%b5%d0%bb-%d0%bc%d0%b0%d0%ba%d1%80%d0%be%d0%bd-%d1%89%d0%b5-%d1%81%d0%b5-%d1%81%d1%80%d0%b5%d1%89%d0%bd%d0%b5-%d1%81-%d0%b4%d0%be%d0%bd%d0%b0%d0%bb%d0%b4-%d1%82%d1%80/", "text": "Френският президент Еманюел Макрон ще проведе в края на април официална визита във Вашингтон, където ще се срещне с държавния глава на САЩ Доналд Тръмп, предаде Ройтерс. Агенцията припомня, че това ще бъде първото официално посещение на държавен глава в Белия дом, което ще се проведе повече от година от встъпването в длъжност на Тръмп. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.23", "title": " Еманюел Макрон ще се срещне с Доналд Тръмп края на април"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%be%d1%82-%d0%b1%d1%80%d0%be%d1%8f-%d0%bd%d0%b0-%d1%82%d1%80%d1%83%d0%b4-%d0%b2-%d1%81%d1%80%d1%8f%d0%b4-6/", "text": "“Хартиената администрация” окончателно ще изчезне, а бизнесът и гражданите ще си отдъхнат от ходене по гишетата, заяви пред “Труд” вицепремиерът Томислав Дончев. Предвидено е от 1 ноември тази година администрациите да обменят документи единствено по електронен път, допълни Дончев, в чийто ресор е създаването на електронно правителство.   Посланиците на Турция и на Русия проведоха последователно срещи с министър-председателя Бойко Борисов вчера. Разговорите в министерски съвет се случват само два дни след визитата на немския канцлер Ангела Меркел в София, както и след новината, че по време на европредседателството ни във Варна по инициатива на българския премиер ще има среща на лидерите на ЕС и Турция.   Светият синод излезе с призив за молитви в цялата страна против приемането на Истанбулската конвенция, която въвежда понятието “социален пол”. БПЦ призова в тези дни на тежки духовни изпитания на вярата и съвестта българският народ с молитва да изпроси Божията помощ и да не бъде приета конвенцията, защото водела до “духовна смърт”.   Срещу съдебна такса от 10 лева зелените от коалицията “За да остане природа в България” блокират многомилионни инвестиции – толкова е съдебната такса, срещу която може да бъде подадена жалба в административните съдилища срещу всеки проект. В понеделник Асоциацията на организациите на българските работодатели (АОБР) за пореден път посочи тази правна норма като основна причина за спиране на ключови инвестиции. Грипна епидемия е обявена от днес – 24 януари в областите Стара Загора и Видин. Такава има още в областите Пазарджик и Благоевград, докато в Пернишко беше отменена. Епидемия има и в общините Димитровград, Трявна, Дряново и Бобов дол. Предепидемична е обстановката в Габрово, София, Пловдив, Русе, Силистра, Монтана.   Идеята на патриотите за наборната служба е сладка химера, трябват поне 60 млн.лв. годишно – анализ на Евгени Генов       Интервю с румънския топразузнавач полк. Даниел Драгомир          ", "date": "2018.01.23", "title": " Вижте акцентите от броя на „Труд“ в сряда, 24 янури 2017"}
{"url": "https://trud.bg/%d0%be%d1%80%d0%b3%d0%b0%d0%bd%d0%b8%d0%b7%d0%b0%d1%86%d0%b8%d1%8f%d1%82%d0%b0-%d1%88%d0%b0%d0%bb%d0%be%d0%bc-%d0%b7%d0%b0%d0%ba%d0%be%d0%bd%d1%8a%d1%82-%d1%82%d1%80%d1%8f%d0%b1/", "text": "Организация на евреите в България “Шалом” се обяви категорично против всяка форма на насилие. В официалната им позиция по темата за Истанбулската конвенция се пояснява, че те подкрепят правото на собствена изява, което законът трябва да  осигури. “Дискусията по тези въпроси в България е политизирана и се използва за междупартийни и междуличностни противопоставяния”, заявиха от “Шалом” и отбелязаха, че обществото не е добре запознато със съдържанието на документа.", "date": "2018.01.23", "title": " Организацията “Шалом”: Законът трябва да осигури право на собствена изява"}
{"url": "https://trud.bg/%d1%85%d0%b8%d0%bb%d1%8f%d0%b4%d0%b8-%d0%bb%d0%b5%d0%b2%d0%be%d0%b2%d0%b5-%d1%81%d0%b5-%d1%85%d0%b0%d1%80%d1%87%d0%b0%d1%82-%d0%b7%d0%b0-%d1%81%d0%bf%d0%b0%d1%81%d0%b8%d1%82%d0%b5%d0%bb%d0%bd%d0%b8/", "text": "Десетки, дори стотици хиляди лева годишно отиват за спасяване на любители на адреналина у нас.  , например, е струвала около 7000 лева, информира  . Снощи пък турист се изгуби на Витоша и беше намерен. След 50 години в планината Красимир Стоянов е научил две прости правила – да знаеш къде отиваш и как да се върнеш. „За съжаление преценката на моментната ситуация в планината в голяма част от хората липсва”, казва той. Снощи спасители са издирвали в продължение на пет часа 29-годишен мъж, който тръгнал на разходка след семеен скандал. Станало тъмно, а той нямал челник, джи пи ес, дори смартфон. Мъжът правил лицеви опори, за да не измръзне. Спасителите го открили по пресните следи под един от върховете. Една спасителна акция на БЧК струва около 800 лв., но тази сума може да набъбне многократно, ако в издирването се включи и хеликоптер. Той лети за 3000 лв. на час. Планинската застраховка обаче е по-евтина – тя струва около 40 лв. годишно, а продължителната издирвателна акция – над 10 хил. лв. Спасителните акции на пътя като вчерашната се случват много по-рядко, но тя отваря дебат може ли и как държавата да си връща парите. Спасителните акции като тази под Бузлуджа стават едва два-три пъти годишно, а в планината – 10 пъти повече. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.23", "title": " Хиляди левове се харчат за спасителни акции у нас"}
{"url": "https://trud.bg/%d1%87%d0%be%d0%b2%d0%b5%d0%ba-%d0%b5-%d1%83%d0%b1%d0%b8%d1%82-%d1%81%d0%bb%d0%b5%d0%b4-%d1%81%d1%82%d1%80%d0%b5%d0%bb%d0%b1%d0%b0-%d0%b2-%d0%b3%d0%b8%d0%bc%d0%bd%d0%b0%d0%b7%d0%b8%d1%8f-%d0%b2-%d0%ba/", "text": "Един човек е убит, няколко други са ранени след стрелба в гимназия в западната част на щата Кентъки. Нападателят е задържан малко след атаката, предаде Ройтерс. Стрелбата избухнала в гимназия на окръг Маршал в градчето Бентън, на около 210 км северозападно от Нешвил, щата Тенеси, съобщи полицията. Човекът, открил стрелбата, бил заловен 15 минути по-късно. Няма подробности за самоличността на убития и на задържания нападател. Според местни медии 7 души били ранени при стрелбата, като трима от тях били откарани по въздух в болница. Някои издания твърдят, че повечето ранени са ученици. Не е ясно дали убитият също е ученик. В гимназията на окръга с 31 000 души население учат 1146 ученици от 10 до 12 клас.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.23", "title": " Човек е убит след стрелба в гимназия в Кентъки"}
{"url": "https://trud.bg/%d0%b5%d0%ba%d0%b0%d1%82%d0%b5%d1%80%d0%b8%d0%bd%d0%b0-%d0%b7%d0%b0%d1%85%d0%b0%d1%80%d0%b8%d0%b5%d0%b2%d0%b0-%d0%b5%d0%ba-%d0%b5-%d0%be%d1%82%d0%bf%d1%83%d1%81%d0%bd%d0%b0%d0%bb%d0%b0-%d1%81%d1%80/", "text": "Европейската комисия е отпуснала средства за подсилването на стратегическите сили за комуникационна сигурност на Западните Балкани. Това каза пред   министърът на външните работи Екатерина Захариева след изслушването си в комисията по външни работи в Европейския парламент в Брюксел. „За Западни Балкани има назначен само един човек. Призовахме, и Комисията взе решение, да се отпусне финансиране за създаването и на тези стратегически комуникационни сили за сигурност.“, заяви Захариева. „Дадохме и пример, че ако попитате гражданите в балканските държави кои са най-големите инвеститори, тоест кой най-много допринася за инфраструктурата, Европа е едва на трето място. Истината е че се отпускат немалко средства в предприсъединителните фондове и по други програми, както споменах – евролекс в Косово например. Тоест е очевидно, че не се справяме чак толкова добре в комуникационната стратегия“, коментира още тя.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.23", "title": " Екатерина Захариева: ЕК е отпуснала средства за комуникационната сигурност на Западните Балкани"}
{"url": "https://trud.bg/60-%d0%bc%d0%bb%d0%bd-%d0%bb%d0%b2-%d1%82%d1%80%d1%8f%d0%b1%d0%b2%d0%b0%d1%82-%d0%b7%d0%b0-%d0%b4%d0%be%d0%b1%d1%80%d0%be%d0%b2%d0%be%d0%bb%d0%bd%d0%b0-%d0%bd%d0%b0%d0%b1%d0%be%d1%80%d0%bd%d0%b0/", "text": "Поне 60 млн. лв. на година са необходими, ако кабинетът реши да въведе доброволна наборна служба, която ще е платена, показват разчетите. Идеята е тя да  предхожда  задължителна казарма за младежите, навършили 18г. Намеренията са числеността на доброволците да е около 5000 души, за да се компенсира недостигът на професионалната армия. Доброволният войник обаче трябва да е на заплата. Предвижда се да е минималната от 510 лв. На ден за храна ще са необходими 10 лв. или 300 лв. за месец. Еднократните разходи за облекло  на човек са 130 лв. Така годишно само за заплати, храна и униформа на този контиент са необходими почти 50 млн. лв.  Като се прибавят и харчовете за ремонт на инфраструктура, сгради, спални помещения, както и за гориво и боеприпаси за обучение, тренировки и учения, сумата скача още. Експертите са скептични и за въвеждането на всеобща  наборна служба, заради ниската раждаемост. Миналата година у нас са проплакали едва 57 175 бебета, което е най-слабият показател от 1945 г. насам.", "date": "2018.01.23", "title": " 60 млн. лв. трябват за доброволна наборна казарма\t\t\t"}
{"url": "https://trud.bg/%d0%bf%d1%80%d0%b5%d0%b4%d1%81%d1%80%d0%be%d1%87%d0%bd%d0%b8-%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%81%d0%ba%d0%b8-%d0%b8%d0%b7%d0%b1%d0%be%d1%80%d0%b8-%d0%b2%d1%8a%d0%b2-%d0%b2/", "text": "Венецуелската власт, затънала в икономическа криза, ще свика предсрочни президентски избори, на които държавният глава Николас Мадуро ще се яви в опит да използва благоприятната избирателна динамика и разногласията сред опозицията, предаде Франс прес. „До 30 април във Венецуела трябва да се произведат президентски избори“, се казва в указ, предложен от втория човек във властта – заместник-председателя на социалистическата партия Диосдадо Кабельо – и одобрен единодушно от Учредителното събрание, предано на Мадуро. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.23", "title": " Предсрочни президентски избори във Венецуела до края на април"}
{"url": "https://trud.bg/%d1%81%d1%8a%d0%b4%d1%8a%d1%82-%d0%b2-%d1%80%d1%83%d0%bc%d1%8a%d0%bd%d0%b8%d1%8f-%d0%be%d0%bf%d1%80%d0%b5%d0%b4%d0%b5%d0%bb%d0%b8-%d0%ba%d0%b0%d1%82%d0%be-%d0%bd%d0%b5%d0%bf%d1%80%d0%b8%d0%b5%d0%bc/", "text": "Конституционният съд на Румъния определи днес като неприемливи някои части от промените в правосъдното законодателство, които бяха одобрени през декември от парламента, а за други части ще се произнесе на 30 януари, предаде ДПА. Председателят на съда Валер Дорняну заяви днес, че обявените за противоречащи на конституцията членове се отнасят до организацията на съдебната система. Управляващата коалиция, съставена от Социалдемократическата партия и Алианса на либералите и демократите, прие през декември пакет от правосъдни закони, които според тях целят подобряване на ефективността на съдебната система, включително на работата на антикорупционната прокуратура. Опозицията в Румъния, правни експерти и ЕС критикуваха пакета, като предупредиха, че той ще ограничи правомощията на антикорупционната агенция и ще облагодетелства корумпирани политици. Президентът Клаус Йоханис, който е отявлен критик на социалдемократите, все още не е подписал законите, за да влязат в сила. Той може да откаже да ги подпише и да ги върне на парламента, а днешното решение на Конституционния съд удължава още повече процедурата по одобрението им, отбелязва ДПА. Опитите за реформиране на съдебната система в Румъния предизвикаха протести в цялата страна. На последния протест в Букурещ в събота, според редица румънски медии, са участвали около 60 000 души, а в други градове на страната са протестирали още около 20 000. Румъния се присъедини към ЕС през 2007 г., но съдебната й система остава под наблюдение заради недостатъци и широкоразпространената корупция, отбелязва ДПА. Националната дирекция за борба с корупцията е хвалена от ЕС за постигнатите резултати – над 1000 висши чиновници, сред които бившият премиер от СДП Адриан Нъстасе, бяха осъдени за корупция. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.23", "title": " Съдът в Румъния определи като неприемливи части от промените в правосъдното законодателство"}
{"url": "https://trud.bg/%d1%81-%d1%82%d0%b0%d0%ba%d1%81%d0%b0-%d0%be%d1%82-10-%d0%bb%d0%b2-%d0%b7%d0%b5%d0%bb%d0%b5%d0%bd%d0%b8%d1%82%d0%b5-%d0%b1%d0%bb%d0%be%d0%ba%d0%b8%d1%80%d0%b0%d1%82-%d0%b8%d0%bd%d0%b2%d0%b5%d1%81/", "text": "Срещу   зелените от коалицията „За да остане природа в България“ блокират многомилионни инвестиции – толкова е съдебната такса, срещу която може да бъде подадена жалба в административните съдилища срещу всеки проект. В понеделник Асоциацията на организациите на българските работодатели (АОБР) за пореден път посочи тази правна норма като основна причина за спиране на ключови инвестиции. „Сега всеки може да спира проекти за стотици милиони“, предупреди председателят на Конфедерацията на работодателите и индустриалците в България Кирил Домусчиев. Той добави, че тази такса трябва да бъде увеличена в пъти, за да спре практиката с жалбите на зелените.  Пандемията от зелени жалби достига своя връх преди около 4 годни. Както „Труд“ още тогава писа,   срещу инвестиционни намерения. Стига се до парадокса, че почти няма предприемач, български или чуждестранен, който да не се отказва от проектите си заради зелен рекет. Вместо у нас идеите се реализират в близки държави – основно в Гърция, Румъния, Сърбия и Македония. Щетите за икономиката според специалисти, се изчисляват на няколко милиарда евро. Примерите за стопирани инвестиции са десетки. На мушката на екологичния рекет са редица компании. Не са пожалени и проекти от първостепенно значение за държавата и общините, какъвто е заводът за преработване на битовите отпадъци на София, лот 3.2 на магистрала „Струма“ и още много. Схемата с 10-те лева е проста, но ефикасна и е същинският зелен рекет:  Пример за умишлено невнасяне на символичната съдебна такса са  . Става дума за жалба срещу проект, подадена на 18 септември 2014 година от политическа партия „Зелените“, в случая представлявана от Борислав Сандов и Института за зелена политика, чийто представител по делото е Петко Ковачев. Видно от факсимилета е, че на 8 октомври съдебният състав още търси жалбоподателите, за да внесат 10-те лева. 9 дни по-късно, на 17.10.2014 г., съдията изпраща до тях нова писмена покана. На 4 декември Сандов и Ковачев все още не са превели символичната сума – близо 3 месеца след входирането на жалбата. И това е само първоначалното забавяне на инвестицията.  Миналата година парламентът предприема първите стъпки за ограничаването на зеления рекет, който ползва вратичките в съдебната система . Трима депутати от ГЕРБ – Данаил Кирилов, Ивелина Василева и Станислав Иванов внасят изменения за промени в Закона за опазване на околната среда. Основната корекция в нормативния акт е обжалването на Оценката за въздействие върху околната среда (ОВОС) и екологичните оценки, да бъде само пред една съдебна инстанция, като магистратите са длъжни да се произнесат в рамките на 6 месеца. Новият текст важи само за обекти от национално значение, които са определени като такива с решение Министерския съвет. Промяната е приета окончателно на 14 септември и е записана в член 88 от Закона за опазване на околната среда. В понеделник работодателските организации поискаха продължаване на законовите корекции, като такъв текст се приеме и за обектите от първостепенно общинско значение и инвестициите клас „А“, тоест тези, които предвиждат разкриване на голям брой работни места.  Желанието на работодателите за повишаване на съдебната такса все още не е въведено с мотива, че се спазва Орхуската конвенция, която гарантира на всеки човек достъп до правосъдие по въпросите, касаещи околната среда. Тази конвенция обаче не указва колко инстаннционни да са съдебните процеси.  Страната ни ратифицира конвенцията преди 15 години. Целта на документа е гражданите и неправителствените организации да имат много по-голяма роля при опазването на околната среда. Именно от това се възползват зелените, за да прокарват своите интереси, които нямат нищо общо с определението „граждански“. Поредното доказателство, че в техните аргументи няма никаква екология, е новата им схема за проваляне на проекти – срещу големите инвестиции да се организират местни реферерендуми, като допитванията са предхождани от активна заблужаваща политическа кампания, инициирана от „природозащитниците“.  Последните примери за потърпевши от новата схема с референдумите на зелените са дружествата „Асарел инвестмънт“ и „Русгеоком БГ“.  „Асарел инвестмънт“ има инвестиционно намерения за милиони евро за възраждане на златодобива в община Трън. Първоначалният проект предвижда разкриването на 450 работни места в района, който е един от най-бедните. Инвестицията привлича вниманието на зелените, които чрез свои хора в Общинския съвет инициират местен референдум. В кампанията против възраждането на златодобива в Трънско се включват зелени емисари от цялата страна, които един месец убеждават хората, че освен злато ще се копае и уран, който ще отрови земята и водата. Подведени от тези манипулации местните отхвърлят инвестицията. Идентичен е случаят с провалената концесия за добив на природен газ в община Генерал Тошево. Там зелените също се намесват, като заблуждават, че ще се добива шистов газ и хората отхвърлят инвестицията.", "date": "2018.01.23", "title": " С такса от 10 лв. зелените блокират инвестиции за милиони\t\t\t"}
{"url": "https://trud.bg/%d1%84%d0%b0%d0%bb%d1%81%d1%82%d0%b0%d1%80%d1%82-%d0%bd%d0%b0-%d0%b4%d0%b5%d0%bb%d0%be%d1%82%d0%be-%d1%81%d1%80%d0%b5%d1%89%d1%83-%d1%87%d0%b5%d0%bd%d0%b0%d0%bb%d0%be%d0%b2%d0%b0/", "text": "Специализираният наказателен съд не даде ход на разпоредителното заседание по делото срещу бившата съдийка от Софийския градски съд (СГС) Румяна Ченалова, която е подсъдима за престъпление по служба. Причината е, че двама от тримата й защитници не са получили обвинителния акт преди повече от 7 дни и не са се запознали с документите. Самата Ченалова каза, че е подготвена и поиска делото да започне максимално бързо, но спецсъдът реши да го отложи за 12 февруари. Бившата съдийка е обвинена за деяния, свързани с работата й по дело от 2013 г. по искова молба на “ОЕТ – Обединени Енергийни търговци” ЕООД с ответник НЕК с цел да се набави облага за ОЕТ в размер на 434 105,14 лв. от невнесени държавни такси. Прокуратурата твърди и че е поправила и допълнила протокол от съдебно заседание.", "date": "2018.01.23", "title": " Фалстарт на делото срещу Ченалова"}
{"url": "https://trud.bg/%d0%b8-%d0%bd%d0%b0%d0%b4%d0%b0%d0%bb-%d1%80%d1%83%d1%85%d0%bd%d0%b0-%d1%87%d0%b8%d0%bb%d0%b8%d1%87-%d0%bd%d0%b0-%d0%bf%d0%be%d0%bb%d1%83%d1%84%d0%b8%d0%bd%d0%b0%d0%bb/", "text": "Кошмарът с контузиите в големия тенис продължава. №1 в света Рафаел Надал стана поредната жертва на „епидемията“ от началото на годината. Испанецът бе принуден да направи нещо, което много рядко си позволява – да се откаже преди края на мач. Матадора отстъпи мястото на полуфиналите в Мелбърн на съперника си Марин Чилич (Хърватия) при резултат 6:3, 3:6, 7:6 (5), 2:6 и 0:2 в петия сет. Още в четвъртата част Рафа поиска медицински таймаут, а след това продължи играта, но не беше в състояние да оказва реална съпротива. Все пак той изкара 3:47 чака на корта преди да сложи оръжие. „Трудно е да се каже каква е контузията, мускулна е, но не знам на кой мускул – призна миналогодишният финалист. – Ще трябва да премина изследвания. В четвъртия сякаш кракът ме предаде. Тогава разбрах, че нещо се е случило, но не знаех колко лошо е. Съжалявам за пропуснатата възможност.“ Чилич призна, че разбрал за проблемите на Надал едва при медицинския таймаут. Хърватинът обеща да не подценява следващия си съперник Кайл Едмънд, за да стигне до трети финал на Големия шлем в кариерата си.", "date": "2018.01.23", "title": " И Надал рухна, Чилич на полуфинал"}
{"url": "https://trud.bg/%d0%b0%d0%bc%d0%b0%d0%b7%d0%be%d0%bd-%d0%be%d1%82%d0%b2%d0%b0%d1%80%d1%8f-%d0%bc%d0%b0%d0%b3%d0%b0%d0%b7%d0%b8%d0%bd-%d0%b1%d0%b5%d0%b7-%d0%bf%d1%80%d0%be%d0%b4%d0%b0%d0%b2%d0%b0%d1%87%d0%b8/", "text": "Американският гигант в онлайн търговия Амазон отваря първия си магазин без продавачи. Пазаруването се заснема от камери, а плащането става при напускането на магазина с кредитна карта. Магазинът е с площ 167 квадратни метра и се намира в Сиатъл. Засега той работи експериментално. В него се предлагат различни хранителни продукти и напитки. Като в сектора за алкохол се изискват данните от лична карта. Ако моделът се окаже успешен, вероятно ще промени търговията на дребно и ще закрие много работни места. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.23", "title": " Амазон отваря магазин без продавачи"}
{"url": "https://trud.bg/%d0%b4%d0%b8%d1%80%d0%b5%d0%ba%d1%82%d0%be%d1%80%d1%8a%d1%82-%d0%b7%d0%b0-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%bd%d0%b0-%d0%bf%d1%80%d0%be%d0%b7%d1%80%d0%b0%d1%87%d0%bd%d0%be/", "text": "– По последни данни Индексът за възприятие на корупцията отрежда на България 75-то място от 186 изследвани държави. – Само че в европейския контекс, който ни интересува най-вече, сме на последно място и то със значително изоставане от двете страни пред нас – Гърция и Италия. Ние имаме индекс 41 от 100 възможни, Гърция – 44, а Италия – 47. Най-добре е Дания, а след нея Финландия, където индексите са 90 и 89. Средно за ЕС индексът е 64. През 2015 г. имахме напредък – придвижихме се от 79-то място на 75-то. В права линия сме оттогава – индексът е 41-43. – Не с анкети. Индексът за възприятие на корупцията за България е съставен от няколко други. Определен е по математическа формула въз основа на данни от 9 изследвания на 8 институции и организации. Отчетени са индикатори за устойчиво управление и трансформация, доклади за световната конкурентоспособност и за държавите в преход, оценки на политическия риск в страните, мнения на ръководители на компании, върховенството на закона и др. – Шегувате се. Става дума за Economist Intelligence Unit, Global Insight – бившия Център за изследване на световните пазари, Freedom House, Фондация „Бертелсман“, Световния икономически форум, Световния проект за правосъдие, Института за управленско развитие, международната Група за оценка на политическия риск. – Първо, в класацията не става дума за усещане, а за възприятие. Усещането е неосъзнато, а възприятието включва съзнанието. Второ, като спреш да говориш за един проблем, той не се решава от само себе си. По-полезно е изострянето на общественото внимание към него. Но наистина преекспонирането на темата има и обратен офект. Свръхговоренето за каквото и да било омръзва на хората, те свикват с казаното, то започва да им звучи като мантра и те извръщат глава. – Това са нашите житейски стереотипи. Водил съм в различни аудитории обучение на тема „антикорупция“. Много хора са изненадани да чуят, че не е редно да занесеш бутилка уиски или бонбони на някой в администрацията, ако си доволен. Това е житейски модел и никой не го осмисля като корупция – нито гражданите, които дават, нито администраторите, които получават. Има и парадокси. Кмет на малка община дава обществена поръчка за почистване на снега на брат си. И каква е реакцията на хората? Те казват: ами да, сериозен кмет е, мъж на място. Той, ако не може да уреди брат си, какво остава за нас? Оттук иде клиентелизмът. Още от османско време, в царство България и след това ние българите мислим за властта по вертикала: власт – държава – поданици. Никога не сме мислили като граждани, от които властта произтича, която те генерират, управляват и контролират, а тя им служи. И ето как клиентелистките кръгове функционират – ние правим услуги на властта (от дребния подарък до организирането на контролирания вот), а властта се държи към нас като патрон, благодетел, покровител и спонсор – помага ни в бизнеса и в личния живот. Корупцията в нашето общество е житейски модел – стереотип, а не патология. Докато не излезем от тоя стереотип, няма да се преборим с нея. – Всички гейтове показват, че житейския корупционен модел е недосегаем с подхода на наказателната репресия. Ние имаме инстументариум за него – и институции, и нормативна база, криминализирали сме всичко, което е трябвало по конвенция, но какво? – Трябва да се променят тия житейски стереотипи. А за това е неообходим извънсистемен фактор – привнесен. Имаше очакване при приемането ни в ЕС, че такъв фактор ще бъде европейската политика. Очаквахме еврочиновниците да сложат в разумни рамки българските управляващи. За известно време всички политици вярваха, че това ще се случи. И спазваха поведение. Но се поотпуснаха, като станахме част от ЕС и се видя, че реално никой не се интересува българския живот в тоя му аспект. Видя се, че евродокладите се повтарят и от тях никакви последствия няма. И че механизмът, с който може да се въздейства на българските политици – европейските фондове – няма да бъде използван. Поне досега не е използван – по ред причини. Оказа се, че разбирането за политическо семейство в ЕС е по-важно обективно случващото се в една държава. И дойде разочарованието. Не се сбъднаха големите надежди, че ЕС ще е коректив на българския политически модел. И днес, като говорим за разочарование от ЕС, това е един от аспектите – и то най-същностният. – Корупция има навсякъде, да, но тя е с различни лица. Има малка корупция в администрацията – бутилка, бомбони и тъй нататък. Но има и политическа корупция, и корупция при генезиса на властта. – Контролираният и купеният вот, да. Това лице на корупцията е най-страшно. И ще е такова, докато не почнем да мислим за себе си като за граждани, а за изборите като за гражданска проява, с която създаваме и контролираме властта. Ние мислим като избиратели пак с логиката на клиентелисткия ни кръг… знаете как. – Има и мислене на по-ниско битово равнище: познавам кмета, ще се сдобия с дърва за зимата. Има родови общности – там се гласува, както каже предводителят на рода. Защото ежедневни битови проблеми във фамилията са зависими от неговата връзка с властта. – И при това никой не мисли в перспектива за развитието на региона и държавата, камо ли за позиционирането й в европейски контекст. – В тия държави има вековна демокрация, изстрадана с революции и политически борби. От победите в тях народът няма да се откаже. У нас държавата – демократична или тоталитарна, винаги е била надстройка, под която ние живеем така, както си знаем. Независимо какви са законите формално, българското общество в голяма степен живее вън от тях. – Между растежа на брутния вътрешен продукт (БВП) и нивото на благосъстояние на обществото има съществена разлика. Върху БВП влияят много фактори. Първо – европейските фондове, нетни пари, които влизат в икономиката и го покачват. Второ – големите отрасли у нас, като например ай-ти отрасъла. Хиляди млади хора са заети в него и генерирират БВП и то голям, но той не е за вътрешния пазар – младежите обслужват търговия между други държави. Трети фактор са емигрантските пари, които се връщат тук при роднини. И още нещо – по статистика нетните чуждестранни инвестиции са спаднали драстично. А те са мерилото за климата в икономиката. Те показват човешкия и пазарен потентциал, административните пречки, предвидимостта на законовата среда. Инвеститорите споделят един и същ проблем: че не могат да планират бизнеса си поради липсата на устойчива правна рамка, че законите „ад хок“ и „ад персоне“ са по-голямата част от българското законодателство. Аз бих добавил, че повечето закони у нас в последните години целят репресия, а не регулиране на отношенията. – Той поставя под една административна шапка няколко органа. Страничен ефект е елегантното закриване на БОРКОР, без да се каже официално, че беше неефективен орган с огромни разходи. За другите, които влизат под шапката, в състава на една нова мегакомисия трудно бих казал, че работят по общ принцип и обща логика. Приложното поле на комисията за конфискация на незаконно имущество се разминава диаметрално с това на комисията за конфликт на интереси. Те работят по различна нормативна уредба, различен процесуален ред, с различни доказателства и способи за събирането им. Мегакомисията вероятно ще се организира в дирекции и те ще действат самостоятелно – няма как да си помагат. – Ще видим. Мотор на мегакомисията ще бъде нейният председател. Тя формално е колективен орган, но цялото й управление е в негови ръце. Той избира другите комисари, той разпределя ресорите, той оценява работата им и иска по своя преценка от НС да бъдат сменени. Нека да видим кой ще е и как ще се изяви. Според нашите изследвания дефицитът в антикорупционните структури е в начина им на управление, я не в правната рамка и ресурсите. – Едва ли. Борбата с корупцията е въпрос на политическа воля. Когато се твърди , че корупцията е въпрос на усещане само, когато се казва, че нямаме осъдени корумпирани, защото няма такива, не е лесно да се мине в контратеза и изведнъж да се появят арестувани и осъдени за корупция. Пък и 6 месеца не е срок, в което това може да се случи. – Мен ако питате, вотът на недоверие е политически ход и той не е реално свързан с борбата срещу корупцията. За тая борба има изградена в последните 15 г. институционална и правна рамка – инспекторати, механизми за контрол и превенция. Те трябва да заработят. Що се отнася до измерената корупция през годините – пак повтарям – има леко подобряване в предприсъединителния период на България към ЕС, когато българските политици вярваха, че ще бъдат контролирани. В последните 5 години графиката представлява права линия.   Калин Славов е роден на 23 юни 1976 г. в София. Завършил право в Софийския университет (2000 г.) с две магистратури – по европейско и студентско управление. Първото му работно място е в президентската администрация (2001), после е съветник по правните въпроси в МС (2006) и зам.-министър на МВР ( 2008-2009). Сега е асистент по финансово право в СУ. Изпълнителен директор е на българския клон на Transparency International от 2012 г.", "date": "2018.01.23", "title": " Директорът за България на „Прозрачност без граници“ Калин Славов пред „Труд“: Българската корупция е житейски стереотип\t\t\t"}
{"url": "https://trud.bg/%d0%be%d1%82%d0%bd%d0%be%d0%b2%d0%be-%d0%bd%d0%b0%d1%82%d1%80%d0%b0%d0%bf%d0%b2%d0%b0%d1%89%d0%b0-%d1%81%d0%b5-%d0%bf%d1%80%d0%b5%d0%b3%d1%80%d1%8a%d0%b4%d0%ba%d0%b0/", "text": "Заслужава да си я спомним. Три десетилетия от паметната 1988 г. Годината на Независимото дружество за защита правата на човека. На акцията за защита на Русе от задушаващото обгазяване от румънски заводи. На Клуба за подкрепа на гласността и преустройството в Съветския съюз. На Юлската концепция, с която Тодор Живков опитваше да спаси режима. На партийните санкции срещу позволяващите си да действат без предварително съгласуване с ЦК на БКП. И т. н., и т. н… Борбата на българското общество тогава бе да намери изход, да отслаби някак, натрапващата се прегръдка на „българо-съветската дружба“. Защото обществото чувстваше, че тя обрича нацията на застой и упадък. Структурите и начинът на реализиране на тази „братска дружба – от векове, за векове“ бяха станали видими за всички. Хубавите думи се бяха оголили като едно лицемерно прикритие на върховната власт на съветската партийно-държавна бюрокрация над „социалистическата общност“, т.е. и над България. На претенцията за непогрешимост на формулираната от тази бюрокрация партийна линия за мисъл и действие. На пренебрегването на националните традиции и съзнание, под предлог, че пораждат „вреден и опасен национализъм“. 30 години по-късно българското общество и нация дали сме освободени от тази, натрапваща се и, поради този й характер, задушаваща прегръдка? Може би. България не членува във Варшавския договор, а в НАТО. Не е част от СИВ и от социалистическата общност, а е в ансамбъла, наричащ се Европейски съюз. Българските партийни и държавни лидери не стават и лягат със страха какво би казала Москва, а какво се говори за тях в Брюксел, във Вашингтон, че и в Берлин и Париж. (Впрочем – може би и в Москва, но някак – под сурдинка). Но – нека да говорим по същество? Не сме ли пак хванати в натрапваща се прегръдка, макар и по-шарена? Българското правителствено и държавно ръководство позволява ли си да поставя под съмнение, камо ли да се противопоставя, на становища на НАТО, или на ЕС, т.е. на бюрокрацията, която държи в ръцете си политиката на тези ансамбли? Позволява ли си да се отклони от мисленето и езика на тази бюрокрация? Позволява ли си в своите действия и преценки да се опре предимно на националните традиции, пренебрегвайки изискванията за „политическа коректност“, утвърдени във Вашингтон и в Брюксел? Отговорите на тези въпроси не будят съмнение. Те ни водят до констатацията, че обществото и нацията са отново в нечия натрапваща се прегръдка. И тази прегръдка е също заплаха за бъдещето на България и на българщината. На Човека българин. Въпросът е да не се оставяме да ни скове мисълта, че само България е в това положение, и че, сигурно, само ние българите сме си виновни. Нито на нейното допълнение, че ние сме малка страна и народ, че ние нямаме друг избор, освен да следваме „големия брат“, или „по-големите братя и сестри“. Натрапващата се прегръдка на властна бюрокрация, налагаща на обществото не само своята политика, но и норми на мислене и говор, не е измислена едва през ХХ век. Елементите на този модел на управление се градят постепенно в историята. Но през ХХ век, заради очакваната изключителна ефикасност, той бе взет последователно „на въоръжение“ от фашистки, национал-социалистически, комунистически и други сходни им режими. Въпреки очакванията, този модел не осигури „вечността“ на никой от тях. Но дали поуката е разбрана? Преди трийсетина години, не само българското общество, но и народите от цялата т. нар. социалистическа общност, живееха с радостта, че се освобождават от прегръдката на една бюрокрация, присвоила си правото да диктува какво да се мисли и какво и как да се прави. Но само след поколение и нещо, сме пред лицето на стряскаща равносметка. Анонимни сили, с пипала и подразделения в целия свят, си осигуряват небивали в историята фантастични печалби. Имотните и по-общо, социалните неравенства, достигат също невъобразявани в миналото пропорции. Цивилизационните и национални традиции и наследства са атакувани с небивал хъс и амбиция за унищожаването им. Отново бюрократични центрове и мрежи се налагат с претенциите си да диктуват, и мислите, и действията, на човеците. Навярно не успяваме да въобразим до какви поражения за цивилизацията ни може да доведе действието на този нов-стар модел на натрапваща се бюрократична прегръдка. България, политическата класа, но и в цялост обществото, търси с чест и достойнство да изпълни мандата си като председател на ЕС. Не се чува някой да го напомня, но това съдържа в себе си и един дълг към порива и илюзиите отпреди три десетилетия. Дълг – с воля и решителност да се борим срещу всяка – нова или стара – натрапваща се прегръдка, заплашваща съществуването ни на нас като българи и, на всички ни, като хора.   Брежнев обичал да се целува с Хонекер, Хонекер се целувал с Горбачов, а Хрушчов и Брежнев с Живков. И докато в Източния блок първите мъже се целували по площади и митинги, Рейгън обичал да целува само жена си – Нанси. Може би заради това Съветският съюз се разпаднал с… целувка. За това напомни преди време пред БиТиВи един от най-опитните фоторепортери у нас Емил Иванов, дълги години пътувал с Тодор Живков. Станал свидетел и заснел много целувки. “Зависи от далаверата, ако далаверата е много голяма, и целувката е по-страстна, по-любвеобилна… пред нас се целуваха уста в уста”, разказва Емил Иванов.", "date": "2018.01.23", "title": " Отново натрапваща се прегръдка?\t\t\t"}
{"url": "https://trud.bg/%d0%b8%d1%81%d1%82%d0%b8%d0%bd%d1%81%d0%ba%d0%b8%d1%82%d0%b5-%d1%86%d0%b5%d0%bd%d0%b7%d0%be%d1%80%d0%b8-%d0%b4%d0%bd%d0%b5%d1%81-%d0%b8%d1%81%d0%ba%d0%b0%d1%82-%d0%be%d1%81%d1%82%d0%b0%d0%b2%d0%ba/", "text": "Кошлуков няма нужда от защита. Защото винаги е бил срещу системата, т.е. срещу безличието и лицемерието. Без значение, дали годината е 1989-та, 2001-ва или 2018-та. Фактът, че 30 години е в обществения живот, било то като активен участник в демонтирането на тоталитарния режим, било в политиката, медиите или шоубизнеса, показва, че е човек, който винаги е съумявал да предложи алтернативна гледна точка и собствено мнение. Направи го и в последната половин година, с участието в конкурса за генерален директор на БНТ и след това, когато прие поканата на новия шеф на обществената телевизия Константин Каменаров. “Протестът” срещу Кошлуков бе планиран за лятото, но бе отложен. Временно. Това се разбра още в момента, в който бившият политик, доскорошен телевизионен водещ и някогашен бунтар на студентите подписа договора си като програмен директор на БНТ 1, а после и като водещ на актуалното обзорно предаване “Още от деня”. Същите кръгове, които признаха, че Емил Кошлуков се е представил респектиращо на изслушването пред Съвета за електронни медии, вече цял месец провеждат кампания по неговото дискредитиране. Те са известни – подсъдими олигарси и техните марионетки в нискочитаеми сайтове, които са се превърнали в морална полиция на днешното ни общество. Маниакално и субсидирано мотивирани да унищожават репутации, кариери, съдби, че чак са стигнали да фабрикуват фалшивата новина, че в БНТ1 имало „цензура“. Не, няма и няма как да има цензура, не и докато тези, които “протестират” срещу нея, не успеят да я наложат. Исканата оставка на програмния директор на БНТ 1 не е нищо повече от опит за налагане на цензура, преврат срещу нормалността, срещу институционалната независимост, срещу реда и сигурността в страната, доколкото обществената телевизия има специален статут в това отношение. Истинските цензори са тези, които днес искат оставката на Емил, защото им е неудобен. Защото Кошлуков просто иска да въведе ред в анархията, която се е настанила из студиата на ул. „Сан Стефано“ 29. И конкретно в “Денят започва с култура”. Предаване, което очевидно се е поставило в услуга на олигархичния кръг “Капитал” и производното му партийно ГМО “Да, България”. “Прегрешението” на програмния директор било в това, че поискал да се изпише срещу името на Емил Джасим – член на ръководството на “Да, България”, което не било прието от екипа. Какъв точно е Джасим? Експерт, политик или хулител на Апостола на свободата? Същият, който нарече Левски „лайно“ и че „България на Симеон на три морета“ било достойно само за слоган на рекламна фланелка. Защо продуцентите от “Денят започва с култура” не поканиха по темата за изучаването на комунизма в училище друг политик, който е експерт и учител? Нима в парламентарната група на “БСП за България” няма изтъкнат експерт като Ирена Анастасова, дългогодишен директор на столично училище. Нима няма в ГЕРБ или в останалите партии, които по волята на избирателя са в парламента. А ако не искат политици, Джасим ли е единственият учител, който трябва да има запазено място в предаването или има стотици негови колеги, които ще представят много по-грамотно темата от изхвърления от Класическата гимназия даскал, парадиращ за „интелектуалец“, със съмнителни познания по Българска история. Този “професионален” екип от “Денят започва с култура” дали не се сети, че може да покани и Кошлуков по тази тема. Най-малкото, защото е лежал в затвора преди 10-ти ноември. Не искат да го сторят, дали от липса на историческа памет и ниско ниво на професионализма, дали защото Кошлуков просто “не играе” в отбора на олигархичното задкулисие. Тъжно е, защото кукловодите, които днес субсидират атаките срещу обществената медия, през външен натиск и най-вече през марионетките си в самата телевизия, дори не си дават сметка за щетите, които нанасят върху свободата на словото. А може би, точно това е крайната им цел. Задълбочавайки разделението в обществото, кукловодите всъщност се стараят да опазят територията, която отдавна са си “приватизирали” в обществената телевизия. За каква цензура говорим, при положение, че ако бъде извършен мониторинг на “Денят започва с култура”, а и в цялата БНТ 1, то ще излезе, че Емил Джасим веднъж е участвал като учител, друг път като “експерт” по арабските въпроси, трети път като провалил се политик, само още не е канен като защитник на “Истанбулската конвенция”, а броят на участията му надвишава многократно тези и на премиера Бойко Борисов, и на президента Румен Радев. Къде са протестите срещу едностранчивостта на предаванията “Денят започва с култура”, в които през ден участват писатели, поети, актьори, които никога не са крили своята близост с олигархичния кръг “Капитал”? Или какво, понеже Емил Кошлуков е отишъл в БНТ 1 и се опитва, да спаси обществената телевизия от “грантоядите”, те панически се обединяват и се втурват в атака. Защото е важно, не от друго място, а от БНТ 1 обществото да бъде зомбирано – колко важно е да се ратифицира “Истанбулската конвенция”, как и българите трябва да правят като румънците, а именно да протестират срещу всяко действие на държавните власти, което е в противовес на интересите на кукловодите. Това е БНТ 1 в последните десет години. Арогантна пропаганда и точно това, което Кошлуков се е опитва да преустанови – груба тенденциозност. Кои протестират срещу Кошлуков ли? Извън т.нар. “екип” на очевидно тенденциозното предаване за култура!? Представете си, предаване за култура, което всъщност се занимава с политика? Та, протестиращите са “безработни” интелектуалци и “професионални” метежници, нищо повече. Ето да вземем Васил Гюров. Дали някой, извън тесния му кръг познати, все още помни, че е бил музикант. Защото в последните години го виждаме на всички протести – от летните по нудистките плажове, до зимните срещу блокирането на развитието на ски-туризма, а междувременно и по всякакви други хибридни акции. Случайно ли е, че всъщност жената на протестиращия Васил Гюров е била кандидат за депутат от “Да, България” и е активист на партията на “Зелените”, а бившата му жена – Нора Арсова чете новините по БНТ. Не е случайно, разбира се. Кой друг протестира ли? ротестърът на БНТ Камен Алипиев – Кедъра, който преди четири години искаше да пуска “неутронна бомба” върху празнуващите празника на левицата симпатизанти на БСП на “Бузлуджа”. Всъщност, когато човек види, че Кедъра протестира срещу БНТ, то най-логично е да си зададе един въпрос – кой щеше да е Камен Алипиев, ако баща му не е бил известният спортен журналист в социалистическите години Цветан Алипиев, а той дори не е успял да вземе диплома за висше. Странно е, че именно Кедъра протестира срещу Кошлуков, който имал предаване във фалиралата телевизия ТВ7, някога под контрола на банкера-беглец Цветан Василев. Нищо повече от лицемерие, най-малкото, защото собствената съпруга на Алипиев също е работила в ТВ7. Отделна е темата, че Кедъра като много от “лицата” на БНТ 1 заработват солидни хонорари от всевъзможни халтури, нещо, което е немислимо за колегите им от частните телевизии. Но това е “тайна”, мръсна тайна. Ами, кой е Иво Прокопиев, чиито поръчкови издания водят най-яростната кампания по направлението Кошлуков – програмен директор на БНТ 1. Ако не син на баща си – дългогодишен служител на УБО и управител на резиденция, често посещавана от Тодор Живков. Пребоядисаният в „синьо“ номенклатурчик, който за една нощ от журналист стана милионер, след като Иван Костов му подари „Каолин“. Каква ирония на съдбата! Днес срещу Емил Кошлуков протестират синовете на тези, които преди 30 и повече години, го бяха пратили в затвора. Откъдето всъщност “таралежът” е излязъл с още по-остри бодли, които тепърва трябва да се борят срещу змийската паплач на олигархичното задкулисие.", "date": "2018.01.23", "title": " Истинските цензори днес искат оставката на Емил Кошлуков"}
{"url": "https://trud.bg/%d0%b1%d0%b5%d0%b7%d1%80%d0%b0%d0%b1%d0%be%d1%82%d0%bd%d0%b0-%d0%bf%d1%80%d0%b8%d0%b2%d0%bb%d0%b5%d1%87%d0%b5-110-000-%d0%bb%d0%b2-%d0%be%d1%82-%d1%87%d1%83%d0%b6%d0%b1%d0%b8%d0%bd%d0%b0/", "text": "Безработна майка си осигури доход от над 110 769 лв. за четири години, без да се труди. Сълзица Василева/30г./ от шуменското село Жилино привлякла парите от девет държави – Гърция, Швейцария, Германия, Кипър, Замбия, Канада, Нидерландия, Великобритания, Австрия, на нейно име имало вноски даже от българи. Не е установена никаква роднинска връзка на Сълзица с многобройните вносители на средства на нейно име, за да се приемат те като дарители. Сумите в евро и лева постъпвали чрез „Уестърн Юнион” от 2012 до 2015 г., а на следващата данъчните я изловили и сложили край на потока от необлагаеми доходи, изработени явно с ало-ало забулди на щедри мъже. За недеклариране на приходите и избягване на плащане на данъци в големи размери – 11 076 лв., жената е наказана условно с 1,4 г. затвор при 4-годишен изпитателен срок и 500 лв. глоба от Окръжния съд в Шумен. Освен за данъчното прегрешение, Сълзица е наказана и заради неверни декларации пред Социални грижи – че има нулеви доходи и така получила неправомерно 2 460 лв. за отглеждане на малко дете. Недоволна от високото наказание тя го обжалвала пред Апелативния съд във Варна, но преди дни оттам са потвърдили присъдата. Установено е, че понякога вместо Сълзица до гишето за пари стигал мъжът, с който съжителствали на семейни начала в село Жилино допреди 2 години. Той участвал само, когато тя била възпрепятствана да положи подпис под документите. Сълзица получавала по около 70 превода годишно и имала трайно препитание. Според магистрати, такова облагодетелстване е особено характерно за Североизточна България и с висока обществена опасност.  Алоджийката има възможност да обжалва потвърдената присъда пред последна върховна инстанция. Нейното желание е да отпадне глобата, защото вече е неплатежоспособна. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.23", "title": " Безработна привлече 110 000 лв. от чужбина"}
{"url": "https://trud.bg/%d0%b1%d0%be%d1%80%d1%86%d0%b8%d1%82%d0%b5-%d0%be%d1%82%d0%ba%d1%80%d0%b8%d0%b2%d0%b0%d1%82-%d1%81%d0%b5%d0%b7%d0%be%d0%bd%d0%b0-%d0%b2-%d0%b8%d1%80%d0%b0%d0%bd-%d0%b0-%d0%b6%d0%b5%d0%bd%d0%b8%d1%82/", "text": "Борците ни в класическия стил откриват сезона с престижния турнир „Тахти къп“ в Иран този уикенд. В състава се връща еврошампионът Тарек Абделслам, който дълго лекуваше травма на кръста. Египтянинът с наш паспорт ще стартира в кат. до 87 кг. В състава е и бронзовият медалист от Евро 2017 Даниел Александров (82). Старши треньорът Армен Назарян ще разчита на още трима млади състезатели. А в свободния стил чеченецът с наш паспорт Али-Паша Умарпашаев ще се бори на „Иван Яригин“ в Красноярск през уикенда. Той ще стартира в кат. до 74 кг. При жените България ще бъде представена с 3 класни състезателки, водени от старши треньорът Петър Касабов – настоящата №1 в Европа Биляна Дудова (55), двукратната световна вицешампионка Тайбе Юсеин (62) и призьорката от европейски първенства Мими Христова (57).", "date": "2018.01.23", "title": " Борците откриват сезона в Иран, а жените  – в Русия"}
{"url": "https://trud.bg/%d1%83%d1%87%d0%b8%d1%82%d0%b5%d0%bb-%d1%83%d0%b4%d0%b0%d1%80%d0%b8%d0%bb-%d1%83%d1%87%d0%b5%d0%bd%d0%b8%d0%ba-%d0%b2-%d1%81%d1%82%d0%be%d0%bb%d0%b8%d1%87%d0%bd%d0%be-%d1%83%d1%87%d0%b8%d0%bb%d0%b8/", "text": "Учител от столично училище е ударил ученик, съобщи Нова телевизия. На място е изпратен екип на полицията. Инцидентът е станал в 65-о училище в Бусманци. От МВР потвърдиха за случилото се и съобщиха, че са получили сигнал в 14:53 часа този следобед. Ученикът е откаран в болница за преглед. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.23", "title": " Учител ударил ученик в столично училище"}
{"url": "https://trud.bg/%d0%b2%d1%8a%d0%b2%d0%b5%d0%b6%d0%b4%d0%b0%d1%82-%d1%81%d0%b8%d0%bd%d1%8f-%d0%b7%d0%be%d0%bd%d0%b0-%d0%b2%d1%8a%d0%b2-%d0%b2%d0%b0%d1%80%d0%bd%d0%b0-%d0%b2-%d0%ba%d1%80%d0%b0%d1%8f-%d0%bd%d0%b0-%d0%b0/", "text": "В края на април се очаква да бъде въведена синята зона във Варна. В първия й обхват ще има 3000 паркоместа в района между булевардите „Христо Ботев“, „Мария Луиза“, 8-ми приморски полк“, „Цар Освободител“ и „Приморски“, обясни за „Труд“ инж.Младен Иванов, управител на ОП“Общински паркинги и синя зона“. В момента тези места се проектират, а до по-малко от месец ще приключи обществената поръчка за плащанията чрез sms-и.Плащането в брой ще става в избрани близки търговски обекти. За живеещите в центъра на Варна паркирането ще струва по 5 лева на месец, абонаментът за фирми ще е 150 лв., а за точно определени паркоместа-350 лв. За сравнение, в София служебният абонамент за конкретни места е 650 лв., даде пример инж.Иванов. Максималният престой в синята зона ще е до 3 часа и ще струва 1 лв. След изтичането на този срок, колите ще бъдат закопчани със скоби и глобата ще е 20 лева.Въвеждането на втория обхват на синята зона се очаква да стане в началото на 2019 г.и ще включва над 4000 паркоместа. За обслужването на синята зона ще бъде обявена обществена поръчка за 18 електро автомобила и нови три „паяка”. Общинското предприятие разполага сега с две специализирани коли за репатриране, едната от които е винаги в ремонт. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.23", "title": " Въвеждат синя зона във Варна в края на април"}
{"url": "https://trud.bg/%d1%87%d0%b5%d1%80%d0%b5%d0%bd-%d0%b4%d0%b8%d0%bc-%d1%81%d1%82%d1%80%d0%b5%d1%81%d0%bd%d0%b0-%d0%b1%d1%83%d1%80%d0%b3%d0%b0%d0%b7%d0%bb%d0%b8%d0%b8/", "text": "Черен дим се изви над комплекс „Зорница“ и стресна бургазлии преди обед във вторник. Уплашени хора звъняха на дежурните телефони на полицията, за да сигнализират за инцидента.  Гъстият черен дим се дължи на запалване при саниране на един от блоковете, съобщиха от ОД на МВР. Работник изтървал горелката си по време на работа и възникнало запалване. Горелката подпалила намиращия се наблизо стиропор. Пожарът своевременно бил потушен. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.23", "title": " Черен дим стресна бургазлии"}
{"url": "https://trud.bg/%d0%b0%d1%80%d0%b5%d1%81%d1%82%d1%83%d0%b2%d0%b0%d1%85%d0%b0-%d1%82%d1%80%d0%b8%d0%bc%d0%b0-%d0%b4%d1%83%d1%88%d0%b8-%d0%b2-%d0%bf%d0%be%d0%bb%d1%88%d0%b0-%d0%bf%d0%be-%d0%be%d0%b1%d0%b2%d0%b8%d0%bd/", "text": "Трима души са арестувани в Полша и обвинени в пропаганда на нацизма, след като телевизия съобщи подробности за неонацистка група, чествала Адолф Хитлер, предаде Асошиейтед прес, като се позова на полски медии. Държавата не може да допуска използването на тоталитарни символика и че въпросната групировка трябва да бъде забранена, заяви премиерът на Полша Матеуш Моравецки. В събота частният новинарски тв канал „Те Фау Ен 24“ излъчи записани със скрита камера кадри, на които се вижда как членове на „Гордост и съвременност“, облечени в нацистки униформи, честват миналата пролет 128-ата годишнина от рождението на диктатора. Репортерите под прикритие заснели горяща голяма свастика и възгласи „Зиг хайл!“ на участниците в сборището в гориста местност. Материалът на „Те Фау Ен 24“ предизвика голям обществен отзвук в Полша. В неделя главната прокуратура на страната започна разследване дали има престъпление пропаганда на нацизма, което би довело до присъда до две години затвор. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.23", "title": " Арестуваха трима души в Полша по обвинение в нацистка пропаганда"}
{"url": "https://trud.bg/%d1%87%d0%b5%d1%82%d0%b8%d1%80%d0%b8%d0%bc%d0%b0-%d0%b7%d0%b0%d0%b3%d0%b8%d0%bd%d0%b0%d0%bb%d0%b8-%d1%81%d0%bb%d0%b5%d0%b4-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d0%bd%d0%b0/", "text": "Четирима души са загинали при катастрофа между самолет и хеликоптер в Германия, предаде АФП. Двете превозни средства са се сблъскали във въздушното пространство над град Филипсбург, намиращ се недалеч от границата с Франция. Информацията е дадена от говорител на полицията, който е разкрил също така, че районът, в който са хеликоптера и самолета са паднали, е отцепен. Изясняват се причините около инцидента. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.23", "title": " Четирима загинали след катастрофа на самолет и хеликоптер в Германия"}
{"url": "https://trud.bg/%d1%82%d1%80%d0%b5%d1%82%d0%be%d0%b4%d0%b8%d0%b2%d0%b8%d0%b7%d0%be%d0%bd%d0%b5%d0%bd-%d1%82%d0%b8%d0%bc-%d0%b8%d1%81%d0%ba%d0%b0-%d0%bb%d0%b0%d0%bc%d0%bf%d0%b0%d1%80%d0%b4/", "text": "Легендата на „Челси“ Франк Лампард може да започне от третото ниво на английския футбол своята мениджърска кариера. 39-годишният настоящ треньор на юношите на „сините“ до 19 години е поканен на интервю от „Оксфорд Юнайтед“. Тимът от Лига 1 остана без мениджър, след като испанецът Пеп Клотет бе уволнен след загуба с 1:2 от „Бъри“.", "date": "2018.01.23", "title": " Третодивизонен тим иска Лампард"}
{"url": "https://trud.bg/%d0%ba%d1%80%d0%b0%d0%bb%d0%b5%d0%b2-%d0%be%d1%82%d0%ba%d1%80%d0%b8%d0%b2%d0%b0-%d1%81%d0%b5%d0%bc%d0%b8%d0%bd%d0%b0%d1%80-%d1%81%d1%80%d0%b5%d1%89%d1%83-%d0%b4%d0%be%d0%bf%d0%b8%d0%bd%d0%b3%d0%b0/", "text": "Министерството на младежта и спорта организира международен семинар „Предотвратяване на употребата на допинг в професионалния и в спорта за всички чрез обучение и разследване“ на 24 и 25 януари в София, като част от активностите си за Българското председателство на Съвета на Европейския съюз. Над 120 представители на международни организации, свързани с антидопинга, представители на страните-членки на ЕС и на антидопинговите организации от Европа, както и представители на спортните федерации в България ще присъстват на семинара. Борбата с употребата на допинг е един от основните приоритети в сферата на Спорта на Българското председателство на Съвета на ЕС. Семинарът ще бъде открит от министъра на младежта и спорта и член на Управителния съвет на Световната антидопингова агенция (WADA) Красен Кралев и заместник-генералният директор по образование и култура в Европейската комисия Йенс Нийманд Кристенсен. Част от участниците в семинара са заместник-генералният директор на WADA Роб Кьолер, вице-президентът на МОК и член на Управителния съвет и Изпълнителния комитет на WADA проф. д-р Угур Ерденер, председателят на комисията CAHAMA в Съвета на Европа Рафал Пиечота, изпълнителният директор на iNADO (Организацията на националните антидопингови организации) Греъм Стийл, основателят на iNADO Джоузеф де Пенсие и Клемент де Майард от Дирекция „Антикорупция и финансови престъпления“ в Интерпол. Общо 25 лектори от различни държави и организации ще обсъждат възможностите за предотвратяване на употребата на допинг чрез обучение. Обучението има за цел да съдейства за разширяване на знанията за последствията – етични, законови, здравословни и социални от употребата на допинг. Презентация на темата ще изнесе зам.-генералният директор на WADA Роб Кьолер. Особено тревожни са данните за все по-ранната възраст, при която спортуващите в свободното време започват да употребяват допинг, затова тема на обсъжданията ще бъдат и специализирани  антидопингови програми, които обхващат и спортуващите в свободното време, ученици и фитнес инструктори, граждани. Разследването играе важна роля в ограничаване разпространението и употребата на допинг и обединява усилията в налагане на нормативни и регулативни мерки, които да бъдат насочени към намаляване на производството, трафика и използването на забранени средства и методи. Ще бъде представен опитът на антидопинговите агенции и сътрудничеството им с Интерпол.", "date": "2018.01.23", "title": " Кралев открива семинар срещу допинга"}
{"url": "https://trud.bg/%d0%b7%d0%b0%d0%bf%d0%be%d1%87%d0%b2%d0%b0-%d0%bf%d1%80%d0%be%d0%b5%d0%ba%d1%82-%d0%b8%d0%bd%d0%b2%d0%b5%d1%81%d1%82%d0%b8%d1%86%d0%b8%d0%b8-%d0%b7%d0%b0-%d0%b1%d0%b5%d0%b7%d0%be%d0%bf%d0%b0/", "text": "Главна дирекция „Пожарна безопасност и защита на населението” – МВР в качеството си на бенефициент 2 от 30 март 2017 година изпълнява проект “Инвестиции за безопасен регион: окръг Гюргево и област Русе“ (ISR), e-MS код ROBG-135 в партньорство с Окръжен съвет Гюргево, съобщиха от МВР. Заедно с партньорите по проекта, на пресконференцията днес присъстваха главен комисар Николай Николов, директор на ГДПБЗН, областният управител на Русе Галин Григоров, кметът на Община Русе Пламен Стоилов, Валентин Колев, зам.-областен управител на Русе, старши комисар Теодор Атанасов, директор на ОДМВР – Русе, Лили Ганчева, изпълнителен директор на „Еврорегион Данубис“, а от румънска страна Лучеиян Корозел, земестник-председател на Окръжен съвет Гюргево, Нику Мърдале, директор на Дирекция Европейски проекти и ЕС, Мируна Ефтимиу, зам.-директор на същата дирекция и ръководител на проекта, подполковник Раду Ковач, първи заместник на главния инспектор на Окръжен инспекторат на извънредните ситуации Гюргево. На срещата бяха официално представени екипите от българска и румънска страна, които ще управляват и реализират проекта. Това е четвъртият пореден проект, по който работят партньорите от Русе и Гюргево. Той е финансиран по Програмата INTERREG V-A Румъния – България 2014 – 2020 чрез Европейския фонд за регионално развитие. Общата допустима стойност на проекта е 5 843 603,20 евро , от които 85% от Европейския фонд за регионално развитие, а 15% – съфинансиране от националните бюджети на двете държави. Целите на проекта са: подобряване на съвместното управление на риска в трансграничния регион; повишаване на ефикастността на действията при извънредни ситуации на отговорните за това власти до края на проекта; модернизация на съществуващите пожарни аварийно-спасителни служби и оборудването на спасителните екипи, работещи в еврорегиона. Основните дейности, които ще бъдат реализирани от българска страна са: ремонт и реконструкция на сградите на Първа РСПБЗН-Русе, заедно със всички законоустановени съпътстващи дейности – оценка на инвестиционния проект, строителен надзор, обзавеждане, доставка на компютърна техника и офис оборудване; изработване и разпространение на материали за информираност и публичност. От румънска страна: строителство на гараж за пожарни автомобили, пункт за периодична техническа проверка, работилница за техническо обслужване и ремонт, адекватно оборудван полигон за симулиране на реални полеви условия за обучение на служители и парамедици, съблекални, стаи за почивка, административни помещения и т.н. Предвидено е и закупуването на подвижна работилница за поддръжка и ремонт на пожарни автомобили /оборудване за проучване и оценка на рисковете, за спасяване от враждебна среда и в други специфични произшествия/. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.23", "title": " Започва проект „Инвестиции за безопасен регион: окръг Гюргево и област Русе“"}
{"url": "https://trud.bg/%d0%b2%d0%bb%d0%b0%d0%b3%d0%b0%d1%82-750-000-%d0%bb%d0%b5%d0%b2%d0%b0-%d0%b2-%d0%b1%d0%bb%d0%b0%d0%b3%d0%be%d1%83%d1%81%d1%82%d1%80%d0%be%d0%b9%d1%81%d1%82%d0%b2%d0%be-%d0%bd%d0%b0-%d0%bd%d0%b0%d1%81/", "text": "750 000 лева ще бъдат вложени през новата година в благоустрояването на населените места в община Велико Търново. За поредна година кметът на Старата столица Даниел Панов и екипът му планират сериозен ресурс за подобряване на инфраструктурата и урбанизираната среда в селищата край общинския център. Както през миналата, така и през настоящата година средствата във фонда по програма „Местни инициативи“ ще са 450 000 лева. Чрез нея кметовете и кметските наместници кандидатстват за финансиране на собствени проекти. Ремонти на улици, тротоари, площадни и обществени пространства са дейностите, които представителите на местната власт в населените места от общината са посочили като приоритетни. Още над 300 000 лева ще бъдат вложени в инфраструктурата на населените места и по новата инвестиционна програма на Община Велико Търново. Програмата „Местни инициативи“ и целият инвестиционен план ще бъдат гласувани в рамките на Бюджет 2018, а това ще се случи на предстоящата на 25 януари сесия на Великотърновски общински съвет. Повече от 30 проекта за 450 000 лева бяха реализирани по „Местни инициативи“ през 2017 година. В 28 населени места бяха асфалтирани улици и участъци от локалните пътни мрежи. Подобрена бе инфраструктурата в Дебелец, Килифарево, Самоводене, Ново село, Габровци, Шемшево, Леденик, Ялово, Дичин, Велчево и др. В Дебелец стартира ремонт на площадното пространство и градския фонтан, който ще продължи и през настоящата година. Реконструкция на водостоци също бе сред дейностите, финансирани по програмата. В с. Момин сбор бе ремонтирана сградата на кметството, в с. Русаля бе обновен пенсионерският клуб, а в с. Велчево бе монтирана нова дограма на местното читалище. Финансовата рамка на програма „Местни инициативи“ расте от 2012 година насам, по инициатива на Даниел Панов. Средствата във фонда нараснаха от 160 000 до 450 000 лева годишно. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.23", "title": " Влагат 750 000 лева в благоустройство на населените места край Велико Търново\t\t\t"}
{"url": "https://trud.bg/%d1%81%d0%b8%d0%bd%d0%be%d0%b4%d1%8a%d1%82-%d0%bf%d1%80%d0%b8%d0%b7%d0%be%d0%b2%d0%b0-%d0%b7%d0%b0-%d1%83%d1%81%d1%8a%d1%80%d0%b4%d0%bd%d0%b0-%d0%bc%d0%be%d0%bb%d0%b8%d1%82%d0%b2%d0%b0-%d0%bf%d1%80/", "text": "Св. Синод реши всекидневно във всички храмове и манастири да се отслужва молитва против приемането на Истанбулската конвенция. Това става ясно от решение на Св. Синод на Българската православна църква. Целия текст на решението на Св. Синод: Като помним думите на Господа „…без Мене не можете да вършите нищо” (Йоан.15:5) в тези дни на тежки духовни изпитания на вярата и съвестта на Православния български народ, Св. Синод на БПЦ – БП призовава Православния български народ с усърдна молитва да изпроси Божията помощ да не бъде приета Истанбулската конвенция, която, според нас, би довела до „духовна смърт” на народа и единодушно реши: Извънредно, всекидневно във всички храмове и манастири в диоцеза на Българската православна църква – Българска Патриаршия да се отслужва молебния канон към Св. Богородица. Обръщението на Св. Синод, относно ратифицирането на Истанбулската конвенция, да се прочете след светата Литургия от църковния амвон на 28 януари т.г. – Неделя на митаря и фарисея. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.23", "title": " Синодът призова за усърдна молитва против приемането на Истанбулската конвенция"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d1%80%d0%b8%d1%81%d0%be%d0%b2-%d1%80%d0%b0%d0%b7%d0%b3%d0%be%d0%b2%d0%b0%d1%80%d1%8f-%d1%81%d1%8a%d1%81-%d0%b7%d0%b0%d0%b5%d0%b2/", "text": "Министър-председателят Бойко Борисов разговаря с премиера на Република Македония Зоран Заев за активизиране на работата по изграждането на транспортната инфраструктура на Балканите. Това съобщиха от правителствената информационна служба. Борисов посочи, че при срещите си в Страсбург е поставил въпроса за свързаността като първа стъпка за интеграцията на страните от региона, която може да бъде направена още докато държавите се подготвят за членство. Българският премиер каза, че е изтъкнал важността на Коридор №8 за целия континент и необходимостта страните, които не ползват еврофондове, да бъдат подпомогнати финансово. Бойко Борисов посочи също, че е възложил на министъра на транспорта, информационните технологии и съобщенията да следи лично хода на реализацията на жп линията между София и Скопие – проект, чието значение беше изтъкнат и от много жители на Струмица по време на съвместното заседание на правителствата на България и Република Македония АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.23", "title": " Премиерът Борисов разговаря със Заев за активизиране на работата по транспортната инфраструктура"}
{"url": "https://trud.bg/%d0%b3%d1%80%d0%b8%d0%b3%d0%be%d1%80-%d0%b0%d1%83%d1%82-%d0%be%d1%82-%d0%bc%d0%b5%d0%bb%d0%b1%d1%8a%d1%80%d0%bd-%d0%ba%d0%bb%d0%b0%d1%82%d1%8f%d1%82-%d0%b3%d0%be-%d0%b2-%d1%80%d0%b0%d0%bd%d0%b3%d0%bb/", "text": "Григор Димитров изненадващо отпадна от Аустрелиън оупън преди да изравни миналогодишното си постижение. Българинът загуби с 4:6, 6:3, 3:6, 4:6 четвъртфинала от Кайл Едмънд, втората ракета на Великобритания. Така българският ас се лиши от шансовете за втори пореден полуфинал и загуби 360 точки от актива си в ранглистата. От самото начало си пролича, че мачът няма да прилича на предишните две срещи между двамата, спечелени от Димитров. В първата седмица Гришо се хвалеше, че силното слънце в Мелбърн му харесва, но сега под лъчите му той изглеждаше муден и слаб. Едмънд пък показа изненадващо рязка игра и поведе с пробив още в първия гейм. Григор го върна за 3:3, но продължи да сервира неубедително и в 9-ия гейм направи два подаръка на съперника – двойна грешка и пропуск от форхенд, след което британецът отново проби и малко по-късно поведе в резултата. Опитът помогна на Димитров да се измъкне от ситуацията с вихрено начало на втората част. Това не анулира проблемите – след пробив в първия гейм българинът трябваше да се измъква от 0/40 във втория, но темпото се оказа прекалено високо за Едмънд, който на няколко пъти показа сериозно объркване. Късметът бе с Григор и в 7-ия гейм, когато допусна 3 двойни грешки, но отново запази аванса си, а после изравни сетовете. Но дори и този момент не се оказа повратен в срещата, тъй като №3 в света така и не успя да заиграе постоянно и стабилно. Опитът да вкара мощ в сервиса наруши точността – българинът завърши мача с общо 7 двойни грешки, колкото бяха и асовете му, докато съперникът му направи едва 4 срещу 13 директни точки от сервис. Но дори в дългите разигравания Димитров изглеждаше уязвим и уплашен. Докато Едмънд се задоволяваше да връща топката на сигурно и да атакува само в изгодни моменти, българинът или проявяваше прекалена пасивност, или стигаше до прибързани грешки. Британецът взе убедително третия сет, а в четвъртия преодоля бързо смущението от факта, че е пред най-големия успех в кариерата си. Григор върна ранния му пробив в четвъртата част, но Едмънд продължи да натиска в разиграванията. В преломен момент се превърна деветият гейм, когато Кайл оспори отчаян и почти успешен удар на Григор по линията. Първоначално „ястребовото око“ „вкара“ топката вътре, но повторният преглед показа, че е „аут“, което означаваше пробив на Едмънд. До самия край Димитров се съпротивляваше и поддържаше илюзия за обрат, но след 2:49 часа британецът затвори мача. Така Григор не успя да защити точките си от втори пореден турнир и постави под въпрос третото си място в ранглистата. Той може да бъде изместен от Марин Чилич, който ще спори с Едмънд за едно от местата във финала. При успех на хърватина, той ще е новият №3 в света. Григор пък вече мисли за завръщането си в България. Той призна, че след мача ще се отдаде на почивка, но не уточни къде. Хасковлията обаче пусна видео обръщение към родните фенове, с което ги покани на турнира „София оупън“ през февруари в „Арена Армеец“. „Здравейте, България! – заяви Григор. – С нетърпение чакам да се прибера и да играя турнира вкъщи „Диема екстра София оупън“. Надявам се да сте там. Миналата година заедно спечелихме турнира. Надявам се отново да го спечелим заедно. Поздрави на всички, до скоро!“", "date": "2018.01.23", "title": " Григор аут от Мелбърн, клати се в ранглистата"}
{"url": "https://trud.bg/%d0%ba%d0%b0%d0%b9%d0%bb-%d0%b5%d0%b4%d0%bc%d1%8a%d0%bd%d0%b4-%d1%82%d0%be%d0%b9-%d0%bc%d0%b8%d0%bd%d0%b0-%d0%bf%d1%80%d0%b5%d0%b7-%d1%82%d0%b5%d0%b6%d0%ba%d0%b8-%d1%81%d1%80%d0%b5%d1%89%d0%b8/", "text": "Кайл Едмънд върна жеста на Григор Димитров и призна, че го е победил, тъй като българинът е имал тежки мачове до четвъртфиналите. „Григор мина през много трудности, особено мачът с Ник Кириос беше на изключително високо ниво – заяви британецът. – Аз имах миг на пропадане във втория сет, но успях да се възстановя в края, което се оказа и точния момент“.", "date": "2018.01.23", "title": " Кайл Едмънд: Той мина през тежки срещи"}
{"url": "https://trud.bg/%d0%ba%d1%80%d0%b8%d0%bb%d0%b8-%d0%be%d1%82-%d0%b3%d1%80%d0%b8%d0%b3%d0%be%d1%80-%d1%81%d0%bc%d1%8a%d1%80%d1%82%d1%82%d0%b0-%d0%bd%d0%b0-%d0%b4%d1%8f%d0%b4%d0%be-%d0%bc%d1%83/", "text": "Родителите на Григор Димитров – Димитър и Мария, скрили от сина си тъжната вест за кончината на дядо му Господин. Той е починал преди 10 дни на 81-годишна възраст, докато внукът му се готвеше за Аустрелиън оупън, съобщава Агенция Блиц. Дядо Господин бил сред най-близките хора на Григор, на който първата буква от името е заради него. Димитър и Мария не пожелали да съобщят на сина си с цел да не го разконцентрират преди турнира от Големия шлем.", "date": "2018.01.23", "title": " Крили от Григор смъртта на дядо му"}
{"url": "https://trud.bg/%d0%be%d1%81%d1%82%d0%b0%d0%b2%d0%ba%d0%b0%d1%82%d0%b0-%d0%bd%d0%b0-%d1%88%d0%b5%d1%84%d0%b0-%d0%bd%d0%b0-%d0%bd%d1%81%d0%be-%d1%84%d0%b0%d0%bb%d1%88%d0%b8%d0%b2%d0%b0-%d0%bd%d0%be%d0%b2%d0%b8%d0%bd/", "text": "Началникът на Националната служба за охрана (НСО) Ангел Антонов не е подал оставка, съобщи за „Труд“ изключително информиран източник. Новината за оставката бе разпространена от сайтове и агенции. Според  тях в понеделник Антонов депозирал молба за напускане, мотивирана с преминаване на друга работа. Реалната причина обаче била прокурорска проверка за извършени злоупотреби. До момента няма никакъв коментар от страна на Ангел Антонов. „Труд“ се свърза с говорителя на НСО Нели Иванова, която отрече директорът на службата да е подавал оставка. Очаквайте подробности", "date": "2018.01.23", "title": " Оставката на шефа на НСО – фалшива новина"}
{"url": "https://trud.bg/%d0%b2%d0%b0%d0%bb%d0%b5%d1%80%d0%b8-%d1%81%d0%b8%d0%bc%d0%b5%d0%be%d0%bd%d0%be%d0%b2-%d0%ba%d0%be%d1%80%d0%bd%d0%b5%d0%bb%d0%b8%d1%8f-%d0%bd%d0%b8%d0%bd%d0%be%d0%b2%d0%b0-%d1%81%d0%b5-%d0%bf%d1%80/", "text": "Вместо да е българската Тереза Мей, Корнелия Нинова се превръща в една политическа Анита Мейзер. Това каза вицепремиерът Валери Симеонов по време на дебатите по вота на недоверие към кабинета „Борисов“ 3 за провала му в борбата с корупцията „Искате вот, за който си измисляте аргументите 10 дена преди това“, обърна се вицепремиерът към БСП. По отношение на твърдението на ДПС, че активистка на НФСБ е била хваната в каналджийство, той заяви, че са далеч от богатия им опит. „Най-малко вие можете да давате оценка на политическа сила, която е поела отговорността да участва в управлението и срещу която не можете да извадите една думичка за корупция и злоупотреба“, каза Симеонов, като посочи, че такъв е манталитетът и на БСП. Той призова за смирение по време на европредседателството и каза, че след това ще имат време да си разчистват сметките. „Вотът е жалък“, каза още Симеонов. По думите му вотът на недоверие е нещо инфантилно, защото говори общо за корупцията. Това, което в момента става е позорно и за политиката, и за Народното събрание, заяви вицепремиерът и поясни, че е разбрал това, когато е организирал обход на оградата с вертолет и лично се е обадил на Корнелия Нинова и я е поканил, но тя не е дошла. „При твърденията за оградата по границата не става въпрос за журналистика, а за нелепа пропагандна кампания. Отново тук от трибуната на Народното събрание се изричат поредица от неверни твърдения. Първо беше казано, че съоръжението е некачествено“, заяви Симеонов. Той обърна внимание, че докладът, който се цитира, е от времето на служебния кабинет и добави, че според него едно такова твърдение за пореден път обругава и оклеветява труда и усилията не само на хората, които са го правили, а на тези, които са отговаряли за това. „Второто невярно твърдение е, че преди зимата оградата започнала да пада. Не е започнала да пада ей-така от само себе си. Оградата падна при проливни валежи и то само на тези места, където нямаше силна преграда, която да спре пороите, формирали се в резултат на валежи с 315 л./кв.м.“, заяви вицепремиерът. „Не отговаря на истината, че нашата ограда е била по-скъпа от тази на Гърция“, посочи Симеонов. „Към всички тези лъжи, които бяха изказани ще си позволя да припомня и редица други лъжи, които бяха изказани по медиите и в някакъв материал, странно защо беше нарачен документален филм. Там ставаше въпрос за абсолютно неверни факти“, коментира вицепремиерът. Симеонов отговори на въпрос на лидера на БСП Корнелия Нинова дали е спазил обещанието си да пусне в прокуратурата сигнали за туризма: „Между четири и шест сигнала съм пуснал в областта на туризма“. „Корупция има от Щатите, до Тунис“, коментира още вицепремиерът Валери Симеонов и попита лидера на БСП Корнелия Нинова колко сигнала е пуснала лично до прокуратурата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.23", "title": " Валери Симеонов: Корнелия Нинова се превръща в една политическа Анита Мейзер\t\t\t"}
{"url": "https://trud.bg/%d0%b8-%d1%8e%d0%bd%d0%be%d1%88%d0%b8%d1%82%d0%b5-%d0%bd%d0%b8-%d0%be%d1%82%d0%bf%d0%b0%d0%b4%d0%bd%d0%b0%d1%85%d0%b0-%d0%b2-%d0%bc%d0%b5%d0%bb%d0%b1%d1%8a%d1%80%d0%bd/", "text": "Българското участие в Мелбърн приключи с отпадането на представителите ни в юношеския турнир. Адриан Андреев загуби с 2:6, 1:6 за едва 52 минути от Себастиан Корда (САЩ) във втория кръг. Гергана Топалова пък е аут от надпреварата на двойки при девойките. Тя и Даниела Висмане (Латвия) отстъпиха с 3:6, 0:6 от американките Далайна Хюит и Пейтън Стърнс.", "date": "2018.01.23", "title": " И юношите ни отпаднаха в Мелбърн"}
{"url": "https://trud.bg/%d0%ba%d0%b7%d0%b4-%d1%81%d0%b5-%d1%81%d0%b0%d0%bc%d0%be%d1%81%d0%b5%d0%b7%d0%b8%d1%80%d0%b0-%d0%b7%d0%b0-%d0%bd%d0%b0%d1%81%d0%b8%d0%bb%d0%b8%d0%b5%d1%82%d0%be-%d0%b2-%d0%b4%d0%be%d0%bc-%d0%b7%d0%b0/", "text": "Комисията за защита от дискриминация се самосезира по сигнала за   над деца с увреждания в Габрово. Според медийни публикации деца са били удряни и обиждани от персонала на габровския Център за настаняване от семеен тип, предаде БНР. В Комисията за защита от дискриминация вече е изготвен доклад за случая в Габрово по повод отключени репортажи с кадри от насилие спрямо децата от страна на служителки работещи в центъра. Вносител на доклада е заместник-председателят на институцията Баки Хюсеинов. Той смята че излъчените репортажи съдържат данни за осъществен тормоз по смисъла на Закона за защита от дискриминация и предлага да бъде образувано производство по казуса, в което да се установят нарушителите и да бъдат наложени санкции. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.23", "title": " КЗД се самосезира за насилието в дом за деца с увреждания в Габрово"}
{"url": "https://trud.bg/%d0%ba%d0%be%d1%80%d0%bd%d0%b5%d0%bb%d0%b8%d1%8f-%d0%bd%d0%b8%d0%bd%d0%be%d0%b2%d0%b0-%d0%bd%d1%8f%d0%bc%d0%b0-%d0%b4%d0%be%d1%81%d1%8a%d0%b4%d0%b5%d0%b1%d0%bd%d0%be-%d0%bf%d1%80%d0%be%d0%b8%d0%b7/", "text": "Прокуратурата отказа да образува досъдебно производство срещу Елена Йончева по сигнал на Валери Симеонов, но прокуратурата има две производства за оградата, за която вина носи вицепремиерът. Това каза в лично обяснение лидерът на БСП Корнелия Нинова във връзка с  , че се е превърнала в политическата Анита Мейзер „Това е отговорът, без спекулации, без нападки, без обиди. Истината: срещу Елена нищо – срещу него – две“, заяви Нинова. „Наистина недопустим език и груби обиди. Не към мен лично. Има една хубава мисъл, г-н Симеонов: „Не трябва да се обиждаш, когато говори умен човек, а когато говори глупав, защо изобщо да се обиждаш?“, обърна се лидерът на БСП към вицепремиера Валери Симеонов. „Вземам тази дума не за да се оправдавам и да давам лично обяснение, а за да защитя Елена Йончева, да ви кажа, че вие оправдахте тезата ми в началото на изказването. Когато посочи корупцията, върху него се хвърля цялата система на манипулации, лъжи, обиди, груби думи, на цинизъм, но отговорът е само един“, допълни Нинова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.23", "title": " Корнелия Нинова: Няма досъдебно производство срещу Елена Йончева, срещу Валери Симеонов има две"}
{"url": "https://trud.bg/5-%d0%b3%d0%be%d0%b4%d0%b8%d0%bd%d0%b8-%d0%b7%d0%b0%d1%82%d0%b2%d0%be%d1%80-%d0%b7%d0%b0-%d1%81%d0%b5%d1%80%d0%b8%d0%b5%d0%bd-%d0%bd%d0%b0%d0%bf%d0%b0%d0%b4%d0%b0%d1%82%d0%b5%d0%bb-%d0%bd%d0%b0-%d0%b6/", "text": "Наложиха ефективно наказание от 5 години и 6 месеца „лишаване от свобода“ на Димитър Д., извършил поредица грабежи над жени. Това съобщиха от прокуратурата в Бургас. Димитър е на 50 години и е признал, че за перода от 26.09.2016 г. до 09.11.2016 г. отнел чужди движими вещи на обща стойност 1 558 лв., като всичко откраднато било от  жени. Димитър си имал схема за нападения. Той дебнел жертвите си на различни места, но задължително късно вечер и през нощта, когато дамите не могат да го видят и запомнят добре, освен това са сами и беззащитни. Събарял ги на земята и издърпвал дамските им чанти, отнемайки вещи и пари, намиращи се в тях. Наказанието ще бъде изтърпяно при първоначален „строг“ режим в затвор.  Споразумението, което е одобрено от Окръжен съд – Бургас, е окончателно и има силата на влязла в законна сила осъдителна присъда. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.23", "title": " 5 години затвор за сериен нападател на жени"}
{"url": "https://trud.bg/%d0%b9%d0%be%d1%80%d0%b4%d0%b0%d0%bd-%d1%86%d0%be%d0%bd%d0%b5%d0%b2-%d0%bd%d0%b5%d0%b4%d0%be%d1%80%d0%b0%d0%b7%d1%83%d0%bc%d0%b5%d0%bd%d0%b8%d0%b5-%d0%b3%d0%be%d0%b2%d0%be%d1%80/", "text": "„Освен тази цинична обида към ръководител на парламентарна група и на цяла партия, при това най-голямата от опозицията, с менторския тон, с който ни говори, ще използвам неговия тон – това недоразумение, се обръща към една партия със заслуги за мира и демокрацията в България. Заслуги за нашето европейско и Натовско членство, защото наистина сте недоразумение.“ С тези думи от парламентарната трибуна народният представител от ПГ на ДПС Йордан Цонев се обърна към вицепремиера Валери Симеонов, докато правеше процедура по начина на водене заради негово изказване по време на дебатите по инициирания вот на недоверие към правителството. Йордан Цонев се обърна към председателстващия пленарното заседание Емил Христов с думите: „Вероятно не може да изгоните и да наложите наказание на вицепремиер, но можете да му правите бележка, докато говори”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.23", "title": " Йордан Цонев: „Недоразумение“ говори с менторски тон на ДПС, една партия със заслуги за мира и демокрацията"}
{"url": "https://trud.bg/%d0%b0%d0%b2%d1%82%d0%be%d0%ba%d1%80%d0%b0%d0%b4%d0%b5%d1%86%d1%8a%d1%82-%d1%8f%d1%80%d0%be-%d0%bf%d0%be%d0%bb%d1%83%d1%87%d0%b8-%d0%b5%d0%b4%d0%bd%d0%b0-%d0%b3%d0%be%d0%b4%d0%b8%d0%bd%d0%b0-%d0%b7/", "text": "Популярният софийски автокрадец Ярослав Димитров, по прякор Яро, получи ефективна присъда от 1 година затвор. Ако се признаят престоите му зад решетките и под домашен арест от близо 3 години насам, възможно е той да не лежи и един ден. Яро обаче имаше и 10-месечна присъда от Словения, която поиска да му се брои у нас, затова вчера не стана ясно какъв ще е срокът му в килията. Яро нашумя през лятото на 2015 г., когато възмути с наглостта си премиера Бойко Борисов. Апашът, пуснат тогава под домашен арест, бе сниман от камери да краде автомобил. “Докато в нашия Наказателен кодекс има текст за противозаконно отнемане на МПС, а не за кражба, ще продължавам да смятам, че законът толерира автокрадците”, коментира премиерът. Присъдата на Яро е по две обвинения – опит за противозаконно отнемане на “Ауди А6” и повреда на служебна кола на МВР. Случаят е от март 2015 г., когато спецченгета издебнали апаша от засада и го спипали зад волана на фирмената лимузина. Наказанието му е по споразумение с прокуратурата по време на процеса в Софийския районен съд. Камера на оградата на дома на Яро в софийското село Герман засне в края на август м.г. сцената с отвличането на Адриан Златков. Автокрадецът по това време пътувал из страната и не бил сред заподозрените. Похитителите и досега не са открити.", "date": "2018.01.23", "title": " Автокрадецът Яро получи една година затвор\t\t\t"}
{"url": "https://trud.bg/%d1%84%d0%b8%d0%bb%d0%bc%d1%8a%d1%82-%d1%84%d0%be%d1%80%d0%bc%d0%b0%d1%82%d0%b0-%d0%bd%d0%b0-%d0%b2%d0%be%d0%b4%d0%b0%d1%82%d0%b0-%d0%bf%d0%be%d0%bb%d1%83%d1%87%d0%b8-13-%d0%bd%d0%be%d0%bc%d0%b8/", "text": "„Формата на водата“ на мексиканския режисьор Гийермо дел Торо получи 13 номинации за наградите „Оскар“, сред които във водещата категория за най-добър филм, предадоха световните агенции. Освен „Формата на водата“ с номинации за най-добър филм са „Призови ме с твоето име“, „Най-мрачният час“, „Дюнкерк“, „Бягай!“, „Лейди Бърд“, „Призрачна нишка“, „Вестник на властта“ и „Три билборда извън града“. Една номинация не достигна на филма „Формата на водата“, за да се изравни с рекордьорите „Всичко за Ева“, „Титаник“ и „La La Land“, които имат по 14.  С осем номинации следва „Дюнкерк“ на режисьора Кристофър Нолан. Със седем е „Три билборда извън града“ на Мартин Макдона. Създателката на филма „Лейди Бърд“ Грета Гъруиг стана едва петата жена в историята на наградите „Оскар“ след Лина Вертмюлер, Джейн Кемпиън, София Копола и Катрин Бигълоу, номинирана в категорията за най-добър режисьор. Гъруиг ще се съревновава за режисьорския приз с Кристофър Нолан за „Дюнкерк“, Джордан Пийл за „Бягай!“, Пол Томас Андерсън за „Призрачна нишка“ и Гийермо дел Торо за „Формата на водата“. В категорията за най-добър актьор са номинирани Тимъти Шаламе за „Призови ме с твоето име“, Даниъл Дей-Луис за „Призрачна нишка“, Даниел Калуя за „Бягай!“, Гари Олдман за „Най-мрачният час“ и Дензъл Уошингтън за „Роман Дж. Израел“. Носителката на отличието за най-добра актриса ще бъде избрана измежду Сали Хокинс за „Формата на водата“, Франсис Макдорманд за „Три билборда извън града“, Марго Роби за „Аз, Тоня“, Сирша Ронан за „Лейди Бърд“ и Мерил Стрийп за „Вестник на властта“. С номинации за най-добър актьор в поддържаща роля са Уилям Дефо за „Проектът Флорида“, Ричард Дженкинс за „Формата на водата“, Сам Рокуел за „Три билборда извън града“, Кристофър Плъмър за „Всички пари на света“ и Уди Харелсън за „Три билборда извън града“. В категорията за най-добра актриса в поддържаща роля са номинирани певицата Мери Джей Блайдж за „Затънали в кал“ („Mudbound“), Алисън Джани за „Аз, Тоня“, Лесли Манвил за „Призрачна нишка“, Лори Меткалф за „Лейди Бърд“ и Октейвия Спенсър за „Формата на водата“.  Номинациите за отличията бяха оповестени от президента на Академията за кинематографично изкуство и наука Джон Бейли, актрисата Тифани Хадиш и актьора Анди Съркис. Наградите „Оскар“ ще бъдат раздадени за 90-и път на 4 март на церемония в театър „Долби“ в Лос Анджелис. Водещ на шоуто ще бъде комикът Джими Кимъл. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.23", "title": " Филмът „Формата на водата“ получи 13 номинации за наградите „Оскар“"}
{"url": "https://trud.bg/%d0%b0%d1%80%d0%b5%d1%81%d1%82%d1%83%d0%b2%d0%b0%d1%85%d0%b0-%d0%bc%d1%8a%d0%b6-%d0%b7%d0%b0-%d0%b1%d0%bb%d1%83%d0%b4%d1%81%d1%82%d0%b2%d0%be-%d0%b2-%d0%ba%d0%b2-%d0%b1%d1%8a%d0%ba%d1%81%d1%82%d0%be/", "text": "Софийска районна прокуратура задържа обвиняем за извършено снощи блудство в кв. „Бъкстон“, съобщиха от държавното обвинение. Образувано е бързо производство срещу Георги Тодоров, за това, че на 22.01.2018 г., около 20.00 часа, в гр. София, кв. „Бъкстон“, ул. „Солун“, е извършил блудствени действия, с цел да удовлетвори полово желание (без съвкупление), като употребил за това заплаха, заявявайки на пострадалата Й. :“Вече те хванах, сега ще видиш какво ще ти се случи“; „Този път избяга, но другия ще те хвана“; „Първо ще те изнасиля, а после ще те убия“. Описаното деяние представлява извършено престъпление по чл. 150, ал. 1 НК, което се наказва с наказание „лишаване от свобода“ от две до осем години. С оглед високата обществена опасност на деянието и дееца, наблюдаващият прокурор е постановил задържане на извършителя за срок до 72 часа, като е разпоредено привеждането му на 25.01.2018 г. в сградата на СРС, НО, когато ще бъде разгледано и искането за вземане по отношение на Тодоров на мярка за неотклонение „Задържане под стража“. По делото са налице данни, че непосредствено след осъществяване на описаното по-горе престъпление, обв. Тодоров се е насочил към друга жена – намираща се в близост – препречвайки й пътя, не позволявайки й да мине покрай него, но това лице не е установено към момента от органите на досъдебното производство. Поради тази причина, Софийска районна прокуратура апелира към гражданите, които са станали свидетели в рамките на вчерашния ден на деянието на Тодоров, или са пострадали от действия, нарушаващи половата неприкосновеност, да се свържат незабавно с най-близкото полицейско управление или с прокуратурата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.23", "title": " Арестуваха мъж за блудство в кв. „Бъкстон“ в София"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0%d1%82%d0%b0-%d0%b3%d0%bb%d0%be%d0%b1%d0%b8-%d0%bf%d0%bb%d0%be%d0%b2%d0%b4%d0%b8%d0%b2%d1%87%d0%b0%d0%bd%d0%b8%d0%bd-%d0%b3%d0%bb%d0%b5%d0%b4%d0%b0%d0%bb-%d0%ba/", "text": "Общината Пловдив глоби със 100 лв. жител на кв. “Прослав”, в чийто двор били засечени 6 кози, 1 козел и 7 ярета. Наредбата за опазване на околната среда на територията на града допуска отглеждането на селскостопански животни само в най-отдалечените райони, какъвто е “Прослав”, но само до 3 дребни преживни животни с приплодите им до 6-месечна възраст. Проверката в двора на животновъда била извършена от Общинския инспекторат по сигнал на съседи на 26 юни м. г. и така се стигнало да написването на наказателното постановление. Човекът до атакувал в съда, изтъквайки мотива, че 3 от козите не били негови, а на родителите му, козелът вече бил заколен, а яретата били на възраст под 6 месеца. Пловдивският районен съд обаче потвърждава санкцията, като изтъква, че няма значение чии са били козите, след като са били отглеждани в рамките на едно и също стопанство, а възрастта на яретата не е била установена. Заколването на козела не е коментирано в рамките на съдебното производство. Стопанинът може да потърси правата и пред Административния съд.", "date": "2018.01.23", "title": " Общината глоби пловдивчанин, гледал кози над нормата\t\t\t"}
{"url": "https://trud.bg/%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%b5%d0%bd-%d1%84%d0%be%d1%80%d1%83%d0%bc-%d0%b7%d0%b0-%d0%b4%d0%b5%d0%b1%d0%b0%d1%82%d0%b8%d1%80%d0%b0%d1%89%d0%b8-%d0%b2-%d0%b1%d1%83%d1%80%d0%b3/", "text": "Асоциация „Дебати“ България организира тазгодишното издание на Национален дебатьорски форум от 2 до 6 март в Бургас. Събитието е отворено за всеки заинтересован млад човек. През годините то предизвика сериозен интерес сред студенти, ученици и учители от цялата страна. Участниците ще преминат през интерактивни обучения по дебати, аргументация, критично мислене и говорене пред публика, като същевременно ще получат възможност да упражнят наученото в състезателна част, която е структурирана така, че да посрещне нуждите на начинаещи и напреднали участници. Различни групи ще бъдат създадени, според нуждите на участниците. Те ще имат възможността да преминат обучения на български или на английски език, в студентски или ученически формат на дебати. „Асоциация Дебати България“ ще осигури и полезни модули за учители, както и за заинтересовани създатели на бъдещи клубове в страната.  За участниците ще се грижи екип от ерудирани български и международни треньори. Участниците на форума ще имат възможност да учат от международни светила в състезателните дебати, които са поканени, за да доразвиват уменията на младежите на още по-високо ниво. Участниците ще бъдат настанени в хотел „България“, а различните модули от програмата разпределени между Бургаски свободен университет, ППМГ „Акад. Н. Обрешков“, ОУ „Коджакафалията“ и Експозиционен център „Флора“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.23", "title": " Национален форум за дебатиращи в Бургас"}
{"url": "https://trud.bg/%d0%b5%d0%bb%d0%b5%d0%bd%d0%b0-%d0%b9%d0%be%d0%bd%d1%87%d0%b5%d0%b2%d0%b0-%d0%bf%d1%80%d0%b5%d0%b2%d1%80%d1%8a%d1%89%d0%b0%d0%bd%d0%b5%d1%82%d0%be-%d0%bd%d0%b0-%d0%b1%d1%8a%d0%bb%d0%b3%d0%b0%d1%80/", "text": "Българинът има точка на търпимост и смятам, че ние вече я стигнахме. Превръщането на България в корумпирано владение на ГЕРБ и г-н Борисов и в територия без перспектива за нас, българите, няма да мине. Това каза говорителят на ПГ на „БСП за България“ Елена Йончева по време на дебатите по вота на недоверие към кабинета „Борисов“ 3 за провала му в борбата с корупцията. Йончева цитира Лъчезар Иванов, който каза, че силата на партия ГЕРБ е Бойко Борисов, който смело разбива всички корупционни схеми и коментира: „Очевидно ГЕРБ имат чувство за хумор. Така междувременно в условията на закачки и шеги корупцията се превърна в неизбежност. Тя вече е битов стандарт“, каза Йончева. Тя обвини ГЕРБ, че са вкарали корупцията даже в детските градини. „Вие успяхте да създадете легална корупционна схема – санирането“, каза говорителят на БСП. „Големите обществени поръчки се печелят с определени фирми, свързани с властта“, поясни Йончева и даде пример с Хасково и посочи, че поръчките се печелят от роднинско-приятелския кръг на областния лидер на ГЕРБ там. Според нея Община Хасково е пример за това как се извършват схемите на корупцията. Йончева даде друг пример и със строителството на оградата по границата с Турция. „Как ще обясните на обществото, че при изхарчени 180 млн. лв. за оградата по турската граница още преди настъпването на зимата тя започна да пада?“, зададе въпрос на министър-председателя Бойко Борисов Елена Йончева. „Месеци наред хвърляте кьорфичеци към мен.“ С тези думи от парламентарната трибуна народният представител от ПГ на ГЕРБ Делян Добрев се обърна към говорителя на ПГ на „БСП за България” Елена Йончева по време на дебатите по вота на недоверие. „Първият ми въпрос към вас е, дали имате фирма, която е съдружник 50% на 50% с офшорна фирма от Вирджинските острови. Общо капиталът на фирмата е 10 000 лева, обаче какво се случва? От тези 10 000 лева, фирмата на г-жа Йончева се задължава срещу вписаните 50 дяла да внесе 5 000 лева. От друга страна офшорката се задължава, срещу същите 50 дяла, да внесе 315 000 лева. Това са конкретни данни. Откъде са тези 315 000 лева и за какво са дадени в тази ваша обща фирма”, попита Делян Добрев. По думите му сред учредяването и вписването на въпросната фирма, тя се е задължила да направи допълнителна парична вноска в размер на 250 000 евро. „Ако се чудите в кои сметки са влезли тези пари, ще ви покажа удостоверение – КТБ, където „Авторска телевизия” на Елена Йончева е направила превод в размер на 5 000 лева, а от друга страна – валутен превод в размер на 161 000 евро”, подчерта Делян Добрев. Той попита Елена Йончева още дали за периода 2005 – 2009 г. е получила близо 700 000 лева от дружества, включително с държавно участие. „Вие г-жо Йончева ходила ли сте в КТБ? Нали знаете, че има списък, където се откриха и други ваши колеги, в този списък вие фигурирате 6 пъти”, коментира още Делян Добрев и допълни: „Визирам колегите от ляво, при вас се получава крадецът вика „Дръжте крадеца”. В лично обяснение Елена Йончева призова, ако някой притежава информация за конкретни корупционни схеми, да внесе сигнал до прокуратурата и останалите компетентни органи. „Никога не съм използвала държавни или общински средства, нито съм участвала в държавен или общински бизнес“, посочи Йончева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.23", "title": " Пореден сблъсък между Елена Йончева и Делян Добрев – този път в парламента"}
{"url": "https://trud.bg/%d0%b4%d0%b8%d0%bc%d0%b8%d1%82%d1%80%d0%be%d0%b2-%d0%b2%d1%81%d0%b5%d0%ba%d0%b8-%d0%bc%d0%b0%d1%87-%d0%b8%d0%b7%d1%86%d0%b5%d0%b6%d0%b4%d0%b0-%d0%b8%d0%b7%d1%82%d0%be%d1%89%d0%b5%d0%bd-%d1%81%d1%8a/", "text": "Григор Димитров пое „пълна отговорност“ за загубата си от Кайл Едмънд. Българинът призна, че не е щастлив от януарските си премеждия на Зеления континент, но не поиска да уточнява какви са проблемите в играта му. „Кайл напълно заслужи победата – обяви Григор. – Няма смисъл да обяснявам къде сбърках аз, защото така ще обезценя труда му. Той има всички шансове да направи нещо повече тук.“   – Играхте с него два пъти в последните месеци. Много ли е напреднал? – Да, определено. Усещах, че е малко уморен и трябва да тича повече за ударите си. Но понякога е по-трудно да играеш срещу такъв съперник, защото не знаеш кога ще изстреля два неспасяеми удара или ще пробва нещо различно. През тези месеци виждах как играта му се подобрява и ето резултата.   – Мачът срещу Кириос изцеди ли енергията ви? – Във всички мачове тук усещах, че не играя добре, от самото начало. С много усилия направих един приличен. С Ник трябваше да играя не само срещу съперник, но и срещу публиката и дори моите очаквания. Но всичко това, което трябва да свърша, за да се подготвя за мача, изцеждаше енергията ми. Няма значение колко добре се чувствам физически, тъй като психически съм уморен. Всеки мач те изцежда.   – В края на миналата година сервирахте наистина добре, а сега имахте доста проблеми с подаването. Слънцето ли ви пречеше? – Не знам защо стана така, трябва да разбера. Слънцето и вятърът не ме притесняват. От първия ден в Бризбейн, усетих, че сервисът ми не е достатъчно добър. Трябва да изгледам на видео какво се случи. Но това е само едно от нещата, с които имах проблеми. В някои от мачовете подавах добре, но при втория сервис имам огромен процент загубени разигравания. Двойните грешки също не бяха малко. Но мога да обвинявам само себе си.   – Как ще се справите с този момент? – Разочарован съм, боли ме и така би трябвало да е. Трябва да си дам няколко дни и да се отдам на неща, които нямаше как да правя по време на турнира. Не мисля, че това пътуване до Австралия беше лошо за мен, но и не беше това, което очаквах. Трябва и да преразгледаме подготовката. Скоро ще започна тренировки, но е важно да не се прекалява отново.   – Достигането на четвъртфиналите все пак е успех… – Да, абсолютно. Аз съм много критичен към себе си и винаги искам повече. Когато си поставя някаква цел и не я достигна, това буквално ме смазва. Много съм тъжен. Но това са моментите, от които можеш да си вземеш поука, а аз имам накъде да продължа. Хубавото в тениса е, че винаги има следваща седмица.   – Може би е трудно след много силна година да последва още една такава… – Бих искал да знам отговора на този въпрос. Виждали сме момчета, които го правят. За да съм трети в света и да се стремя към върха, ще трябва и аз да мога да го постигна. Това беше първата година, в която постигнах толкова голям успех. Изминах целия път и сега поне знам какво е. Но в този момент трябва да се опитам да бутна следващата стена, да прекося нова граница. Става въпрос и за игра, и за физическа подготовка, и за психика. А и когато си в такава позиция, вече имаш мишена на гърба. Всеки иска да те бие и прави най-добрия си мач срещу теб. Но в това е и красотата на играта.", "date": "2018.01.23", "title": " Димитров: Всеки мач изцежда, изтощен съм психически"}
{"url": "https://trud.bg/5-%d0%b3%d0%be%d0%b4%d0%b8%d0%bd%d0%b8-%d0%b7%d0%b0%d1%82%d0%b2%d0%be%d1%80-%d0%b7%d0%b0-%d1%81%d0%b5%d1%80%d0%b8%d0%b5%d0%bd-%d0%bd%d0%b0%d0%bf%d0%b0%d0%b4%d0%b0%d1%82%d0%b5%d0%bb-%d0%bd%d0%b0-2/", "text": "Наложиха ефективно наказание от 5 години и 6 месеца „лишаване от свобода“ на Димитър Д., извършил поредица грабежи над жени. Това съобщиха от прокуратурата в Бургас. Димитър е на 50 години и е признал, че за перода от 26.09.2016 г. до 09.11.2016 г. отнел чужди движими вещи на обща стойност 1 558 лв., като всичко откраднато било от  жени. Димитър си имал схема за нападения. Той деблнел жертвите си на различни места, но задължително късно вечер и през нощта, когато дамите не могат да го видят и запомнят добре,освен това са сами и беззащитни. Събарял ги на земята и издърпвал дамските им чанти, отнемайки вещи и пари, намиращи се в тях. Наказанието ще бъде изтърпяно при първоначален „строг“ режим в затвор.  Споразумението, което е одобрено от Окръжен съд – Бургас, е окончателно и има силата на влязла в законна сила осъдителна присъда. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.23", "title": " 5 години затвор за сериен нападател на жени"}
{"url": "https://trud.bg/%d0%bc%d1%83%d1%81%d1%82%d0%b0%d1%84%d0%b0-%d0%ba%d0%b0%d1%80%d0%b0%d0%b4%d0%b0%d0%b9%d1%8a-%d1%82%d0%be%d0%b2%d0%b0-%d0%bf%d1%80%d0%b0%d0%b2%d0%b8%d1%82%d0%b5%d0%bb%d1%81%d1%82%d0%b2%d0%be-%d0%b5/", "text": "С този вот това правителство е малко вероятно да падне. То е обречено да се провали и да падне заради погрешно зададения му генезис. Това заяви председателят на ДПС Мустафа Карадайъ в парламентарната пленарна зала при дебатите по вота на недоверие към кабинета „Борисов 3“. Карадайъ заяви, че ДПС подкрепя вота на недоверие, заради очевидната неадекватност на управлението, както и заради средата, която генерира корупция. Липсва ясна визия на управлението, липсва визия за реформи, всяко недоволство води до отпускане на нови пари в нереформирани сектори, коментира той. ГЕРБ се стреми да бъде типична демократична партия, а националистите са сбор от стремящи се към властта популистки организации, каза той. Реалностите днес изискват нова формула, нов тип управление, заяви Карадайъ. Необходима е нова визия за развитие на страната, дълбоки реформи и институционални промени на база програма за ускорено развитие, подчерта той. Карадайъ призова към отговорност, обективност и прагматизъм. Нигяр Джафер от ДПС цитира проучване на Центъра за изследване на демокрацията и „Отворено общество“, според което след митниците, най-изразена е корупцията в здравеопазването. Две трети от лекарите в друго проучване потвърждават, че са взимали пари извън регламентите, каза тя. Обезпокоителна е констатацията, че допълнителните плащания са по-скоро норма, отколкото изключение – 70 процента при ражданията, 60 процента за оказване на непрофесионална грижа (хранене, обличане, обслужване), посочи тя. Според нея е притеснително, че на тези допълнителни плащания вече не се гледа като на корупция. Голяма част от частните кешовите плащания са „под масата“, коментира Джафер. По думите й доверието в здравеопазването се е сринало. Лекарствената политика е с огромен корупционен заряд, ярък пример е т.нар. реекспорт, каза Джафер. Според нея огромната задлъжнялост на лечебните заведения, решението за подпомагане на някои от тях, е порочна практика. Липсва единна информационна система и регистри, каза тя. Липсата на реформа, обърканите послания, неясните намерения и административен натиск задълбочават опасно корупционната среда и чувството за безизходица в здравеопазването, каза Джафер. Липсата на надежда, че нещо ще се промени за по-добро, ни кара днес да подкрепим този вот на недоверие, допълни тя. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.23", "title": " Мустафа Карадайъ: Това правителство е обречено да се провали и да падне"}
{"url": "https://trud.bg/%d0%bd%d0%b0-25-%d1%8f%d0%bd%d1%83%d0%b0%d1%80%d0%b8-%d1%89%d0%b5-%d1%81%d0%b5-%d0%bf%d1%80%d0%be%d0%b2%d0%b5%d0%b4%d0%b5-%d0%b2%d0%be%d1%82%d0%b0-%d0%bd%d0%b0-%d0%bd%d0%b5%d0%b4%d0%be%d0%b2%d0%b5/", "text": "Гласуването на вота на недоверие към кабинета „Борисов“ 3 ще се проведе на 25 януари. Това обяви председателят на Народното събрание Цвета Караянчева от трибуната на Народното събрание. Гласуването по вота ще бъде първа точка от дневния ред на заседанието на парламента в четвъртък. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.23", "title": " Гласуват вота на недоверие на 25 януари"}
{"url": "https://trud.bg/%d0%b4%d0%b5%d1%81%d0%b8%d1%81%d0%bb%d0%b0%d0%b2%d0%b0-%d0%b0%d1%82%d0%b0%d0%bd%d0%b0%d1%81%d0%be%d0%b2%d0%b0-%d0%b2%d0%be%d1%82%d1%8a%d1%82-%d0%bd%d0%b0-%d0%bd%d0%b5%d0%b4%d0%be%d0%b2%d0%b5%d1%80/", "text": "Вотът на недоверие е загуба на парламентарно време. Това заяви от парламентарната трибуна народният представител от ПГ на ГЕРБ Десислава Атанасова по време на дебатите по инициирания вот на недоверие към правителството по темата за корупцията. „Този вот е демонстрация, не само на математическа, но и на политическа безпомощност. Безпомощност на БСП, на която нито магия, нито магьосници помагат и вие чудесно знаете това. Мотивите ви – странна и комична компилация между социологически проучвания, вестникарски изрезки и някакви смехотворни кьорфишеци”, обърна се Десислава Атанасова към опозицията. „Не чух и дума да кажете за системата БАЦИС, защото и този сапунен мехур се пукна вчера, при изслушването на главния прокурор, председателя на ДАНС и финансовия министър”, допълни тя и определи днешните дебати като загубено време. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.23", "title": " Десислава Атанасова: Вотът на недоверие е загуба на парламентарно време"}
{"url": "https://trud.bg/%d0%b3%d0%be%d0%bb%d0%b5%d0%bc%d0%b8%d1%82%d0%b5-%d0%b8%d0%bc%d0%b5%d0%bd%d0%b0-%d0%bd%d0%b0-%d0%b1%d0%bb%d1%83%d1%81-%d0%b8-%d0%b4%d0%b6%d0%b0%d0%b7-%d0%bc%d1%83%d0%b7%d0%b8%d0%ba%d0%b0%d1%82%d0%b0/", "text": "Големите имена на блус и джаз музиката Йълдъз Ибрахимова и Влатко Стефановски са само част от изненадите в „Blagoevgrad Blues & Jazz”2018. Четвъртото издание на фестивала ще се проведе на 30 и 31 март от 19.00 часа в зала „Пейо Яворов“. Билети, ще могат да бъдат закупени, от касата на залата. Един от най- популярните женски гласове на джаз музиката Йълдъз Ибрахимова ще представи една уникална палитра от песни. Родената в Силистра българска изпълнителка от турски произход, изпълнява български, турски и цигански фолклорни песни, руски романси. Дебютът ѝ като джаз певица е в популярния по онова време столичен джаз клуб „Операта“ с квартета на Марио Станчев. Пред публиката я представя известният наш джаз-пианист, лидер на формацията. Първата ѝ голяма изява е като солистка на Биг бенда на БНР с диригент Вили Казасян – концерт, излъчен по БНТ. Сред имената, с които Йълдъз Ибрахимова работи, са Антоан Ерве, Франсоаз и Луи Монтен, Ив Робер, Иво Папазов — Ибряма, Жан Луи Лоньон, Лайош Дудаш и други. Има реализирани проекти със Симфоничния оркестър на Българското национално радио, Президентския симфоничен оркестър, Симфоничния оркестър на Измир, Симфоничния оркестър на Истанбул (Турция), Петербургската филхармония и други. Нейните почитатели ще имат възможност да чуят на живо нейният неповторим глас. Роденият на 24 януари в Прилеп Влатко Стефановски , започва да свири на китара на 13 години. И до днес няма човек, който да остане равнодушен пред нежността на ритъма и силата на звученето на музиката на Стефановски. Той е един от основателите на групата „Леб и сол“ , с която реализират 13 албума между 1978 и 1991 година. Стефановски преминава през стилове като етно джаз, инструментален рок, джаз фюжън. В Благоевград той ще поднесе един уникален проект с музикантите от Биг Бенд на Българското национално радио, който се нарича „Sound Bridges”/ Мостове от звук/. Това са само малка част от изненадите, които ще съпътстват разрастващия се и достигнал международно значение фестивал „Blagoevgrad Blues & Jazz”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.23", "title": " Големите имена на блус и джаз музиката Йълдъз Ибрахимова и Влатко Стефановски покоряват “Blagoevrgad Blues & Jazz”2018"}
{"url": "https://trud.bg/%d0%bf%d0%be%d1%82%d0%b2%d1%8a%d1%80%d0%b4%d0%b8%d1%85%d0%b0-%d1%81%d0%b5-%d1%82%d0%b0%d0%b9%d0%bd%d0%b8%d1%82%d0%b5-%d0%b4%d0%be%d0%b3%d0%be%d0%b2%d0%be%d1%80%d0%ba%d0%b8-%d0%bd%d0%b0-%d0%b2%d0%b8/", "text": "Съчинение, изпратено от електронната поща на Министерския съвет до коалицията на зелените „За да остане природа в България“ стана повод за разпространяването на информацията, че кабинетът ще редактира решението си от 28 декември 2017 година за развитие на зимния туризъм. „Новината“ бе публикувана вчера вечерта от няколко интернет издания, близки до зелените и прокарващи техните манипулации. Но документът, за който става дума, нито е подписан, нито има обяснения към него в електронното писмо. Това най-малкото означава, че не е официален. По този начин обаче безспорно бе потвърдена информацията за тайни договорки и отношения между висши чиновници на МС и зелените. За такива разговори и срещи сигнализираха до премиера Бойко Борисов 15 неправителствени организации. Те изпратиха писмо до министър-председателя в понеделник, „По време на тези контакти са обсъждани идеи за налагане на нови, допълнителни рестрикции за развитието на зимния туризъм в България и в частност – на туристическа и ски зона „Банско““, обявяват в писмото 15-те НПО.", "date": "2018.01.23", "title": " Потвърдиха се тайните договорки на висши чиновници от МС със зелените"}
{"url": "https://trud.bg/%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%b5%d0%bd-%d1%84%d0%be%d1%80%d1%83%d0%bc-%d0%b7%d0%b0-%d0%b4%d0%b5%d0%b1%d0%b0%d1%82%d0%b8%d1%80%d0%b0%d1%89%d0%b8-%d0%b2-%d0%b1%d1%83%d1%80%d0%b3-2/", "text": "Асоциация „Дебати“ България организира тазгодишното издание на Национален дебатьорски форум от 2 до 6 март в Бургас. Събитието е отворено за всеки заинтересован млад човек. През годините то предизвика сериозен интерес сред студенти, ученици и учители от цялата страна. Участниците ще преминат през интерактивни обучения по дебати, аргументация, критично мислене и говорене пред публика, като същевременно ще получат възможност да упражнят наученото в състезателна част, която е структурирана така, че да посрещне нуждите на начинаещи и напреднали участници. Различни групи ще бъдат създадени, според нуждите на участниците. Те ще имат възможността да преминат обучения на български или на английски език, в студентски или ученически формат на дебати. „Асоциация Дебати България“ ще осигури и полезни модули за учители, както и за заинтересовани създатели на бъдещи клубове в страната. За участниците ще се грижи екип от ерудирани български и международни треньори. Участниците на форума ще имат възможност да учат от международни светила в състезателните дебати, които са поканени, за да доразвиват уменията на младежите на още по-високо ниво. Участниците ще бъдат настанени в хотел „България“, а различните модули от програмата разпределени между Бургаски свободен университет, ППМГ „Акад. Н. Обрешков“, ОУ „Коджакафалията“ и Експозиционен център „Флора“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.23", "title": " Национален форум за дебатиращи в Бургас"}
{"url": "https://trud.bg/%d0%bf%d1%80%d0%be%d0%b3%d1%80%d0%b0%d0%bc%d0%b0%d1%82%d0%b0-%d0%b7%d0%b0-%d1%80%d0%b0%d0%b7%d0%b2%d0%b8%d1%82%d0%b8%d0%b5-%d0%bd%d0%b0-%d1%81%d0%b5%d0%bb%d1%81%d0%ba%d0%b8%d1%82%d0%b5-%d1%80%d0%b0/", "text": "През тази година Програмата за развитие на селските райони е предвидила 6,1 млн. евро за намаляване на риска от горски пожари, наводнения и други природни бедствия, както и навременно възстановяване на вече засегнати площи на територията на общините Кресна и Симитли. За тази цел, в Индикативната годишна работна програма за 2018 г. са заложени две подмерки, по които за финансиране ще могат да кандидатстват единствено двете общини и Югозападно държавно предприятие. Очаква се двете процедури да бъдат отворени през месец март, а крайният срок за подаване на проектни предложения ще бъде три месеца от датата на обявяване, съобщават от Областен информационен център – Благоевград. Експерти се надяват, че заложените средства в Програмата до голяма степен ще помогнат за намаляване на щетите и възстановяване на горския фонд, пострадал при големите пожари в района в края на миналото лято. Освен това, с отпуснатите средства до минимум ще бъде намален рискът от нови пожари, наводнения и други природни бедствия, причиняващи щети по горите в района на Кресненското дефиле. Общо 17 процедури са заложени в Индикативната годишна работна програма на Програмата за развитие на селските райони за 2018 г. Най-много средства са предвидени по подмярка 4.2. „Инвестиции в преработка/маркетинг на селскостопански продукти“, където земеделски стопани, организации на производители и други юридически лица могат да кандидатстват за финансиране от 15 хил. евро до 2 млн. евро на проект. Това ще бъде и първата процедура по Програмата, която се очаква да бъде обявена до дни. През април пък се очаква старта на друга много търсена схема от земеделски стопани и микропредприятия – подмярка 6.4.1. „Инвестиции в подкрепа на неземеделски дейности“. От месец февруари общините в селските райони ще могат да кандидатстват с проекти по подмярка 7.2 „Инвестиции в създаването, подобряването или разширяването на всички видове малка по мащаби инфраструктура“. Средства ще се отпускат за строителство, реконструкция или рехабилитация на съществуващи общински улици и тротоари, изграждане или обновяване на площи за обществено ползване и спорт, ремонт, оборудване и обзавеждане на общинска образователна инфраструктура, енергийна ефективност в обществени сгради. През 2018 г. средства по Програмата са предвидени още за различни курсове и обучения, дейности за създаване и развитие на стопанства от млади фермери, инвестиции в развитие на туризма и създаване на широколентова инфраструктура в селските райони, дейности по реставрация и ремонт на сгради с религиозно значение и други. Общо за инвестиционни дейности по Програмата за развитие на селските райони през тази година са предвидени 455 млн. евро, допълват от Областен информационен център – Благоевград. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.23", "title": " Отпускат евросредства за възстановяване на щетите от пожарите в Кресненското дефиле"}
{"url": "https://trud.bg/%d1%80%d0%b5%d0%ba%d1%81-%d1%82%d0%b8%d0%bb%d1%8a%d1%80%d1%81%d1%8a%d0%bd-%d1%80%d1%83%d1%81%d0%b8%d1%8f-%d0%b5-%d0%be%d1%82%d0%b3%d0%be%d0%b2%d0%be%d1%80%d0%bd%d0%b0-%d0%b7%d0%b0-%d0%bd%d0%b0%d0%bf/", "text": "Американският държавен секретар Рекс Тилърсън заяви, че Русия носи отговорност заради скорошните нападения с химическо оръжие в сирийската провинция Източна Гута, предаде АФП. По думите на Тилърсън, направени по време на среща във вторник във френската столица, „скорошните атаки в Източна Гута повдигат сериозни притеснения, че режимът на Башар Асад може би продължава да използва химически оръжия срещу своя собствен народ“. Държавният секретар подчерта, че „Русия носи отговорността за жертвите в Източна Гута“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.23", "title": " Рекс Тилърсън: Русия е отговорна за нападенията с химическо оръжие в Източна Гута"}
{"url": "https://trud.bg/%d0%b3%d0%be%d1%80%d0%b0%d0%bd%d0%be%d0%b2-%d0%b2-%d0%b1%d1%80%d1%8e%d0%ba%d1%81%d0%b5%d0%bb-%d0%ba%d0%b0%d1%80%d1%82%d0%b0-%d0%b7%d0%b0-%d0%b2%d1%8a%d0%b2%d0%b5%d0%b6%d0%b4%d0%b0%d0%bd%d0%b5-%d0%bd/", "text": "В рамките на първата половина на годината ще направим ясна пътна карта за членство в валутния механизъм ERM II, който предшества въвеждането на еврото. Това заяви в Брюксел министърът на финансите Владислав Горанов след заседанието на Съвета на ЕС по икономически и финансови въпроси (ЕКОФИН). Вчера Горанов застана начело на ЕКОФИН като се проведе първото му заседание, председателствано от български министър на финансите. Водят се разговори с Европейската централна банка, Европейската комисия и лидерите в еврозоната за присъединяване към механизма ERM II, известен като чакалнята за еврото, каза министър  Горанов. Той добави, че от 20 години курсът на лева е фиксиран към еврото, имаме приличен фискален резерв, бюджетът през последните години е с излишък, а дългът на страната е под 30% от БВП и се очаква да падне под 20%, което ни нарежда на трето място в ЕС по най-малка задлъжнялост. На заседанието на ЕФОКИН беше решено осем юрисдикции да бъдат премахнати от списъка на ЕС с данъчните убежища, които не сътрудничиха за данъчни цели, вследствие на ангажименти да предприемат промени, поети на високо политическо равнище. Това са Барбадос, Гренада, Република Корея, Макао, Монголия, Панама, Тунис и Обединените арабски емирства като те минават от “черния” в “сив” списък на юрисдикции, подлежащи на строго наблюдение. В “черния” списък остават американската Самоа, Бахрейн, Гуам, Маршалските острови, Намибия, Палау, Сейнт Лусия, Самоа и Тринидад и Тобаго. Да се въведат регулации за криптовалутите, така че да се намали анонимността им, е решено още на ЕФОКИН. В отговор на въпрос кога ще има напредък в преговорите за единна корпоративна данъчна основа, Горанов изтъкна, че всички безспорни за страните членки теми до март ще бъдат отделени в единен документ за да може да бъдат приети.", "date": "2018.01.23", "title": " Горанов в Брюксел: Карта за въвеждане на еврото ще имаме до юни\t\t\t"}
{"url": "https://trud.bg/%d0%b1%d0%b8%d1%81%d0%b5%d1%80-%d0%bf%d0%b5%d1%82%d0%ba%d0%be%d0%b2-%d0%bf%d1%80%d0%b5%d0%b4%d1%81%d1%82%d0%b0%d0%b2%d0%b8-%d0%bf%d1%80%d0%b8%d0%be%d1%80%d0%b8%d1%82%d0%b5%d1%82%d0%b8%d1%82%d0%b5/", "text": "Министър Бисер Петков представи приоритетите на Българското председателство на Съвета на ЕС в областта на заетостта и социалната политика пред Комисията по заетост и социални въпроси на Европейския парламент в Брюксел, Белгия, съобщиха от пресслужбата на министерството на труда и социалната политика. Бъдещето на труда е основна тема, по която ще надграждаме върху постигнатите от предходното Председателство резултати. Ще работим за допълнителен напредък в търсенето на решения за продуктивна заетост, устойчив и балансиран икономически растеж, както и за създаване на по-добра среда за развитие на социалната икономика, каза министър Петков. Ще положим усилия и за постигане на напредък в областта на равните възможности, недискриминацията и за засилване на ролята на жените в дигиталния свят, добави той. Пред евродепутатите министър Петков подчерта, че приоритет за Българското председателство ще е и търсенето на възможности за подкрепа от Европейския социален фонд след края на настоящия програмен период 2014-2020 г. Акцентът в този дебат ще бъде поставен върху допълнителното опростяване на правилата и засилването на синергията за икономическо, социално и териториално сближаване. Изключително важно е да продължим да подобряваме възможностите за заетост, както и усилията за социално приобщаване, насърчаване на образованието, уменията и ученето през целия живот, каза министърът на труда и социалната политика. Като приоритет на Българското председателство Петков открои и концепцията за ранно детско развитие. Работата за признаване и приемане на съответната интегрирана политика ще гарантира подкрепата за семействата и благосъстоянието на децата от ранна възраст, посочи той. Четвъртият ни приоритет е посветен на хората с увреждания. Пълното ползване на всички права и свободи от тяхна страна, без каквато и да е дискриминация, е залегнало в редица стратегически документи на национално и европейско равнище. Необходимо е по-нататъшно развитие и усъвършенстване на този подход, за да се гарантират равни права за хората с увреждания, подчерта министър Петков. Министърът на труда акцентира, че осигуряването на адекватна закрила на правата на работниците и на свободата на фирмите да предоставят услуги е от ключово значение за Българското председателство. В центъра на нашето внимание ще бъдат и действията за изпълнение на принципите, заложени в Европейския социален стълб. Планираме да започнем работа по инициативите, част от Пакета за социална справедливост. Ще работим активно и по законодателните предложения, свързани с подобряване на условията на труд на европейските граждани и на баланса между професионалния и личния живот, каза министър Бисер Петков. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.23", "title": " Бисер Петков представи приоритетите на Българското председателство пред ЕП"}
{"url": "https://trud.bg/%d0%b4%d0%b6%d0%be%d0%bd-%d0%bc%d0%b0%d0%ba%d0%b5%d0%bd%d1%80%d0%be%d1%83-%d0%b7%d0%b0-%d0%bd%d0%b0%d0%b4%d0%b0%d0%bb-%d1%82%d1%80%d1%8f%d0%b1%d0%b2%d0%b0-%d0%bb%d0%b8-%d0%b4%d0%b0-%d0%b3%d0%be/", "text": "Легендата Джон Макенроу призова за промяна в правилника за медицинските паузи след случката с Рафаел Надал. „Трябва ли играчът да има правото за каже: „Уморен съм разтрийте ме малко“ – обяви Голямата уста. – Други пък искат да ходят до тоалетната. Мисля, че тези правила трябва да бъдат преразгледани.“", "date": "2018.01.23", "title": " Джон Макенроу за Надал: Трябва ли да го разтриват на корта?"}
{"url": "https://trud.bg/%d0%be%d0%b3%d1%80%d0%be%d0%bc%d0%b5%d0%bd-%d0%bf%d0%be%d0%b6%d0%b0%d1%80-%d0%bb%d1%83%d0%bc%d0%bd%d0%b0-%d0%b2-%d1%81%d1%82%d0%b0%d1%80-%d0%b2%d0%be%d0%b5%d0%bd%d0%b5%d0%bd-%d0%ba%d0%be%d1%80%d0%bf/", "text": "Сериозен пожар лумна във вторник вечерта в района на старото военно училище в центъра на Велико Търново. В пламъци е обвит бивш военен корпус. Огънят лумнал около 18,15 часа. Заревото се забелязваше от голямо разстояние заради буйните пламъци и силното задимяване. Работещи в близките административни сгради забелязали стихията и подали сигнал на телефон 112. На място незабавно се озовали 4 пожарни автомобила и 16 огнеборци. „Борбата с пламъците е трудна, заради голямото количество складирани в изоставената постройка дървени и хартиени отпадъци“, обясниха участващи в спасителната акция. През последните години в постройката се подслоняват бездомници. Клошарите веднъж бяха предизвикали пожар там, а сега отново се е стигнало до инцидент. Вероятно в студа са запалили огън, за да се греят и пламъците са обхванали стария военен корпус. В необитаемата сграда горят още стари гуми и дървени греди. Ръководствата на Областната дирекция на МВР и на РД на ПБЗН във Велико Търново са на мястото на инцидента. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.23", "title": " Огромен пожар лумна в стар военен корпус в центъра на Велико Търново\t\t\t"}
{"url": "https://trud.bg/%d0%be%d0%b1%d1%8f%d0%b2%d0%b8%d1%85%d0%b0-%d0%b3%d1%80%d0%b8%d0%bf%d0%bd%d0%b0-%d0%b5%d0%bf%d0%b8%d0%b4%d0%b5%d0%bc%d0%b8%d1%8f-%d0%b2-%d0%be%d0%b1%d0%bb%d0%b0%d1%81%d1%82%d0%b8%d1%82%d0%b5-%d1%81/", "text": "На територията на областите Видин и Стара Загора се обявява грипна епидемия от сряда, 24.01.2018г. Грипна епидемия е обявена и в община Бобов дол, считано от 24.01.2018 г., съобщиха от здравното министерство. От утре до 26.01.2018 дните са обявени и за неучебни в област Стара Загора и община Бобов дол, а поради висока заболяемост от грип е предписано да не се провеждат учебни занятия за същия период и в две учебни заведения в гр. Дупница, едно учебно заведение в с. Невестино, община Невестино, както и в учебно заведение в с. Раждавица, община Кюстендил. Към настоящия момент информацията за отсъстващи поради заболяване ученици на територията на област Видин не дава основания за обявяване на грипна ваканция. Считано от 24.01.2018г. е взето решение за възобновяване на учебните занятия на територията на област Пазарджик. Другите противоепидемични мерки остават в сила. До второ нареждане в общините, с обявена грипна епидемия, се преустановяват детските и женските консултации, свижданията в лечебните заведения за болнична помощ и провеждането на профилактични имунизации. Картината е динамична, като Регионалните здравни инспекции следят епидемичните показатели и предприемат незабавни мерки. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.23", "title": " Обявяват грипна епидемия в областите Стара Загора и Видин, и в община Бобов дол"}
{"url": "https://trud.bg/%d0%ba%d0%b5%d0%b2%d1%80-%d1%81%d0%bf%d0%b5%d0%ba%d1%83%d0%bb%d0%b0%d1%86%d0%b8%d1%8f-%d1%81%d0%b0-%d1%82%d0%b2%d1%8a%d1%80%d0%b4%d0%b5%d0%bd%d0%b8%d1%8f%d1%82%d0%b0-%d0%b7%d0%b0-%d0%b4%d1%80%d0%b0/", "text": "Спекулация са твърденията на бизнеса за драстично поскъпване на тока за бита от 1 юли, заяви председателят на Комисията за енергийно и водно регулиране Иван Иванов. Изказването му бе провокирано от вчерашните изчисления на работодателските организации, че раздутите от търговците на ток цени на свободния пазар, достигащи до 120 лв. за мегават, ще принудят КЕВР да увеличи и електричеството за домакинствата между 15 и 30 на сто. Няма обективни обстоятелства за драстично повишение на тока за бита от 1 юли, заяви председателят на КЕВР пред  . „Абсолютно спекулативни са твърденията за такива споменати до 30% увеличение на цената на електрическата енергия за регулиран пазар.“, каза Иванов. КЕВР обясни, че няма никаква връзка между определянето цената тока за бита и котировките на свободния електроенергиен пазар. „Методиката, по която КЕВР определя цените на регулирания пазар, по никакъв начин не кореспондират с цените, които се предлагат от доставчици, търговци на електрическа енергия.“, заяви председателят на КЕВР. Той припомни, че едва след края на март АЕЦ „Козлодуй“, ТЕЦ-овете и зелените централи ще представят в КЕВР предложения за новите цени на тока от 1 юли. Иван Иванов, председател на КЕВР: „Дотогава всякакви такива изявления, които за беда могат само да внушат несигурност в потребителите, са абсолютно неоснователни.“, каза още Иван Иванов. Според новите промени в Закона за енергетиката КЕВР получава право да разследва и да налага санкции на електроенергийния пазар на едро. „Ние ще определяме санкции, ако се случат злоупотреби на ниво организиран борсов пазар и то в два аспекта – изтичане на вътрешна информация, което е недопустимо. И второ – манипулация на пазара“, обясни Иванов. Законовите промени обаче не дават право на КЕВР да регулира дейността на търговците. „Комисията няма правомощия и по закон не може да ги придобие да разследва договорите на търговците, които те предлагат или те настояват да се подпишат от страна на българския бизнес.“, заяви председателят на КЕВР. До дни промените в енергийното законодателство ще бъдат готови за публично обсъждане. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.23", "title": " КЕВР: Спекулация са твърденията за драстично поскъпване на тока за бита"}
{"url": "https://trud.bg/%d1%81%d0%ba%d0%b0%d0%bd%d0%b4%d0%b0%d0%bb-%d1%81%d1%8a%d1%81-%d0%b7%d0%b5%d1%82%d1%8f-%d0%bd%d0%b0-%d0%be%d1%80%d0%b1%d0%b0%d0%bd-%d0%bc%d0%be%d0%b6%d0%b5-%d0%b4%d0%b0-%d1%81%d1%82%d1%80%d1%83%d0%b2/", "text": "Европейската агенция за борба с измамите ОЛАФ може да наложи на Унгария глоба до 43,7 милиона евро заради злоупотреба с еврофондове по скандал, в който е замесен Ищван Тиборч – зет на премиера Виктор Орбан, съобщава местната преса. Става въпрос за получено европейско финансиране по общо 35 проекта, спечелени от фирмата Elios Innovativ Zrt., специализирана в технологии за улично осветление, в която Тиборч е бил съсобственик. ОЛАФ провела 2-годишно разследване, в рамките на което открила “сериозни нередности” в повечето реализирани проекти в периода 2011-2015 г., както и доказателства за конфликт на интереси, съобщи неотдавна “Уолстрийт джърнъл”, позовавайки се на източник от ОЛАФ. По данни на унгарски медии Будапеща е получила доклада на ОЛАФ още през декември, но правителството официално още не се е произнесло по заключенията на агенцията.", "date": "2018.01.23", "title": " Скандал със зетя на Орбан може да струва на Унгария €43,7 млн.\t\t\t"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%bd%d0%b0-56-%d0%bc%d1%8f%d1%81%d1%82%d0%be-%d0%b2-%d0%ba%d0%bb%d0%b0%d1%81%d0%b0%d1%86%d0%b8%d1%8f-%d0%bd%d0%b0-%d0%bd%d0%b0%d0%b9-%d0%b4%d0%be/", "text": "България се нарежда на 56 място в класацията на най-добрите страни в света, съставена от американското списание „ ”. Страната ни се е изкачила с няколко позиции напред в сравнение с 2017 г., когато е била на 63 място. За България е написано, че Световната банка я класифицира като държава с висок среден доход. Икономиката се базира на строителството, минното дело, услугите, сред които важно място заема туризма. Световният икономически спад е довел до спиране на бурния икономически растеж. В същото време се посочва, че България има добре образована работна сила, но е смятана за най-бедната нация в Европейския съюз. Сред предизвикателствата, пред които е изправена България, са проблемите с корупцията и организираната престъпност. Държавите се оценяват по 9 критерия, които включват развитието на туристическия отрасъл, иновациите, социалната сфера, културата, темповете на растеж на икономиката, отвореност за бизнеса, качество на живот, а също така влияние на световната сцена и историческо наследство. България най-добре се представя в критериите: качество на живот /31 място/ и отвореност за бизнеса /36 място/. Първо място в класацията, в която влизат 80 държави, заема Швейцария. След нея са Канада, Германия /която се изкачила с едно място/, Великобритания /спад с едно място/. В края на рейтинга са Сърбия /78 място/, Ангола /79/ и Алжир /80/. По критерия сила и влияние в света първи са САЩ, следвани от Русия и Китай. По критерия темпове на икономически растеж водещи са ОАЕ, Индия и Сингапур. Най-добре от балканските страни в класацията е представена Гърция /28 място/, Турция /36/, Хърватия /50/, Словения /53/ и Румъния /54/. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.23", "title": " България на 56 място в класация на най-добрите страни в света"}
{"url": "https://trud.bg/%d1%80%d1%83%d0%bc%d0%b5%d0%bd-%d0%bf%d0%be%d1%80%d0%be%d0%b6%d0%b0%d0%bd%d0%be%d0%b2-%d0%b7%d0%b5%d0%bc%d0%b5%d0%b4%d0%b5%d0%bb%d1%81%d0%ba%d0%b8%d1%82%d0%b5-%d0%bf%d1%80%d0%be%d0%b8%d0%b7%d0%b2/", "text": "Председателят на Съвета на ЕС по земеделие и рибарство Румен Порожанов представи приоритетите на българското председателство по време на изслушване в Koмисия по земеделие и развитие на селските райони в Европейския парламент. Основен акцент бе модернизирането и опростяването на ОСП след 2020 г. и бюджетът за земеделие в рамките на следващата Многогодишна финансова рамка, съобщиха от МЗХГ. Порожанов подчерта, че ОСП трябва да остане силна и адекватно финансирана политика, за да отговори на обществените очаквания и да гарантира устойчивост на земеделието и околната среда. България ще организира серия от фокусирани дебати относно бъдещето на Общата селскостопанска политика след 2020 г. Целта на Българското председателство е да подпомогне и да насочи Комисията при изготвянето на законодателните предложения. Темата ще бъде обсъдена и на неформалната среща на министрите на земеделието в София през юни 2018 г. Министърът посочи още, че изключително важна е темата за нелоялните търговски практики. „Малките земеделски производители трябва да бъдат защитени и да получават справедлива цена за продуктите си. Очаква се законодателно предложение на Комисията да излезе по време на Българското председателство и ще работим активно за напредък по разглеждането му в рамките на Съвета“, категоричен бе министърът. „Българското председателство ще продължи да следи отблизо положението на селскостопанските пазари, особено в чувствителни сектори, като мляко и млечни продукти, говеждо, свинско и пилешко месо, плодове и зеленчуци“, допълни Порожанов. Във ветеринарната област Българското председателство ще се съсредоточи върху устойчивото управление на здравето на животните. В този контекст ще бъде обърнато специално внимание на ролята на дивите животни за управление на болестите, като ще се разгледат въпроси като наблюдение, контрол, икономическо въздействие, ловни практики, регионално сътрудничество и стратегии. Целта е постигане на цялостен и интегриран подход към подобряване на управлението на здравето на животните в ЕС. През март 2018 г. Председателството ще организира семинар в София на тема „Ролята на дивите животни в контекста на здравето на животните“. Темата за хуманното отношение и по-специално хуманното отношение към животните по време на транспорт ще бъде друг приоритет на Българското председателство. Обсъждането на хармонизираното прилагане на действащото законодателство ще бъде важна част от българската програма. В областта на здравето на растенията Председателството ще продължи работата по темата за готовност за реакция в извънредни ситуации и изграждане на капацитет на националните компетентни органи в контекста на новото законодателство на ЕС за здраве на растенията и официалния контрол. Евродепутатите изразиха и задоволството си от намеренията за задълбочен и информиран дебат по време на българското председателство. „Много е важно да дадем ясни насоки на ЕК за провеждане на адекватна реформа на ОСП с опростени правила“, заявиха от европарламента. В контекста на Брекзит, представители в ЕП поискаха българското председателство да защити адекватното финансиране на Общата селскостопанска политика. По време на изслушването министър Порожанов бе поздравен от германски евродепутати за доброто представяне на страната на „Зелената седмица“, най-голямото изложение за храни и земеделска продукция. Част от засегнатите теми по време на изслушването бяха въпросите за африканската чума по свинете, превозът на живи животни и хуманното отношение към тях, възможностите за това повече млади хора да бъдат привлечени в сектора, както и мерките, които трябва да бъдат предприето по отношение на биологичното земеделие. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.23", "title": " Румен Порожанов: Земеделските производители трябва да получават справедлива цена за продуктите си"}
{"url": "https://trud.bg/%d0%bc%d1%82v-%d1%81%d0%b5-%d0%b2%d1%80%d1%8a%d1%89%d0%b0-%d0%b2%d1%8a%d0%b2-%d0%b2%d0%b0%d1%80%d0%bd%d0%b0/", "text": "МТV иска да се върне във Варна и да организира още по-грандиозно музикално събитие това лято с куп звезди от цял свят. Общинските съветници от ПК“Култура и духовно развитие“ дадоха зелена светлина на мащабния проект MTV presents Varna beach и съгласието си община Варна да се включи в него със 150 000 евро. По време на концерта на варненския плаж през юли м.г. беше издигната най-голямата сцена в България. Записаното едночасово тв шоу на живо се излъчва в над 80 държави и в продължение на една година ще го видят над 300 млн.души. Само през миналия септември Варна получи над 4000 часа международно популяризиране, посочват от продуцентската компания. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.23", "title": " МТV се връща във Варна\t\t\t"}
{"url": "https://trud.bg/%d1%81%d0%b0%d0%bc%d0%be-500-%d1%83%d1%87%d0%b5%d0%bd%d0%b8%d1%86%d0%b8-%d1%81%d0%bf%d0%be%d1%80%d1%82%d1%83%d0%b2%d0%b0%d1%82-%d0%b0%d0%ba%d1%82%d0%b8%d0%b2%d0%bd%d0%be/", "text": "Треньори на варненските спортни клубове ще влизат в часовете по физическо възпитание.Те ще водят занятията без пари, но ще запалят децата за спорт ,за да станат новото попълнение в школите им. Това съобщи шефът на общинската дирекция „Спорт“ Кристиян Димитров. Програмата е пилотна за Варна и е съгласувана с дирекция „Образование“ в местната администрация. 15 клуба в града вече са поискали да помагат в часовете по физическо възпитание. Треньорите трябва да бъдат регистрирани в Министерството на младежта и спорта. В София активно тренират 2000 деца, в Пловдив-1000, а във Варна -500, посочи общинският шеф. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.23", "title": " Само 500 ученици спортуват активно\t\t\t"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd%d0%be%d0%b2-%d0%ba%d0%be%d0%b3%d0%b0%d1%82%d0%be-%d1%83%d0%bf%d1%80%d0%b0%d0%b2%d0%bb%d1%8f%d0%b2%d0%b0-%d0%b1%d1%81%d0%bf-%d0%ba%d0%be%d0%bd%d1%82%d1%80%d0%b0/", "text": "Мога отново да цитирам данни на тези асоциации, които същност са най-заинтересовани да показват резултатите от борбата срещу контрабандата. Виждате, че когато БСП управлява, тя е с най-високи нива. Когато управлява ГЕРБ, падат надолу. Това заяви от парламентарната трибуна народният представител и председател на ПГ на ГЕРБ Цветан Цветанов по време на дебатите по инициирания вот на недоверие към правителството. „В този дебат, както винаги се е доказвало, парламентът става средище на обидни квалификации. Не смятам, че това беше най-доброто, което очакваха да видят българските граждани”, посочи Цветанов. Във връзка с отсъствието на министър-председателя Бойко Борисов от днешния дебат, Цветанов посочи: „Упрекът за това, че премиерът отсъства е несъстоятелен, защото в мотивите пише, че вотът е към Министерски съвет. Тук са всички министри и вицепремиери. Министър-председателят има ангажименти, за да може действително да се концентрира върху това, което държавата има днес като приоритет – това е председателството. Всеки ден министър-председателят провежда срещи”, заяви Цветанов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.23", "title": " Цветанов: Когато управлява БСП, контрабандата е с най-високи нива"}
