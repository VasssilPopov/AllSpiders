{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d0%bd%d0%b0-%d0%b8%d1%80%d0%b0%d0%bd-%d1%81%d0%b0%d1%89-%d0%b2%d1%81%d0%b5-%d0%bd%d1%8f%d0%ba%d0%be%d0%b3%d0%b0-%d1%89%d0%b5-%d1%81/", "text": "Президентът на Иран Хасан Роухани прогнозира, че САЩ в крайна сметка ще се върнат в ядреното споразумение, заявявайки че разговорите през тази седмица в ООН са разкрили изолацията на американския му колега Доналд Тръмп, предава AFP. „САЩ все някога, рано или късно, ще се върнат. Това не може да продължава“, заяви Роухани по време на пресконференция. Той отново повтори, че Иран ще остане в ядреното споразумение, докато страната му има полза от това.", "date": "2018.09.26", "title": " Президентът на Иран: САЩ все някога ще се върнат в ядреното споразумение"}
{"url": "https://trud.bg/%d0%bd%d0%be%d0%b2%d0%b8%d1%82%d0%b5-%d0%ba%d0%b0%d0%bc%d0%b5%d1%80%d0%b8-%d0%bd%d0%b0-%d0%ba%d0%b0%d1%82-%d1%81%d0%b5-%d0%be%d0%ba%d0%b0%d0%b7%d0%b0%d1%85%d0%b0-%d0%ba%d0%b0%d1%82%d0%b0%d1%81%d1%82/", "text": "От Хасково и Пазарджик са на ремонт Новите 28 камери за скорост на КАТ се оказаха пълна катастрофа. Част от лазерните устройства на триноги, които са на въоръжение от 8 месеца, или не работят заради дефекти, или правят некачествени снимки. Това научи „Труд” от редови пътни полицаи. Информацията за проблемите бе потвърдена и от шефа на националната полиция старши комисар Христо Терзийски. За всяка от камерите, наречени „Стационарни преносими уреди за контрол на скоростта ARH CAM S1”, са платени по около 20 000 евро. Купени са с обществена поръчка миналата есен и са раздадени на 28-те областни дирекция на КАТ в страната. Три от тях – получени в Разград, Благоевград и Русе, се оказали дефектни още при доставката. Наложило се да бъдат ремонтирани и пуснати в действие със закъснение – през юни в Разград, през юли в Благоевград и в последните дни август в Русе. През юли триногата в Ловеч се развалила и също била ремонтирана до август. В момента са извън строя са лазерните установки в Пазарджик и Хасково. Тежка драма има с безжичното или с кабел сваляне на информацията, както и с автоматичното разпознаване на номерата на автомобилите. В много случаи камерата определя българската регистрационна табела като чужда, с несъществуващи символи или с некоректни знаци на кирилица. Понякога камерата снимала номера на най-близкия до нея автомобил, а не на този, който кара най-бързо. Освен това фабричната настройка на лазерите била да засичат до 130 км/ч, което правело невъзможно използването им по магистралите, където разрешената скорост е до 140 км/ч. Установено е също, че камерата на тринога, която шофьорите наричат „барбекю”, може да снима, само ако е разположена успоредно на пътя, а не под ъгъл. Когато я сложат на мост, лъчите хващат само колите в лентата в права посока, но не и тези в съседните ленти.   Катаджии рапортуват на началството: Постоянно изписва на екрана, че няма връзка За проблемите е уведомен и бившият вътрешен министър Валентин Радев “Бях на работа от 7,00 до 19,00 ч и при включване на техническо средство СПУКС АRH CAM S1 с фабричен №… същото не можеше да тръгне да снима, като постоянно изписва на екрана, че няма връзка и не може да се заснемат клипове”. “Уведомявам ви, че след извършеният ремонт на …. не се визуализират констатираните нарушения в системата за административно-наказателната дейност”. Това са редове от две докладни записки от катаджии в Северна и от Южна България до началниците им в “Пътна полиция” в София. За осемте месеца, откакто са пуснати в действие камерите, рапорти за проблеми при работата с тях са получени от 20 от общо 28-те областни дирекции. В дните преди да подаде оставка и докато тя още не бе гласувана в парламента, с оплакванията от новите камери е бил запознат и вътрешният министър Валентин Радев. Това става ясно от писмо, с което “Труд” също разполага. В него са посочени същите факти, които се съдържат в цитираното по-горе становище на главен комисар Христо Терзийски до комисията по обществената поръчка за другите 56. Почти изключено е за проблемите да не знае новоназначеният министър Младен Маринов, който допреди дни бе главен секретар на МВР.   Директорът на полицията: 28 снимат повече, отколкото 148 “Въпреки проблемите, почти всички камери работят в момента. Те са от ново поколение и 28-те снимат повече, отколкото другите 148 мобилни на “Пътна полиция”, каза пред “Труд” Христо Терзийски, шеф на Главна дирекция “Национална полиция”. Той допълни, че е загрижен за проблемите около новите камери, но това не значи, че не желае да бъдат купени още. “Напротив – трябва да вземем не само още 56, а и повече, разбира се, като бъдат отстранени всякакви нередности”, добави той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.26", "title": " Новите камери на КАТ се оказаха катастрофа\t\t\t"}
{"url": "https://trud.bg/%d0%be%d0%bb%d0%b0%d1%84-%d0%bf%d0%be%d0%b3%d0%bd%d0%b0-%d0%b3%d1%8a%d1%80%d1%86%d0%b8%d1%8f-%d0%b7%d0%b0-%d0%b8%d0%b7%d0%bc%d0%b0%d0%bc%d0%b8/", "text": "Вестник подозира бизнес кръг около министъра на отбраната Европейската служба за борба с измамите разследва потенциални злоупотреби с фондове на ЕС, отпуснати за храни за бежанци в Гърция, потвърди говорител на агенцията пред сайта “Политико”. Новината идва след задържането в събота на 3-ма журналисти от гръцкия в. “Филелефтерос”, публикувал статия за предполагаеми кражби на средства за приемни центрове за мигранти. Арестът бе извършен след иск за клевета от страна на военния министър Панос Каменос, а по-късно журналистите бяха освободени. Вчера Еврокомисията потвърди, че е предала сигнал за злоупотреби на ОЛАФ, тъй като не е компетентна да вади заключения по въпроса. “Тъй като разследването продължава, не можем да коментираме подробности около него на този етап”, каза говорителят на ОЛАФ, който подчерта, че все още няма сигурни данни за извършена измама. От пика на мигрантската криза през 2015 г. Атина е получила 1,6 млрд. евро помощи от ЕС. Според “Филелефтерос” бизнесмени, близки до министъра на отбраната Каменос, получили част от еврофондовете посредством договори за осигуряване на храни и други услуги. Често те изобщо не участвали в търгове за поръчките. Вестникът твърди, че в центъра на злоупотребите е лагерът “Мория” на остров Лесбос. “Трябваше да бъде построено нещо като “Хилтън”, а вместо това получихме “Мория”, която е национален срам”, заяви главният редактор на изданието Панайотис Лампсиас. Каменос, който е лидер на дясната националистическа партия “Независими гърци” – коалиционен партньор на управляващата СИРИЗА, отрича да са допуснати нередности. И настоява за публично извинение от страна на “Филелефтерос”. Лампсиас отхвърли подобна възможност и се закани да продължи да нищи случая.", "date": "2018.09.26", "title": " ОЛАФ погна Гърция за измами\t\t\t"}
{"url": "https://trud.bg/%d0%b7%d0%bb%d0%b0%d1%82%d0%b5%d0%bd-%d0%b2%d0%b5%d0%ba-%d0%b7%d0%b0-%d0%b3%d0%b5%d0%bd%d0%b8%d0%b9-%d0%bd%d0%b0-%d1%85%d0%be%d1%80%d0%b5%d0%be%d0%b3%d1%80%d0%b0%d1%84%d0%b8%d1%8f/", "text": "Постановката му „Великият укротител” е на 28, 29 и 30 септември в Дома на културата „Борис Христов” в Пловдив Министърът на културата Боил Банов ще връчи “Златен век” – печат на Цар Симеон Велики – златен и грамота, на световноизвестния хореограф Димитрис Папайоану. Папайоану ще представи за първи път в България своя спектакъл “Великият укротител” на 28 септември (петък) в Пловдив и веднага след края на представлението ще получи най-високото отличие на Министерството на културата. Почетният знак бе присъден на изтъкнатия творец за постиженията му в областта на културата тази година по повод 24 май. “Великият укротител” е част от програмата на 11-ото издание на фестивала за съвременен танц и пърформанс ONE DANCE WEEK и ще бъде показан на 28, 29 и 30 септември в Дома на културата “Борис Христов” в Пловдив в рамките на официалната програма на “Пловдив – Европейска столица на културата 2019”. “Великият укротител” е безспорно най-коментираното и очаквано представление на тазгодишното издание на фестивала за съвременен танц и пърформанс ONE DANCE WEEK и идва у нас преди британската, американската и австралийската си премиери. Димитрис Папайоану е роден в Атина през 1964 година. Ученик е на легендарния гръцки художник Янис Царухис. Завършва Училището за изящни изкуства в Атина. Първоначално работи като илюстратор и автор на комикси, преди да стигне върховете на изпълнителските изкуства като режисьор, хореограф, танцьор, сценограф, дизайнер на костюми, грим и осветление.", "date": "2018.09.26", "title": " „Златен век“ за гений на хореографията\t\t\t"}
{"url": "https://trud.bg/%d1%84%d0%b8%d0%bb%d0%bc%d0%b8-%d0%b7%d0%b0-%d0%bf%d1%8a%d1%82%d1%8f-%d0%ba%d0%b0%d0%bc%d0%b8%d0%bd%d0%be-%d0%b8-%d0%b7%d0%be%d0%b3%d1%80%d0%b0%d1%84%d1%81%d0%ba%d0%b8%d1%8f-%d0%bc%d0%b0%d0%bd%d0%b0/", "text": "Шестото издание на фестивала за документално кино Sofia Biting Docs започне на 1 октомври и ще премине под мотото „Спътник на душата”.  В рамките на събитието ще се състоят премиерите на два нови български документални филма: „Пътят на Сантяго: Пътешествие на духа” на Пламен Симеонов и „Градината на Пресвета Богородица” на Борислав Павлов. Филмът за поклонническия маршрут Камино ще открие фестивала на 1 октомври от 20 часа в Дома на киното. Пътят, който стотици хиляди извървяват всяка година, за да почувстват енергията на това магично приключение. История за хора, които вървят по пътя, за да намерят решение на душевните си терзания и да преоткрият себе си, поднесена с щипка хумор. Пътят, по който човек се обръща навътре, за да получи отговорите на сърцето си. На 7 октомври в Дома на киното ще се състои премиерата на документалния филм за монашеския живот в Зографския манастир „Градината на Пресвета Богородица”. Надникнете в най-старото монашеско общество, където женски крак не е стъпвал повече от 1000 години  – недостъпният полуостров Атон. Монасите вършат ежедневните си задължения – готвят, цепят дърва, чистят, рисуват икони и разсъждават върху чудесата, случващи се всеки ден като разказват историята на икона дошла в манастира по загадъчен начин преди 30 години. В програмата на Sofia Biting Docs е и биографичният филм „Йога: архитектура на спокойствието” за един от най-уважаваните фотографи днес Майкъл О`Нийл, работил за списания като „Fortune“, „Vanity Fair“ и  „Glamour“. Едно лично премеждие преобръща живота му и той започва да следва пътя на духа си чрез йога. Заминава за Индия и Тибет, за да се срещне със своите духовни учители и йогини. „Пътуването никога нямаше конкретна крайна цел, беше просто моят личен път в йогата. Пътят беше река, а целта беше да си във водата. Енергията течеше като поток във връзката ми с йога. Нужни са ни само малко спокойствие и тишина, за да съпреживеем тези неща.“ Ексклузивна прожекция по време на фестивала ще има филмът “Strike a Pose”, който представя танцьорите от култовото турне на Мадона „Blond Ambition” 25 години по-късно. Някогашните момчета с амбиция  разкриват истината за живота си по време на турнето, и в годините след като вече не са част от екипа на Мадона. Един личен портрет, в който танцьорите намират сили да преглътнат егото си и откровено да споделят за паденията и възходите в живота си. Sofia Biting Docs ще продължи до 10 октомври в салоните на Дома на киното, Културен център G8 и Евро Синема. Фестивалът се организира от „Позор” със съдействието на Посолството на Кралство Швеция, Чешки център – София, Институт Сервантес – София, Фондация ГЛАС и екологично сдружение „За Земята”.", "date": "2018.09.26", "title": " Филми за Пътя Камино и Зографския манастир в Атон в програмата на Sofia Biting Docs"}
{"url": "https://trud.bg/%d0%b4%d0%b4%d1%81-%d0%b7%d0%b0-%d1%87%d0%b0%d1%81%d1%82%d0%bd%d0%b8%d1%82%d0%b5-%d0%b4%d0%b5%d1%82%d1%81%d0%ba%d0%b8-%d0%b3%d1%80%d0%b0%d0%b4%d0%b8%d0%bd%d0%b8/", "text": "Димитрина Захаринова е управляващ съдружник в одиторско дружество “Захаринова Нексиа” ООД (www.ZaharinovaNexia.com). От края на месец май дружеството е част от международна одиторска мрежа Nexia international. Преподавател е във Висшето училище за застраховане и финанси в гр. София. Била е Директор на Националната Агенция за Приходите град София, съветник в ДАНС, както и директор на дирекция в Агенцията за държавна финансова инспекция. Регистриран одитор и данъчен консултант. Има двама сина и един внук. Дружество не е регистрирано по Закона за ДДС и осъществява дейност като частна детска градина. По силата на сключени договори провежда и извършва възпитателно-образователен процес за деца на възраст от 10 месеца до 7 години. Съгласно подписвания договор с клиентите, възложителят трябва да заплати гаранционен депозит в размер на една месечна такса. В договора са описани случаите, в които гаранционният депозит може да бъде използван и може да не бъде върнат. Такива възможни хипотези са: – при неплащане в срок на месечната такса, като в този случай гаранционният депозит подлежи на подновяване от страна на възложителя по договора; – при неспазване на едномесечния срок на предизвестието за прекратяване на договора; – при спазване на едномесечното предизвестие за прекратяване на договора се покрива стойността на таксата за месеца на предизвестието. При прекратяване на договора гаранционният депозит подлежи на връщане. Към настоящият момент, дружеството е получило депозити, платени от възложителите, но няма случай на използван (приспаднат) депозит, тъй като не е възникнала нито една хипотеза, предвиждаща възможност за използване на депозита. Поставени са следните въпроси: 1. Получаването на описаните депозити, представляват ли облагаема доставка по ЗДДС и формират ли облагаем оборот за регистрация по ЗДДС? 2. В случай, че получените депозити са облагаеми по смисъла на ЗДДС, кога възниква данъчното събитие – на датата на получаване на депозита или на датата, на която е извършено приспадане (използване) на депозита, за някоя от целите, описани в договора? Отговорите четете в   в четвъртък. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.26", "title": " ДДС за частните детски градини"}
{"url": "https://trud.bg/%d1%88%d0%b5%d1%84%d1%8a%d1%82-%d0%bd%d0%b0-%d0%b0%d0%b2%d1%82%d0%be%d0%bc%d0%be%d0%b1%d0%b8%d0%bb%d0%bd%d0%b8%d1%8f-%d0%b3%d0%b8%d0%b3%d0%b0%d0%bd%d1%82-daimler-%d0%bd%d0%b0%d0%bf%d1%83%d1%81%d0%ba/", "text": "Акциите на Daimler AG се понижават рязко по време на търговията в сряда, след като автомобилният гигант обяви сериозно разместване на върха, посочвайки, че изпълнителният директор на компанията Дитер Цетче ще напусне своя пост след годишната среща на акционерите през месец май 2019 година, съобщи  . Един от водещите германски производители на автомобили заяви, че Цетче ще бъде заменен от родения в Швеция Ола Каелениус, който към момента отговаря за изследователската дейност и за продажбите на групировката Daimler AG и Mercedes-Benz Cars. От своя страна Дитер Цетче ще стане председател на Надзорния съвет на компанията през 2021 година. Новината доведе до рязко понижение на акциите на Daimler AG с 1,51% на борсата във Франкфурт. Агенция MarketWatch напомня, че мандатът на Дитер Цетче трябваше да изтече в края на заседанието на акционерите през 2021 година, но компанията е решила да направи по-рано тази важна промяна на върха. „Предвид предизвикателствата пред трансформацията на автомобилната индустрия, Надзорният съвет на Daimler възнамерява да подготви подходяща приемственост на по-ранен етап“, се посочва в прессъобщението на автомобилния гигант.", "date": "2018.09.26", "title": " Шефът на автомобилния гигант Daimler напуска поста"}
{"url": "https://trud.bg/170-%d0%bb%d0%b2-%d0%bf%d0%be%d0%b2%d0%b5%d1%87%d0%b5-%d0%b7%d0%b0-%d0%bf%d0%b0%d1%80%d0%bd%d0%be/", "text": "Ново увеличение може да има от Нова година С близо 170 лева повече ще струва парното за тристен апартамент в София тази зима. Причината е увеличението на два пъти на цената на топлоенергията през годината. От юли парното и топлата вода в София поскъпнаха със 7,5%, а ново увеличение ще има от октомври – с 8 на сто. Така за новия отоплителен сезон сметките ни ще са с близо 16% по-високи спрямо предходния. Ако средната за тристайно жилище през миналата зима е била 150 лв. на месец, то през тази вече ще е 174 лв. или с 24 лева отгоре. Най-голямо за година е повишението на цената в Бургас – с 23% спрямо миналата зима. В Плевен сметките ще са с 21% нагоре, а в Пловдив – с 9,6 на сто. Значително е поскъпването на топлото и в Разград и Враца, където цената на парното се покачва съответно с 13,2% и 12% за година. Комисията за енергийно и водно регулиране оправда увеличението с повишението на природния газ от 1 октомври с близо 14 на сто. По време на общественото обсъждане на новите цени председателят на КЕВР Иван Иванов обяви, че решението при една и съща цена на природния газ да има над 20% увеличение на цената на парното е аргументирано и прозрачно. Причината била, че топлофикациите са направили инвестиционни разходи през годините, които не могат да не бъдат признати. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.26", "title": " 170 лв. повече за парно\t\t\t"}
{"url": "https://trud.bg/%d1%82%d0%b5%d1%80%d0%b5%d0%b7%d0%b0-%d0%bc%d0%b5%d0%b9-%d1%81%d0%bf%d0%be%d1%80%d0%b0%d0%b7%d1%83%d0%bc%d0%b5%d0%bd%d0%b8%d0%b5%d1%82%d0%be-%d0%be%d1%81%d1%82%d0%b0%d0%b2%d0%b0-%d0%bd%d0%b0%d0%b9/", "text": "Британският премиер Тереза Мей заяви, че международното ядрено споразумение с Иран остава най-добрият начин да се попречи на Техеран да развие ядрени оръжия, въпреки изтеглянето на САЩ от сделката, предава AFP. „Това (споразумението) остава най-доброто средство за спиране на Иран от това да развие ядрено оръжие и ние сме ангажирани към запазването на ядреното споразумение, стига Иран да продължи да спазва напълно ангажиментите си“, заяви Мей по време на заседание на Съвета за сигурност на ООН.", "date": "2018.09.26", "title": " Тереза Мей: Споразумението остава най-доброто средство за спиране на ядрената програма на Иран"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-250/", "text": "Засилват контрола над харчовете на Здравната каса Министър Ананиев представи два варианта на нови осигурителни модели. Вариант А предвижда демонополизация на Касата, а вариант Б още 12 лв. към вноската. Застрахователите поемат лечение над 700 лв.       Новите камери на КАТ се оказаха катастрофа 28-те лазерни устройства на триноги не разпознават номера, не засичат по магистралите. От Хасково и Пазарджик са на ремонт.         Партия не се прави с говорене на жълтите павета От 10 години чувам приказки от „доброжелатели“, че съм се скарал с Борисов, казва председателят на ПГ на ГЕРБ Цветан Цветанов в интервю за „Труд“.       Нов живот за отбранителната индустрия Пред световните компании стои изискването за минимум 20 процента коопериране с българските фирми при участие в превъоръжаването на пехотата – анализ на Спирдон Спирдонов.       ФИРОМ си отива, идва Северна Македония Дори и да успее, референдумът на 30 септември ще отвори нова битка – за мнозинство от две трети в парламента за конституционни промени – коментар на Костадин Филипов.           Простете, кой?! Силует на зам.-председателя на Европейската комисия и кандидат на левицата за председател в следващия мандат Марош Шефчович. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.26", "title": " Вижте акцентите в броя на вестник „Труд“ в четвъртък, 27 септември 2018"}
{"url": "https://trud.bg/%d0%b7%d0%b0%d0%bc-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b1%d0%be%d0%b9%d0%ba%d0%be-%d0%bf%d0%b5%d0%bd%d0%ba%d0%be%d0%b2-%d0%b4%d1%8a%d1%80%d0%b6%d0%b0%d0%b2%d0%bd%d0%b8%d1%82%d0%b5/", "text": "За въвеждането на пълна демонополизация на здравното осигуряване е нужно време за подготовка, заяви зам.-министърът на здравеопазването д-р Бойко Пенков по  . Сегашният модел си върши работата – събират се средства и се харчат средства, но винаги има нещо по-добро, към което да се стремим. Именно това кара екипът на министър Ананиев да се търси по-добрият вариант, защото по-добро решение има, допълни д-р Пенков. НЗОК не може да покрие пълната стойност на някои медицински изделия поради финансови ограничения, но евентуалният застраховател би могъл, изтъкна д-р Пенков, обяснявайки предложения модел „Б“ за демонополизация на здравното осигуряване. Идеята държавата да покрива до 700 лв. при болничен епизод, а всичко над тази гранична линия да се покрива от застрахователите, идва от разчета, че малцина са хората, чиято болнична помощ струва повече от тази сума, обясни д-р Пенков. „Предвидено е така, че парите да стигнат и застрахователите да не фалират“, каза д-р Бойко Пенков. Близо 1,5 млн. души в България са осигурявани от държавата, а около 700 хил. са неосигурените. Държавните служители сами ще поемат застраховката си при този модел, докато към останалите групи държавата ще продължи да поема ангажимент, обясни д-р Пенков. Ако системата не се реформира, средствата ще изтекат, призна зам.-министърът на здравеопазването. Според него най-големият теч на средства в здравеопазването идва от „свръхпредлагането“ на услуги. Естественото нещо е обединението на болнични структури, заяви д-р Пенков. С обединяването на ресурси болниците ще станат още по-полезни.  ", "date": "2018.09.26", "title": " Зам.-министър Бойко Пенков: Държавните служители сами ще поемат здравната си застраховка при новия модел"}
{"url": "https://trud.bg/%d0%b3%d1%8a%d1%80%d1%86%d0%b8%d1%8f-%d1%81%d0%b5-%d0%bf%d1%80%d0%be%d0%b4%d0%b0%d0%b2%d0%b0-%d0%be%d1%82-%d0%bd%d0%b5%d0%b1%d1%80%d0%b5%d0%b6%d0%bd%d0%be%d1%81%d1%82/", "text": "Гърция  . Колкото и скандално да звучи, факт е, че бюрократичната машина докарала южната ни съседка до финансов колапс, хвърли от небрежност в ръцете на европейските кредитори и националното самочувствие на гърците, които са в шок! В този момент Акрополът, Олимпия, Вергина, Кносос и всички музеи на страната принадлежат на една организация, която се управлява от германци, французи, датчани и финландци. На база груби изчисления, активите с археологическа стойност, прехвърлени в създадения гаранционен суперфонд, надвишават 10 000. Както е известно слънчева Гърция освен море и вкусна храна има и финансови дългове. 30 мил. туристи пристигат в страната всяка година, за да отдъхнат там и да посетят музеите. Оставят и парите си там, с които гърците не само живеят, но изплащат и вноските на своя дълг. Нещата се объркаха след нахлуване на кризата и международните кредитори, които започнаха да търсят начини, за да си вземат обратно дадени назаем пари. Дължимата сума, за малка страна като Гърция предизвиква световъртеж, след като и до днес надхвърля 360 мил. евро. От 2010 г. когато започна първата програма за подкрепа или меморандумът, както я нарекоха гърците (три меморандума бяха необходими в крайна сметка, за да се съвземе някак си тяхната икономика), кредиторите поставиха като условие на Гърция да предприеме смели приватизации. Тоест, да продаде държавно имущество и с парите, които е инкасирала, да плати една част от дълга. Въпреки че е страна от западния свят, свободната икономика на Гърция имаше (и продължава да има) един голям държавен апарат, наподобяващ икономика от съветски тип. На практика в Гърция държавата е най-големият предприемач и собственик на недвижими имоти. Ток, вода, транспорт, инфраструктура (пристанища, летища, магистрали), милиони декари земя и стотици хиляди сгради в центровете на градовете принадлежат на държавата. Кредиторите от 2010 г. поискаха да бъде продадено това държавно имущество. Смятаха, че така ще бъдат намалени дефицитите, тъй-като държавните предприятия имаха излишък от персонал, като паралелно големите суми, инкасирани от продажбата, щяха да намалят дълга на страната. При първия меморандум поискаха да се пристъпи към приватизации от порядъка на 50 милиарда евро. Хитрите гърци казаха „да“, но след това не направиха нищо. След две години вместо 50 милиарда бяха инкасирали едва 30 милиона. При втория меморандум кредиторите поставиха по-малка цел – 20 милиарда. През следващите години гърците инкасираха около 1,5 милиарда. Когато обаче бе наложен третият и най-тежък меморандум на премиера Ципрас, кредиторите смениха тактиката. Тъй като разбраха, че гърците нямат никакво желание да намалят държавния си апарат, решиха да го направят самите те. Задължиха премиера Ципрас да създаде един суперфонд, в управлението на който решаваща роля имат кредиторите. В този суперфонд бе прехвърлено цялото държавно имущество на Гърция, а управлението му с право да решава кои апетитни имоти ще бъдат продадени и кои – управлявани от него. Драстично и унизително решение за богопомазан народ като гръцкия. Накратко, цялото държавното имущество на Гърция бе прехвърлено през 2016 г. в суперфонда. Това стана тихом-мълком без никой нищо да разбере. И едва преди седмица случайно гърците разбраха какво е станало. Кметът на град Ханя от о-в Крит се опита да направи реставрации в старото венецианско пристанище и се изправи пред голяма изненада. Установи, че старата цитадела на неговия град, трите музея, стената и ровът около нея, старите корабостроителници (където са ремонтирани дървените кораби по време на турското робство) и всички археологически разкопки, не принадлежат вече на държавата, а на суперфонда, управляван от европейските кредитори. Кметът се появи бесен по телевизиите с обвинение, че са откраднати всичките древни ценности на неговия град с цел да бъдат продадени на частни лица. Общогръцката асоциация на археолозите направи проучване и установи, че въпросът не засяга само гр. Ханя, а цялата страна. Всички археологически обекти са били прехвърлени в суперфонда, тоест принадлежат на една организация, която се управлява от чужденци. Първоначалният закон предвиждаше да бъдат изключени археологическите обекти от суперфонда, при условие, че гръцката държава трябваше да ги регистрира и да прокара закон за тях. Това обаче не стана, в резултат на което историческото наследството на Гърция в момента не й принадлежи и може да бъде търгувано. Министерството на културата побърза да уточни, че никой не е продал на чужденците Партенона и че скоро ще внесе закон, съгласно който гръцките археологични обекти ще бъдат изключени от суперфонда и отново ще бъдат върнати на гръцката държава. Става въпрос за един много унизителен казус, но много поучителен за резултатите от обедняването на една страна.   Кой ще вземе Акропола Скандалът в Гърция е набира сила. Опозицията постави въпроси в парламента, а в кафенетата обикновените хора – които не се доверяват на техните политици – са уверени, че скоро ще видят археологическите ценности, с които са толкова горди, да се продават на търг. И само това е достатъчно да схване някой трагичните последствия на един национален фалит. Преди няколко дни един таксиметров шофьор се оплакваше „пристанищата ни ги взеха китайците, летищата – германците, и не е никак трудно Акропола да го вземат американците“. Показателен пример до какво падение може да стигне една страна, когато фалира. Дори древните си ценности, визитка за национално самочувствие, може да се окажат в чужди ръце.            ", "date": "2018.09.26", "title": " Гърция се продава от небрежност\t\t\t"}
{"url": "https://trud.bg/%d1%82%d1%80%d1%8a%d0%bc%d0%bf-%d0%be%d0%b1%d0%b2%d0%b8%d0%bd%d0%b8-%d0%ba%d0%b8%d1%82%d0%b0%d0%b9-%d1%87%d0%b5-%d0%b8%d1%81%d0%ba%d0%b0-%d0%b4%d0%b0-%d1%81%d0%b5-%d0%bd%d0%b0%d0%bc%d0%b5%d1%81%d0%b8/", "text": "Президентът на САЩ Доналд Тръмп обвини Китай за това, че иска да се намеси в американските избори за Конгрес, насрочени за 6 ноември, заявявайки че Пекин не желае неговата Републиканска партия да се справи добре, заради позицията му относно търговията, предава Reuters. „Китай се опитва да се намеси в предстоящите ни избори през ноември. И то срещу моята администрация“, заяви Тръмп по време на заседание на Съвета за сигурност на ООН. Американският президент не представи никакви доказателства към обвиненията си. Китай не отговори веднага на коментарите на Тръмп, който беше председател на заседанието. „Те не искат ние или аз да спечелим, защото съм първият президент, който се изправя срещу Китай заради търговията и ние печелим това сражение, печелим го на всяко ниво. Не искаме да се бъркат или месят в предстоящите ни избори“, добави той.  ", "date": "2018.09.26", "title": " Тръмп обвини Китай, че иска да се намеси в американските избори"}
{"url": "https://trud.bg/%d0%bc%d0%b0%d1%80%d1%88%d1%80%d1%83%d1%82%d0%ba%d0%b0-%d1%81%d0%b5-%d0%b7%d0%b0%d0%bf%d0%b0%d0%bb%d0%b8-%d0%b2-%d1%81%d0%be%d1%84%d0%b8%d1%8f/", "text": "Маршрутка се е запалила тази вечер в центъра на София, съобщиха от МВР. Днес, към 19.25 часа, в столичната пожарна е постъпил сигнал за запалило се в движение маршрутно такси на бул. „Цветан Лазаров“, в платното по посока към ж.к. „Дружба 2“. При инцидента няма пострадали, водачът е слязъл невредим. Маршрутката се е прибирала за гараж и не е превозвала пътници. Незабавно към мястото са насочени противопожарни екипи, които да погасят възникналия огън. Трафикът по булеварда не е затруднен.", "date": "2018.09.26", "title": " Маршрутка се запали в София"}
{"url": "https://trud.bg/%d0%b3%d1%8a%d1%80%d1%86%d0%b8%d1%8f-%d1%81%d0%b5-%d0%b3%d0%be%d1%82%d0%b2%d0%b8-%d0%b7%d0%b0-%d1%83%d1%80%d0%b0%d0%b3%d0%b0%d0%bd/", "text": "Метеорологичната служба на Атинската национална обсерватория предупреди, че има условия за развиването на Средиземноморски ураган в южните части на Йонийско море на 28 септември, пише Ekathimerini. От службата заявиха, че ниското барометрично налягане е силно вероятно да създаде характеристиката на тропичен климат – силни ветрове до 12 по скалата на Бофорт, поройни дъждове и развиването на око на бурята. Урагани от този тип се наричат „Medicanes“ и се смята, че се появяват в Средиземно море веднъж или два пъти в годината. Силни ветрове – надхвърлящи 100 километра в част в някои части на Гърция – доведоха до временното спиране на фериботните превози, свързващи островите с основната територия на страната. Освен това, бурите предизвикваха затварянето на училища на егейските острови Миконос, Тинос и Андрос.", "date": "2018.09.26", "title": " Гърция се готви за ураган"}
{"url": "https://trud.bg/%d1%87%d0%bb%d0%b5%d0%bd-%d0%ba%d0%be%d1%80%d0%b5%d1%81%d0%bf%d0%be%d0%bd%d0%b4%d0%b5%d0%bd%d1%82-%d0%b2%d0%bb%d0%b0%d0%b4%d0%ba%d0%be-%d0%bf%d0%b0%d0%bd%d0%b0%d0%b9%d0%be%d1%82%d0%be%d0%b2-%d0%bf/", "text": "Преди седмица в Москва се състоя международния конгрес за преработка на минерални суровини. Едно е ясно: те се изчерпват. В същото време няма как да се създават високи технологии без суровини, а нуждата от тях расте. Едни гледат към Космоса, други към алтернативите, трети – към преработката. Нашият представител на на конгреса – Владко Панайотов получи Специалната награда на конгреса. – Г-н Панайотов, честита награда! Идвате с актуални новини от Москва, където се проведе Международният конгрес по преработка на минерални суровини. Какво се случва в глобалния свят на природните запаси, от които всички ние сме зависими? – Елитът на научната мисъл се събра в Москва от 16 до 21 септември, за да се огласи накъде върви светът. Суровините се изчерпват – това е безспорно. Няма как да се създават високи технологии без суровини, а нуждата от тях расте. Това особено се отнася за Европа. Има различни мнения: някои от базовите учени предложиха усилията да се насочат към космоса, други търсят решение на суровинния дефицит в океана, трети поддържат класическия добив от земята. От елементарните теории ние отиваме към квантовата физика. За себе си отново осъзнах, че ако ние, като държава, не се намесим решително в създаването на нови технологии и не сме активни участници в тази задаваща се технологична “революция” по отношение на добива и преработката на редки метали, съвсем скоро ще купуваме всичко много скъпо. – Разкажете повече за темите на изказванията, за вашия доклад, който беше оценен достойно… Какъв беше фокусът в тезата Ви? – Това беше поредният Двадесет и девети конгрес – IMPC 2018. Представлява световен форум с над 1000 делегати от всички европейски и евразийски държави, от Русия, САЩ, Канада, Австралия, Турция, Мексико, Бразилия, Чили, Индия, Китай, Индонезия. Взеха участие учени от водещи университети, от големи добивни и преработвателни компании. Дебатите и изложбите продължиха пет дни и се проведоха в Световния търговски център на Москва. Аз лично участвах в подготовката, тъй като е много трудно да се съберат учените, експертите и визионерите за бъдещето на добивните и преработвателни технологии на едно място. Радвам се, че допринесох за провеждането на конгреса в Москва – успяхме да доведем европейските капацитети тук. Това беше и основанието на организационния комитет да ми присъди Диплом и медал на форума. А уникалния златно-платинен плакет получих за моя доклад на тема “Принципи за изграждане на нови технологии на бъдещето”. Представителите на пет държави – САЩ, Китай, Канада, Австралия, Русия – изнесоха пленарните доклади. След тях последваха десетки ключови доклади. – Кога ще стигнем китайците? – Една млада китайска професорка – Зан Шанг от Северокитайския университет за наука и технологии демонстрира квантово представяне на процесите за преработка на минерални суровини. Наистина бях впечатлен! Но след моя доклад представителите на Китай, САЩ и Канада дойдоха при мене и казаха: “Искате ли да се кооперираме и да работим заедно?” Това е изключително добра оферта: всички ще спечелим – Китай има суровини, САЩ и Канада имат модерни технологии, а България има научния капацитет. Докато имаме базата, авторитета, учените от БАН, трябва да се включим в тази платформа и да предложим на новата ЕК нашия проект. Бих го нарекъл “Платформа за по-добър свят”. – Споменахте, че предстои добиване на минерали в Космоса и в океана. Кога ще стане това? – Американският представител каза, че действителният добив на суровини от космоса ще стане след 50 години. Вече се знае как ще се реализира добивът, но не е намерена формулата за преработката на суровините в космоса, защото няма как да се доставят непреработени на Земята. Руският академик Николай Бортников показа машини и технологии, с които може да се добива от дъното на океана, но еднократно. Още не е изобретена технология за непрекъснат добив. От друга страна, учените продължават да работят върху флотацията. Минералите в природата намаляват, те са крайна величина, затова трябва да се мине към рециклиране. Преди 30-40 години 2-3% от рудата са съставлявали ценният метал, сега говорим за 0,3%. Например, попитах колеги, когато преди години работих в Чили: какво ще правите, когато свърши медта в залежите ви? А те ми отговориха: имаме резервен вариант – лития. А той е неизменна част от електрическите и водородните автомобили. Ето го визионерството. – С какво е богата България и трябва ли да се мисли смело за нови технологии? – България е един много сериозен производител и доставчик на мед, цинк, олово и благородни метали (Горубсо, Челопеч, Асарел и т.н.). Ние трябва да продължим да търсим пазари и коопериране с водещите компании от Германия, САЩ, Канада. – Какви споразумения бяха подписани на конгреса? – Набляга се на екологични изисквания. В тези документи минната индустрия ще се постарае да ползва по-малко вода, по-малко енергия. Ще се търсят технологии за максимално извличане на метал от суровините, предвидено е също коопериране между отделни страни. – Кои учени Ви направиха най-силно впечатление? – Със закъснение се запознах с един гениален руски учен – създателя на колонните машини – ефективни, екологични. Той е легенда – на 90 години, никога не съм мислил, че е жив, често колеги са ме разпитвали за него. И ето на този конгрес изведнъж към мене се приближава един нисичък човек, с бяла коса, с интелигентно изражение и казва: “Може ли да се запознаем – аз съм Юлий Рубинщейн?”. Бях потресен и дори неволно възкликнах: “Аз все си мислех, че сте живели през 30-те години и сте конструирали колонната машина в лагер…”. Той се засмя и ми подари най-новата си книга. Другият голям учен, който беше и президент на конгреса, беше академикът с грузински произход акад. Валентин Чантурия. Неговият доклад беше озаглавен “Иновации при преработката на естествени и техногенни минерали в Русия”. Изложението беше уникално – злато, платина, диаманти, олово, цинк, мед, никел, вода… Идеите му са абсолютно нови! Цялата зала от 1000 души го аплодираше и искаше още и още да го слуша! Именно той ми връчи златно-платинения плакет. Щастлив съм, че е оценил моите идеи и каза добрите думи. Имаше и един американски учен, проф. Джон Марсден, който направи сериозен икономически анализ: докъде сме печеливши и докъде губещи в световен мащаб с ресурсите си. – Кои машини и технологии са новост днес? – Видях машини, с които се добиват минерали в пустинни територии. Предложени бяха нови технологии за преработка на морската вода – в доклада на проф. Януш Ласковски (Канада). Ако не знаете двайсет на сто от световните запаси на питейна вода, се намират в езерото Байкал. Покрай него вече има огромни комбинати, които ползват тази вода, без да замърсяват природата. Според мене американските учени притежават сериозен научен потенциал и изпреварващо мислене. Ние трябва да се сравняваме с тях и да работим заедно, а не да искаме да ни дават готови решения, постигнати с огромен труд. От друга страна, Индия е една от най-богатите страни по запаси на редки метали – особено злато, платина, паладий, диаманти. Индия и Китай са тиха мощ – без да спорят и да вдигат шум, те вървят напред. Кооперирането с Индия и Китай би било много ценно за България. И ние трябва да намерим пътища това да се осъществи. – Какво се случва с водородната стратегия? – Европа вече си изгради инфраструктура за водородната технология, ние изоставаме. Особено в Германия, Холандия, Дания, Швеция – има хранилища, има станции. Коли и автобуси на водород се движат по техните пътища. Столична община би трябвало да се кооперира с общини, които имат вече развит водороден транспорт – например в Белгия. Трябва да се разбере, че автобусите на газ намаляват вредните емисии с 50 % спрямо дизеловите двигатели, но все пак при водородните автобуси вредните емисии са 0. Когато изгаряме водород, излиза вода… София ще парира критиките от страна на ЕС за чистотата на въздуха, ако изградим водородна инфраструктура. Ние в БАН имаме иновации. Премиерът Бойко Борисов може да бъде много полезен в това отношение – особено в контактите с Германия. Те са силата в момента. Две са важните направления – водородната стратегия и емисиите от тецовете. За следващия мандат на ЕК ще предложим нова технология за преработка на въглища с намалени вредни емисии под шапката на един коопериран колектив – САЩ, Германия и България. И няма да има никаква драма по отношение на Парижкото споразумение. – До една седмица излиза втората част на Вашата мемоарна книга “Среща на две хилядолетия през моя поглед” (издателство “З. Стоянов”). В нея академик Антон Дончев казва: “Тази книга сякаш не е писана, а изговорена на глас”. Каква е силата, която Ви накара да продължите писателските си изяви? – Отзивите от първата част ме изненадаха. Различни прослойки читатели са я чели и всеки е намерил нещо интересно за себе си. Хората искат да научат подробности от нормалния път на един човек. Тук няма някакви смайващи екшън истории, но има и забележителни личности, от които съм взел интервюта. Например алпинистът Дойчин Василев ми разказа с подробности как е изкачил Еверест – с огромни трудности. Друг мой герой е Алексей Симонов – писател и син на Константин Симонов, авторът на легендарната песен “Жди меня и я вернусь”. Разговарях с Алексей Симонов – той ми разказа за любовните истории на баща си, за отношенията му със Сталин. Вълнуваше ме датата 10 ноември, но исках да чуя спомените на участници по време на свалянето на Тодор Живков: интервюирал съм Георги Атанасов и Ани Спанчева, Любомир Левчев, Аксиния Джурова и Елена Джурова. Лично съм разговарял и с Тодор Живков през 1993 г. В различни периоди съм интервюирал тези живи свидетели… Интересува ме и генезисът на историческите факти, които предопределиха сферите на влияние в света: срещата в Ялта – Сталин, Чърчил и Рузвелт – те предначертаха нашата съдба за десетилетия напред. Защо и как? Това са въпроси, на който търся отговорите. Нашият гост  Член-кор. Владко Панайотов е от групата на видните учени, които оглавяват международни екипи за нови технологии по преработката на метали, рудодобива, ограничаване на вредните емисии и приложението на водородната стратегия. През февруари 2018 г. президентът Румен Радев го удостои с орден “Св. св. Кирил и Методий” – огърлие. Той е бил евродепутат (2007 – 2014), получил наградата “Евродепутат на годината в областта на околната среда – 2013”. Автор е на над 180 публикации, 42 изобретения, патенти и полезни модели, 7 монографии, 8 учебника и помагала. Член на няколко международни академии.  ", "date": "2018.09.26", "title": " Член-кореспондент Владко Панайотов пред „Труд“: Добивът на суровини от Космоса ще започне след 50 години\t\t\t"}
{"url": "https://trud.bg/%d0%b1%d0%b5%d0%b7-%d0%b7%d0%b0%d0%b4%d1%8a%d0%bb%d0%b6%d0%b8%d1%82%d0%b5%d0%bb%d0%bd%d0%b8-%d0%ba%d0%be%d0%bb%d0%b0%d0%bd%d0%b8-%d0%b2-%d0%b3%d1%80%d0%b0%d0%b4%d1%81%d0%ba%d0%b8%d1%8f-%d1%82%d1%80/", "text": "Няма да се поставят задължителни колани в градския транспорт. Това заяви министърът на транспорта Росен Желязков след изслушване в Комисията по транспорт, предаде  . Повод за думите му стана поредният спор между автобусните превозвачи и депутатите от мнозинството – дали промените в Закона за автомобилните превози задължават и автобусите от градския транспорт да са бъдат оборудвани с колани. Автобусите с 22 седалки – клас А и клас 1, се водят градски, според закона, и за тях колани не трябва да има. Според автобусните превозвачи, обаче, самата формулировка на текста – вместо да изключва градските автобуси от задължението да поставят колани, точно обратното – ги задължава да го направят. „Текстът, който трябва да се впише, трябва да бъде, че се освобождават от колани автобусите, които извършват превози по редовни автобусни линии от общински, областни и републикански транспортни схеми до 30 км.“, коментира Мария Милтенова, Камара на автобусните превозвачи. И още: според автобусните превозвачи, автобусите с над 22 седалки – клас 2, също попадат в обхвата на задължителните колани. А такива автобуси се ползват като градски транспорт от някои общини. „Утре в тези градски превози, които споменах, едните пътници ще бъдат правостоящи, сигурно ще трябва да ги връзваме с въжета, а другите, които са седящи, ще трябва да ги връзваме с колани. Което е абсурдно“, каза Ивайло Константинов, Съюз на автобусните превозвачи. Според управляващите, колани в автобусите от градския транспорт няма да има, а превозвачите четат закона неправилно. За автобусите клас 2 – тепърва щяло да се мисли и да се извършват проверки. Станислав Иванов, зам.-предс. на Комисията по транспорт – ГЕРБ посочи: „Колко са тези автобуси, защото ако става въпрос за автобуси, които се използват за междуселищни линии, каквато е практика в цялата страна, това са междуселищни линии, но ако става въпрос за градски линии и няколко автобуса – ще търсим вариант тогава“. В крайна сметка транспортният министър Росен Желязков заяви, че след обнародването на Закона за автомобилните превози ще се актуализират наредбите за прилагането му и в тях ще се вземат предвид всички съображения на превозвачите. „Разбира се, няма да се стига до такива спорни въпроси, по отношение на колани в градския транспорт, но там, където е необходимо, ще бъдат монтирани задължително колани, за да се гарантира безопасността на пътниците“, заяви министър Желязков. Разпоредбите на ЗАП за коланите ще влязат в сила след 6 месеца. Такъв отлагателен срок получиха превозвачите, за да се оборудват със задължителни колани. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.26", "title": " Без задължителни колани в градския транспорт"}
{"url": "https://trud.bg/%d0%bf%d1%80%d0%be%d0%b2%d0%b5%d1%80%d1%8f%d0%b2%d0%b0%d1%82-%d0%ba%d0%bc%d0%b5%d1%82%d0%be%d0%b2%d0%b5-%d0%b8-%d0%b4%d0%b5%d0%bf%d1%83%d1%82%d0%b0%d1%82%d0%b8-%d0%b7%d0%b0-%d1%80%d1%83%d1%88%d0%b2/", "text": "288 дела очакват магистратите да се произнесат Има сигнали за корупция срещу депутати от всички политически сили, но въпросът е дали ще можем да съберем достатъчно данни, които да предоставим на прокуратурата. Това заяви пред “Труд” председателят на Комисията за противодействие на корупцията и за отнемане на незаконно придобитото имущество (КПКОНПИ) Пламен Георгиев. Шефът на комисия “Антикорупция” посочи, че общо 148 от всички, които по закон са длъжни да подават имуществени декларации, не са сторили това. Сред тях са 23-ма кметове и председатели на Общински съвети. Пред “Труд” Пламен Георгиев отказа да коментира повече подробности с оглед на това разследваните да не получат информация. Георгиев посочи, че депутатът на ДПС Делян Пеевски е бил проверяван вследствие на подаден до комисията сигнал. Тъй като срещу Пеевски нямало повдигнати обвинения, експертите не можели да направят проверка по същество на цялото му имущество, а само по документи, където не се установили нередности. “Проверихме премиерът Бойко Борисов заради сигнал за конфликт на интереси от депутати от опозицията, тъй като той правел реклама на фирма по време на футболен мач”, обясни Георгиев. Нямало обаче нищо нередно, защото Борисов всъщност не бил на работа, тъй като не получил пари за участието си в мача, т.е. няма неправомерно действие по време на служба. Шефът на комисия “Антикорупция” обясни, че след операциите срещу бизнесмените Ветко и Маринела Арабаджиеви и Миню Стайков много бързо е бил сформиран екип и е било запорирано имуществото им. “При тези случаи също трябва да бъдат установени несъответствия, за да бъде направен запор. Реалистично е това да стане не по-рано от 7-8 месеца, за да бъдат събрани необходимите доказателства”, допълни Георгиев. В ръцете на съда пък имало 288 дела, свързани със запор на имущество, по които се очаквало магистратите да се произнесат. Георгиев обясни, че от основаването на КПКОНПИ до момента е поискан запор на различни активи на стойност 3,8 млрд. лева. Отнета е собственост за 120 млн. лева. “Не се съмнявам, че в парламента има мои корумпирани колеги. Само им вижте костюмите и обувките. Един костюм, който струва 7000-8000 лева, как се купува с една депутатска заплата?”, коментира Славчо Атанасов от “Обединени патриоти” по повод новината, че комисията проверява депутати от различни партии. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.26", "title": " Проверяват кметове и депутати за рушвети\t\t\t"}
{"url": "https://trud.bg/%d0%b4%d0%b5%d0%bb%d0%b5%d0%b3%d0%b0%d1%86%d0%b8%d1%8f-%d0%bd%d0%b0-%d0%bc%d0%be-%d0%be%d1%82%d0%b8%d0%b2%d0%b0-%d0%b2-%d1%88%d0%b2%d0%b5%d1%86%d0%b8%d1%8f-%d0%bd%d0%b0-%d0%ba%d0%be%d0%bd%d1%81%d1%83/", "text": "Делегация на Министерството на отбраната, водена от заместник-министъра на отбраната Атанас Запрянов, ще бъде на посещение в Швеция на 27 и 28 септември 2018 г., съобщиха от ведомството. Визитата е по покана на Министерството на отбраната на Швеция. Целта е военно-технически консултации по проекта за придобиване на нов тип боен самолет. В края на август тази година делегация, водена от заместник-министър Запрянов, посети САЩ със същата цел. В рамките на визитата заместник-министър Запрянов ще се срещне с Ян Салестранд – държавен секретар в Министерството на отбраната на Швеция, и ще посети седалището на корпорация SAAB в Линшьопинг.", "date": "2018.09.26", "title": " Делегация на МО отива в Швеция на консултации за „Грипен“"}
{"url": "https://trud.bg/%d0%b4%d1%8a%d0%bb%d0%b1%d0%be%d0%ba%d0%b8%d1%8f%d1%82-%d0%b5%d1%81-%d0%b8-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8%d1%82%d0%b5-%d0%b4%d0%b8%d0%bb%d0%b5%d0%bc%d0%b8/", "text": "Федерален съюз няма да подреди българската къща Левият Станишев гласува в „единен строй“ с костовиста Малинов. Други евродепутати от БСП се снишават, и сал един Момчил Неков, нашумял покрай синдрома „15/15“, пропява извън ПЕС-овския хор. ГЕРБ пък се „цепи“ от европейското дясно и неговото „мамче“ Меркел… На пръв поглед – вавилонско смешение на партийни позиции. Направо ренегатство, според примитивното мислене, което робува на порочната максима „партията е права дори когато съгреши“, и фетишизира верността към партийната структура, а не към ценности и идеи. Това пресичане на старите партийни синори е поредното свидетелство за новите идеологически разломи на съвременната политика, които не се вместват в категориите на ХIX век, с които някои продължават да си представят дихотомията „ляво-дясно“. Гласуването срещу Унгария и политиката на Орбан в Европейския парламент е само детайл от глобалния идеологически двубой на статуквото на неолибералния глобализъм и надигналите се сили на промяната. След края на Студената война в света беше установена система, подчинена на няколко стратегически цели. В международните отношения – еднополюсен свят, по същество империя, в която имперският център налага глобални стандарти, упражнява всеобщ контрол и играе ролята на световен полицай. В икономиката – хиперглобализация, премахваща суверенната икономическа политика на държавите и установяваща свободна търговия, в която корпорациите се разпореждат със съдбата на народите. На национално ниво неолибералният глобализъм има три стълба. Първият е изземването на суверенитет до размиване на националната държава и подчиняване на обществата на наднационални органи, които по правило се излъчват не от народите, а с паркетни договорки на елитите. Вторият е обезцърквяването на обществото – подмяна на модерното светско начало с агресивен атеизъм. И третият – подмяна на социо-културния код на човечеството чрез джендър-идеологията, която анихилира биологично детерминираната полова идентичност и ерозира семейството. И всичко това с цел господство на глобалния елит и неговия персонал по места, което е възможно в пълнота, само ако бъдат притъпени демократичната воля на нациите и ценностните устои на личността. В този глобален контекст се вписва и стигащата до хейтърство критика срещу Орбан. Дълбоко невярно е, че подкрепата за Унгария била „реалполитик“, тоест интереси, а атаката била израз на „европейски ценности“. Ценностите, които подкрепата за Орбан изразява, са не по-малко европейски. Те са фундаменти на демокрацията – право на свободен избор, конституционализъм, суверенитет. Какъв точно да е статуса на конституционния съд и кои да са съдиите може да решават демократично унгарските граждани, а не евродепутатите на Малта или Германия, които съдят за унгарската политика по изрезки от вестници и кулоарни сплетни. Все по-отчетливият провал на партиите на статуквото в Европа, възходът на традиционните консерватори в САЩ чрез президента Доналд Тръмп, Брекзит, „ишиасът“ на развалата, който лъха от сегашния модел на ЕС… Това е началото на демонтажа на неолибералния глобализъм. Позиционирането в този двубой е фундаменталният политически въпрос на нашето съвремие. Днес прогресивните сили на народите се мобилизират срещу неолибералния глобализъм. Широка и аморфна тематична коалиция на социалния консерватизъм, на леви, десни и националисти, които не са част от „империята на злото на Сорос“, се надига в защита на християнската цивилизация, на човешките ценности и демокрацията. Затова и все по-често ще наблюдаваме „странни“ тематични коалиции и общи действия на хора и среди, които до вчера бяха призвани да са непримирими противници. В това отношение лидерите на двете големи партии у нас, засега повече инстинктивно, правят стъпки към позиционирането си на страната на промяната. По-видимо го прави г-жа Нинова, но нейният проблем са червените соросоиди и издънките на старите номенклатурни фамилии, които бяха архитекти на неолибералния глобализъм в България, а днес бранят себе си като критикуват естествената лява подкрепа за Орбан и Тръмп. Министър-председателят Борисов е по-предпазлив под натиска на неразградените соросоидни центрове на задкулисна власт и влияние в Европа. Това, което в Америка наричат „дълбоката държава“, има своите разклонения и в Европа – „дълбокият ЕС“, който се стреми да реализира неолибералния сценарий чрез „федерална Европа“. Предстоящите европейски избори догодина ще бъдат именно за това каква Европа искаме. От години еврократите се опитват да стигматизират като „евроскептичен“ или „антиевропейски“ всеки различен политически възглед за друг тип устройство на ЕС, за по-различни правомощия на институциите на съюза, за друга пропорция на споделения суверенитет между държавите-членки и Брюксел. Това е зловреден пропаганден подход, който се опитва да задуши демократичната дискусия. ЕС, както заявяват и неговите идейни основатели, като Моне, е политически проект. И щом е политически, то по дефиниция има различни и равнопоставени проевропейски възгледи за самия ЕС. Казвам това, защото от Брюксел се опитват да приписват „евроскептицизъм“ и „антиевропейско мислене“ на всеки, който не иска федерален ЕС. Да сме наясно – Европа са суверенните държави и нации, а не чиновниците в Брюксел и европлутокрацията, която ги рекрутира. Само европейските народи могат да решават по демократичен път докъде трябва да стигне ЕС в интеграционния процес. Всичко, което е в интерес на суверенните държави и нации на Европа, е проевропейска позиция. Евроскептична и антиевропейска позиция може да е само отричането на необходимостта от съществуването на ЕС. „Дълбокият ЕС“ иска федерализация. И това е лошо за България. В една класическа федерална система реалната власт по всички значими теми е изнесена на федерално ниво. Отделните териториални единици запазват контрол само върху някои второстепенни сфери. Очевидно тези, които си представят ЕС като федерация, искат силна, а не хлабава федерация. Тоест максимален обем власт да се концентрира извън отделните държави. Повече отколкото сега. Далеч от гражданите. За разлика от САЩ, ЕС не е еднонационален и няма да стане. При федерално устройство големите народи ще решават всичко, а малките няма да имат реален глас. Тъкмо защото сега ЕС е съюз на суверенни държави, а не федерация, разполагаме с вето, гласът ни тежи, имаме процедурни възможности за преговори и участие във формирането на всички политики (друг е въпроса как ги използваме!). В една многонационална европейска федерация българският глас ще е важен колкото гласът на Република Мордовия в Руската федерация. Федералната власт в Брюксел, а не българските институции и граждани, ще определя например дали в българските училища да се изучава „Аз съм българче“. Федерален ЕС няма да подреди българската къща, както се надяват някои. Ще я събори и ще си подреди своя къща с полуфабрикати и ширпотреба от „Икеа“. След Брекзит, федералният ЕС ще бъде една Европа, в която марширува германският икономически ботуш под звуците на френски политически шансон, прекъсван понякога от итиалиански канцонети и испанско фламенко. Българските ритми, ще бъдат напълно заглушени. Федералната конструкция обаче е удобна за интересите на наднационалната финансово-икономическа каста. Тя ще получи цялата власт без „неудобствата“, които й създава демократичната воля на нациите. Истината е, че България има достойно място, за каквото мечтаеха нашите възрожденци, само в Европа на нациите. В една хипотетична европейска федерация бързо ще бъде сведена до географско понятие. Такава е съдбата на малките нации, които не съхраняват ревностно своята идентичност и държавен суверенитет. За България е от жизнено значение да заеме ясна и активна позиция в защита на модел на европейска интеграция, който зачита суверенитета и националната идентичност. За да се случи, е необходимо политическо самочувствие и интелектуално лидерство, а не конформизъм и снишаване. Но най-вече е нужна обществена воля. Когато гласуваме за евродепутати догодина, трябва да им задаваме поне три конкретни въпроса: искат ли повече власт за брюкселското чиновничество, смятат ли, че България трябва да се раздели със суверенитета си, подкрепят ли джендър-идеологията. Всичко останало е от лукавия. Пардон, от Сорос и неговите брюкселски марионетки.", "date": "2018.09.26", "title": " “Дълбокият ЕС” и българските дилеми\t\t\t"}
{"url": "https://trud.bg/%d1%85%d0%b2%d0%b0%d0%bd%d0%b0%d1%85%d0%b0-%d0%b4%d0%b2%d0%b0-%d0%b4%d0%b6%d0%b8%d0%bf%d0%b0-%d1%81-27-500-%d0%ba%d1%83%d1%82%d0%b8%d0%b8-%d1%86%d0%b8%d0%b3%d0%b0%d1%80%d0%b8-%d0%ba%d0%be%d0%bd%d1%82/", "text": "Заловени са два джипа с 27 500 кутии цигари контрабанда от Гърция, съобщиха от прокуратурата. Окръжна прокуратура-Смолян наблюдава досъдебното производство за контрабанда на акцизни стоки без бандерол в големи размери. На 25 септември 2018 г., в района на гр. Девин, обл. Смолян, служители на РУ на МВР-Девин установили три леки автомобила – „Фиат Идея“, „Мицубиши“ и „Опел Монтерей“. При извършена проверка е установено, че два от автомобилите, които са високопроходими – „Мицубиши“ и „Опел“, превозвали акцизни стоки без бандерол – цигари. Първият автомобил – „Фиат Идея“ е служил за пилотна кола. При последващите оперативно-издирвателни мероприятия и процесуално-следствени действия са намерени и иззети общо 55 мастербокса цигари, съдържащи 27 500 кутии цигари или 550 000 къса цигари без акцизен бандерол, на обща стойност около 192 500 лева. По първоначални данни се касае за контрабандно внесени цигари през „зелена граница“ от Република Гърция в Република България, в района на с. Буйново, обл. Смолян. За срок до 24 часа по Закона за МВР са били задържани Г.И., на 32 г., П.Л., на 24 г., и Г.Д., на 47 г.,, Днес, 26 септември 2018 г., с постановление на наблюдаващия прокурор от Окръжна прокуратура-Смолян е повдигнато обвинение на Г.И. и на П.Л. за контрабанда на акцизни стоки без бандерол, в големи размери – престъпление по чл.242, ал.1, „Д“ и б. „Е“ от НК като предстои повдигане на същото обвинение и спрямо Г.Д. Предстои днес тримата да бъдат задържани за срок от 72 часа, като Окръжна прокуратура-Смолян ще внесе искане в съда за определяне на мярка за неотклонение „задържане под стража“ спрямо тях. Подробности по случая бяха изнесени на брифинг днес в Окръжна прокуратура-Смолян, в който участваха г-н Иван Даскалов, Апелативен прокурор на гр. Пловдив, г-н Тодор Деянов, Окръжен прокурор на гр. Смолян и старши комисар Николай Димов, Директор на ОД на МВР-Смолян. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.26", "title": " Хванаха два джипа с 27 500 кутии цигари контрабанда от Гърция (СНИМКИ)"}
{"url": "https://trud.bg/45-000-%d1%81%d0%b2%d0%b0%d0%bb%d0%b8%d1%85%d0%b0-%d1%88%d0%b0%d0%bf%d0%ba%d0%b0-%d0%bd%d0%b0-%d1%81%d1%82%d0%b5%d0%bd%d0%bb%d0%b8/", "text": "Стилиян Петров бе сред главните действащи лица на стадиона в ирландския град Корк. Близо 45 000 зрители му свалиха шапка по време на благотворителният двубой в памет на бившия футболист на „Селтик“ и „Манчестър Юнайтед“ Лиъм Милър. Той почина през февруари на 36-годишна възраст от рак на панкреаса. В негова чест един срещу друг се изправиха легенди на „детелините“ и „червените дяволи“. „Удивително е да видиш Стилиян Петров на терена, след като пребори левкемията – каза бившият му треньор Мартин О’Нийл. – Възхищавам му се, както и на Джон Хартсън. Той пък победи рак на тестисите. Двамата водиха невероятни битки. Усилията им бяха фантастични и всички в Корк им се възхищават.“ Стенли облече зелено-белия екип заедно с бивши звезди като Ричард Дън, Кевин Дойл, Роби Кийн, Деймиън Дъф и Пол Ламбърт. „Ние сме тук, защото Лиъм Милър ми беше много добър приятел – каза Петров. – Знам колко трудно е да се пребори рак. С болестта битка водят не само тези, които са заболели, но и всички около тях.“ За „Юнайтед“ на терена излязоха Гари Невил, Денис Ъруин, Рио Фърдинанд, Ники Бът, Луис Саха, Анди Коул, Раян Гигс, Пол Скоулс, Рой Кийн и други. Двубоят завърши 2:2. Попаденията вкараха Ъруин и Саха за английския тим. За гранда от Шотландия отбелязаха Кийн и Колин Хийли. Двубоят завърши с дузпи, при които по-точни бяха „червените дяволи“.", "date": "2018.09.26", "title": " 45 000 свалиха шапка на Стенли"}
{"url": "https://trud.bg/%d0%bc%d1%8a%d0%b6-%d1%81%d0%ba%d0%be%d1%87%d0%b8-%d0%be%d1%82-%d1%82%d1%80%d0%b5%d1%82%d0%b8%d1%8f-%d0%b5%d1%82%d0%b0%d0%b6-%d0%b7%d0%b0-%d0%b4%d0%b0-%d1%81%d0%b5-%d1%81%d0%bf%d0%b0%d1%81%d0%b8/", "text": "Мъж почина след като се е опитал да се спаси от възникнал пожар. Огънят е пламнал в избените помещения от запален стиропор в сграда, която се намира в централната градска част на Бургас, съобщи БНР. Заради кълбата от дим, които са достигнали до третия етаж, мъжът се е уплашил и скочил от терасата. Той е починал на място от удара. Пожарът е потушен от два противопожарни екипа.", "date": "2018.09.26", "title": " Мъж скочи от третия етаж, за да се спаси от пожар и загина"}
{"url": "https://trud.bg/%d0%bd%d0%b0%d1%88-%d0%b2%d1%80%d0%b0%d1%82%d0%b0%d1%80-%d0%bd%d0%b0-18-%d1%84%d0%b8%d0%bd%d0%b0%d0%bb-%d0%b2-%d0%b0%d0%bd%d0%b3%d0%bb%d0%b8%d1%8f/", "text": "България ще има представител в осминафиналите в Купата на Лигата – Димитър Евтимов. 25-годишният вратар игра 90 минути при победата на неговия „Бъртън Албиън“ над „Бърнли“ с 2:1. Третодивизионният тим губеше с 0:1 на почивката след гол на Кевин Лонг. През второто полувреме Лиъм Бойс изравни, а Джейми Алън отбеляза победното попадение в 83-ата минута, с който отборът от Висшата лига напусна надпреварата. „Бъртън“ ще играе на осминафиналите за първи път в историята си. За Евтимов това бе втори двубой за отбора, след като дебютира преди 10 дни срещу „Съндърланд“ (2:1). Българинът изигра отличен мач срещу „Бърнли“. Евтимов впечатли със страхотно спасяване след удар на Крис Ууд малко преди „Бъртън“ да поведе в резултата. Стражът се отличи и с някои прекрасни подавания към играчите в предни позиции. При 1:1 талантът от школата на „Чавдар“ (Етрополе) имаше и късмет, след като удар на Ашли Барнс нацели гредата.", "date": "2018.09.26", "title": " Наш вратар на 1/8-финал в Англия"}
{"url": "https://trud.bg/%d0%bf%d0%be%d1%87%d0%b5%d1%82%d0%bd%d0%b8%d1%8f%d1%82-%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb-%d0%bd%d0%b0-%d0%ba%d0%b0%d0%bc%d0%b0%d1%80%d0%b0%d1%82%d0%b0-%d0%bd%d0%b0/", "text": "Швейцария да спре финансирането на зелените рекетьори у нас, призова почетният председател на Камарата на строителите и президент на холдинга „Главболгарстрой“ Симеон Пешов по време на Осмия дискусионен форум „Строителството през 2019 г. – перспективи и предизвикателства“. Т. нар. екоорганизации обжалват оценките за въздействие на околната среда на определените пътни трасета и по този начин поставят под риск усвояването на европейските средства, посочи той по повод обжалването на решението за трасето през Кресненското дефиле и други пътни проекти. Годината ще бъде ключова за изграждането на АМ „Струма“, каза на форума новият регионален министър Петя Аврамова. Агенция „Пътна инфраструктура“ вече обяви обществените поръчки за строителство на най-тежкия участък – през Кресненското дефиле в посока София. Продължава работата по трасето от Кресна до Сандански, което се очаква да е готово до края на строителния сезон, както и на участъка Благоевград – Крупник. Работата край Благоевград е все още спряна заради откритото древно селище край с. Покровник. МРРБ очаква становището на Специализирания експертен съвет за опазване на недвижимото културно наследство и ще се съобрази с него, посочи министърът.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com      ", "date": "2018.09.26", "title": " Почетният председател на Камарата на строителите Симеон Пешов: Швейцария да спре финансирането на зелените рекетьори"}
{"url": "https://trud.bg/%d1%81%d1%8a%d0%b4%d1%8f%d1%82-%d0%bc%d1%8a%d0%b6-%d0%be%d1%82-%d0%bf%d0%b5%d1%82%d1%80%d0%b8%d1%87-%d0%b8%d0%b7%d0%bd%d1%83%d0%b4%d0%b2%d0%b0%d0%bb-%d0%b1%d0%b8%d0%b2%d1%88%d0%b5-%d0%b3%d0%b0%d0%b4/", "text": "Районна прокуратура – Петрич предаде на съд мъж от Петрич, който изнудвал месеци наред 14-годишно момиче за пари и със заплаха, че ще пусне нейни голи снимки в социалната мрежа. С.Я бил гадже на ученичката, но се разделили. На 15.03.2017 г. обвиняемият Я., чрез профила си в интернет пространството, заплашил четиринадесетгодишно момиче, че ще разпространи нейни снимки с порнографско съдържание. Той изпратил съобщения на използван от нея профил в социалната мрежа „Фейсбук“, в приложението „Месинджър“, в които поставял условия. Пет дни по-късно, в двора на училище в гр. Петрич, непълнолетната му предала сумата от сто лева, която обвиняемият поискал, за да не изпълни заканата си. В средата на м. април 2017 г., докато пребивавал във Великобритания, С.А. отново заплашил момичето с разгласяване на позорящи обстоятелства – разпространение на снимки с изображение на голото й тяло. Този път пострадалата трябвало да предаде сумата от сто лева на жена, с която обвиняемият живеел на съпружески начала в гр. Петрич, с обяснение, че са изпратени от него от чужбина. Впоследствие той разпространил снимките на непълнолетното момиче с порнографско съдържание, чрез „Фейсбук“, на нейни близки. С.Я. е обвинен и за незаконно държане в паметта на мобилния си телефон, намиращ се у него, както в гр. Петрич, така и на територията на Кралство Великобритания, на снимкови изображения на голо тяло, за създаването на които било използвано ненавършилото осемнадесетгодишната възраст момиче. Предстои насрочване на разпоредително заседание по делото. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.26", "title": " Съдят мъж от Петрич, изнудвал бивше гадже с голи снимки за пари"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b0-%d0%b8%d0%b7%d0%bb%d0%be%d0%b6%d0%b1%d0%b0-%d0%b2-%d1%86%d0%b5%d0%bd%d1%82%d1%8a%d1%80%d0%b0-%d0%b7%d0%b0-%d0%bc%d0%be%d0%b4%d0%b5%d1%80%d0%bd/", "text": "Започва подготовката за организиране на българска изложба в Центъра за модерно изкуство „Жорж Помпиду“ в Париж, а сътрудничеството с Музея „Лувър“ ще продължи с представянето на изкуството по българските земи от периода XVI-XVIII в. Това стана ясно по време на срещи на министъра на културата Боил Банов в Париж в края на миналата седмица. Той разговаря с Жан-Люк Мартинез и Бернар Блистен, директори на двете водещи културни институции във Франция – Музеят „Лувър“ и Центърът за модерно и съвременно изкуство „Жорж Помпиду“, съобщиха от министерство на културата. Бернар Блистен предложи съвместно с творби на видни творци от България да се представи и историческият аспект на монументалното творчество у нас, като сподели, че е бил силно впечатлен от това, което е видял в НДК и в Националната галерия по време на посещението си в България. Той съобщи още, че планират да направят и голяма ретроспективна изложба на Кристо. От своя страна министър Банов посочи, че очаква засилване на диалога между Националната галерия и център „Помпиду“, като изтъкна, че очаква не само срещи между дейци на изкуствата и културата, но и обучения на специалисти. „Смисълът не е просто да съберем интересни работи, които да предоставим на Помпиду, смисълът е в крайна сметка да установим трайни, дългосрочни контакти, да разменяме идеи, да разменяме визии за света, за изкуството, да работим и да се обогатяваме взаимно“, заяви Боил Банов. Центърът за модерно и съвременно изкуство „Жорж Помпиду“ е създаден през 1977 г. и България за първи път ще се представи със своя голяма изложба. На срещата с директора на Лувъра Жан-Люк Мартинез беше обсъден третият етап от сътрудничеството между Музея „Лувър“ и българската страна – перспективата за организиране на изложба, която да представи културни ценности от България от периода XVI-XVIII в. Разговорът се проведе в топла приятелска атмосфера, в личния кабинет на Жан-Люк Мартинез. “Гордост е да сме отново тук, да правим съвместно още много проекти/изложби, знакови като събития от културния календар на двете страни”, каза министър Боил Банов и подчерта, че в Париж винаги сме се радвали на радушен прием. “Не съм голям специалист по средновековна история на Източна Европа, но съм изключително доволен, че Вашето Преславско съкровище е при нас и се радва на голямо внимание от страна на нашите публики”, сподели директорът на Лувъра. Жан-Люк Мартинез изрази готовност да подкрепи развитието на археологията на остров „Св. Кирик и Юлита“, както и проекта за откриване на огромен музеен комплекс на археологията и подводната археология. Разговорите за третата поред изложба в Лувъра ще продължат през декември, по време на откриването на изложбата “Аполония Понтийска – по стъпките на археолозите, колекции от Лувъра и музеите в България” в София.", "date": "2018.09.26", "title": " Българска изложба в Центъра за модерно изкуство „Жорж Помпиду“ в Париж"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d1%82%d1%8a%d1%80%d0%bd%d0%be%d0%b2%d0%be-%d0%b1%d0%bb%d0%b0%d0%b3%d0%be%d0%b4%d0%b0%d1%80%d0%b8-%d0%bd%d0%b0-%d0%b2%d1%81%d0%b8%d1%87%d0%ba%d0%b8/", "text": "Искрени благодарност и признателност на великотърновци и на всички институции, организации и сдружения, с които заедно организирахме и реализирахме богатата програма по повод 110-годишнината от Независимостта на България. Това заяви кметът на старата столица Даниел Панов.  „Събитията във Велико Търново зарадваха десетки хиляди наши съграждани и гости от страната и чужбина. Благодаря на служителите на полицията и пожарната, на хората, грижещите се за обществения ред и сигурност, на Спешна помощ, на Националния военен университет и училищата, на екипа от общинската администрация, Регионалния исторически музей и Общинската агенция по туризъм, на Великотърновска Света митрополия и клуб „Традиция“, на неправителствените организации и бизнеса. Благодарение на вашия професионализъм и отговорно изпълнение на ангажиментите Велико Търново за пореден път бе пример как и най-мащабните събития преминават спокойно и без напрежение. Благодаря на всички великотърновци и гости – с вашето отношение Велико Търново е красив и спокоен европейски град“, каза още Панов.", "date": "2018.09.26", "title": " Кметът на Търново благодари на всички, станали част от тържествата за Независимостта"}
{"url": "https://trud.bg/%d1%83%d1%81%d0%bb%d0%be%d0%b2%d0%bd%d0%b0-%d0%bf%d1%80%d0%b8%d1%81%d1%8a%d0%b4%d0%b0-%d0%b7%d0%b0-%d0%b1%d1%8a%d0%bb%d0%b3%d0%b0%d1%80%d0%ba%d0%b8%d1%82%d0%b5-%d0%bf%d0%be%d0%b2%d1%80%d0%b5%d0%b4/", "text": "Гръцки съд осъди на четири години условно двете българки, които заляха с олио многовековни експонати в гръцки музеи от религиозни подбуди. Съдът реши да наложи четири години условно лишаване от свобода за нарушаване на закона за антиките за двете жени. Освен това за всеки ден от присъдата си, ще трябва да заплатят по 5 евро. До обжалване на делото двете жени остават на свобода, без да могат да напускат Гърция, като всеки месец ще трябва да се разписват в полицейски участък. „Искахме да изтръгнем злото“ Според показанията на двете в съда, те вярвали, че се борят със зли духове и пречистват експонатите чрез помазване с готварско олио, не от маслини, защото било много скъпо. Една от обвиняемите по време на делото държала Библия и цитирала от нея, за да обясни постъпката си. „Контактите с лошите духове трябваше да бъдат отрязани. Аз съм разведена от 20 години. Едната ми дъщеря е в Норвегия, а малката е хоспитализирана в психиатричната клиника на болница Евангелизмо в Атина. Ставаха много странни неща. Единственото обяснение е сатанизъм и магия“, допълва една от обвиняемите. Председателят на съда попита обвиняемите дали са посещавали и други места с антики. „Където и да ходехме, бяхме водени от Светия дух“ беше отговорът на обвиняемите. Двете се запознали във фитнес салон в атинския квартал Холарго, където работели като чистачки. От своя страна втората обвиняема със сълзи разказа, че другата жена и подарила Библията и предложила да отидат в музеите, за да се отърват от злото. Пръскахме с готварско олио (слънчогледово олио), защото зехтина от маслините е по-скъп“! Според прокурорът това е един от най-странните случаи, които са влизали в съдебна зала. „Няма разумно обяснение за това, което са направили. Това не е погрешно схващане в смисъл, че е непонятно. Това е крайна и болезнена религия. Тези жени объркват нещата. Те вярват, че всичко станало е нещо, което не трябва да съществува. Трябва да защитим нашето културно наследство“, заяви прокурорът, като поиска от съда двете обвиняеми да получат безкомпромисно наказание. Началото на изслушването беше предшествано от доклад от музейни служители, които описват вандализма. „Маслената субстанция, която са използвали, остави белези. Дървеният кръст е повреден. Има петно и върху мрамора“, каза директорът на Византийския музей, докато според свидетелските показания на други служители експонатите от дърво са увредени още повече. Полицията арестува двете чистачки на възраст 48 и 51 години по-рано този месец в музей, чиято охрана била нащрек след два подобни инцидента в други музеи и видяла жените да заливат експонат с олио. Много от повредените експонати се нуждаят от сериозна реставрация. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.26", "title": " Условна присъда за българките, повредили с олио музейни експонати в Атина"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%bf%d0%be%d0%b4-%d0%bd%d0%be%d0%b2%d0%b0-%d1%81%d0%bd%d0%b8%d0%bc%d0%ba%d0%b0-%d1%81-%d1%82%d1%80%d1%8a%d0%bc%d0%bf-%d0%b4%d0%b0%d0%b2%d0%b0%d0%bc-%d0%b2/", "text": "Премиерът Бойко Борисов публикува снимка с първото семейство на САЩ – Доналд и Мелания Тръмп. „Чистосърдечно давам възможност за нови “анализи”, “препоръки”, “тълкувания” и изяви по повод тази снимка“, пошегува се Борисов в коментара към фотоса. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com            ", "date": "2018.09.26", "title": " Борисов под нова снимка с Тръмп: Давам възможност за нови „анализи“, “препоръки” и “тълкувания”"}
{"url": "https://trud.bg/%d0%bc%d1%8a%d0%b6-%d0%b7%d0%b0%d0%b3%d0%b8%d0%bd%d0%b0-%d0%bf%d1%80%d0%b8-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d0%b2-%d1%80%d0%b0%d0%b9%d0%be%d0%bd%d0%b0-%d0%bd%d0%b0-%d1%81/", "text": "Пътят Кюстендил-София през Конявския балкан бе затворен около 12 часа днес заради тежка катастрофа в района на село Драгомирово, съобщиха от полицията. При ПТП-то има и загинал мъж от Кюстендил. Катастрофата е в района на Хладни клисури, на територията на Радомирска община. На място е починал водачът на лек автомобил „Мерцедес“ с кюстендилска регистрация, който е навлязъл в насрещно от платно и се е сблъскал челно с товарен автомобил с румънска регистрация. Загиналият, който по неофициална информация е на 72 г., е бил сам в автомобила. Причините за катастрофата се изясняват – вероятно на водача на мерцедеса му е прилошало, информира  Препоръчва се пътуващите от Кюстендил за София да ползват алтернативен маршрут – през Дупница или Бобов дол. Автобусите Кюстендил-София минават по автомагистрала Струма, казаха пътуващи. Очаква се около 16 ч. пътят през Конявския балкан да бъде отворен отново след приключване на огледа и разследването на мястото на катастрофата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.26", "title": " Мъж загина при катастрофа в района на село Драгомирово\t\t\t"}
{"url": "https://trud.bg/41-%d0%bd%d0%b0%d1%88%d0%b8-%d0%b2%d0%be%d0%b5%d0%bd%d0%bd%d0%b8-%d0%b7%d0%b0%d0%bc%d0%b8%d0%bd%d0%b0%d0%b2%d0%b0%d1%82-%d0%bd%d0%b0-%d0%bc%d0%b0%d1%89%d0%b0%d0%b1%d0%bd%d0%be-%d0%bd%d0%b0%d1%82%d0%be/", "text": "Общо 41 военнослужещи от състава на Съвместното командне на силите и Сухопътните войски ще участват в учението на НАТО с висока видимост  „Trident Juncture – 2018“. Това е най-мащабното учение на Алианса, провеждано от осемдесетте години на миналия век досега на територията на Норвегия, съобщават от МО. В него ще се включат над 40 000 военнослужещи, 130 въздухоплавателни средства, 70  кораба и над 10 000 единици колесна и верижна техника от въоръжените сили на 29-те страни-членки на НАТО и страните-партньори Финландия и Швеция. Основна цел на учението, което ще се проведе в периода октомври-ноември т.г., е подготовка, оценяване и сертифициране на командването на Съвместните сили на НАТО в Неапол (JFCNP) за водене на операция по чл. 5 от Вашингтонския договор със Силите за незабавен отговор на НАТО за 2019 г. (NRF – 2019) и Силите с много висока степен на готовност (VJTF). Офицер планиращ учението е командващият на Съюзното командване по трансформациите на НАТО в Норфолк, офицер провеждащ учението е командващият на Съвместното командване на НАТО в Неапол, а директор на учението е командирът на Съвместния военен център на НАТО в Ставангер, Норвегия. В „Trident Juncture – 2018“ България ще участва с част от декларираните си формирования за NRF – 2019: група за контрол на придвижването,  взвод за радиационно и химическо разузнаване, взвод за обезвреждане на невзривени бойни припаси и група за гражданско-военно сътрудничество. Групата за контрол на придвижването от състава на Съвместното командване на силите (СКС) по време на ученето ще бъде включена в състава на 39-ти батальон за контрол на придвижването от американската армия и ще подпомага и координира процеса по развръщане на формированията и тяхното пребазиране.  Двата взвода – за радиационно и химическо разузнаване от състава на 38-ми батальон за ядрена, химична и биологична защита и екология – Мусачево и за обезвреждане на невзривени бойни припаси от 55-ти инженерен полк – Белене, както и групата за гражданско-военно сътрудничество от 78-ми батальон за осигуряване – София от Сухопътните войски (СВ) ще участват в учението в състава на канадска многонационална бригада в района на Фремо Лиер, Норвегия. В „Trident Juncture – 2018“ ще участват и двама офицери от командването на СВ и щаба на СКС съответно като старши нациоионален представител и в структурата на националния поддържащ елемент.  ", "date": "2018.09.26", "title": " 41 наши военни заминават на мащабно НАТО-вско учение в Норвегия"}
{"url": "https://trud.bg/%d1%81%d0%bf%d0%be%d1%80-%d0%b7%d0%b0-%d0%b8%d0%bc%d0%be%d1%82-%d1%81%d1%82%d0%be%d0%b8-%d0%b7%d0%b0%d0%b4-%d1%87%d0%b5%d1%82%d0%b2%d0%be%d1%80%d0%bd%d0%be%d1%82%d0%be-%d1%83%d0%b1%d0%b8%d0%b9%d1%81/", "text": "Извършителят, който   в Каспичан, е вилнял с брадва и нож. Гледката в къщата, където са открити телата, е била потресаваща, разказаха разследващи. За последно семейството е видяно на 24 септември. Според една от версиите, имотен спор е мотивът на извършителя, който не е болен, нито е освидетелстван. Той е задържан със съдействие на спецотряд, след като преди това се е заключил в стая в дома си. Днес в 9 часа сигнал в полицията за съдействие е подала млада жена от село Мадара, която нямала връзка с майка си от два дни. Полицейски служители придружили жената до ул. „Раковски“ 3 в Каспичан, уточниха от прокуратурата. В къщата служителите на реда намерили две тела. Незабавно са били предприети процесуално-следствени действия под ръководството на окръжния прокурор на Шумен и дежурния прокурор в Окръжната прокуратура и с участието на директора на ОД на МВР в Шумен. При огледа на местопроизшествието са намерени още две тела. Убитите са брат и сестра на 46 и 48 години. Братът работел като строител в чужбина, а жената е медицинска сестра във Варна. Убити са и техните възрастни родители на 81 и 70 години, а убийството е извършено на 24 септември тази година. В стая на втория етаж във фамилната къща е открит 63-годишният първи братовчед на убитите П., който е съпричастен към четворното убийство. В задържането му са участвали специализирани полицейски сили, които са разбили вратата на помещението, в което той се е заключил. Предполага се, че и четирите убийства са извършени с брадва, според смъртоносните порезни и посечни наранявания по телата на семейството. Брадвата е намерена и иззета от местопроизшествието. Образувано е досъдебно производство за убийство на повече от едно лице по особено мъчителен начин. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.26", "title": " Спор за имот стои зад четворното убийство в Каспичан\t\t\t"}
{"url": "https://trud.bg/%d0%b3%d0%bb%d0%be%d0%b1%d0%b8%d1%85%d0%b0-%d0%b1%d0%be%d0%ba%d1%81%d1%8c%d0%be%d1%80-%d1%81%d1%8a%d1%81-100-000-%d0%bf%d0%b0%d1%83%d0%bd%d0%b4%d0%b0/", "text": "Британският   боксьор   Били   Джо   Сондърс   бе   глобен   със  100 000  паунда ,  след   като   излезе   наяве   видео ,  на   което   се   опитва   да   продаде   наркотици   на   жена   срещу   секс .  Санкцията   е   наложена   от   Британския   боксов   борд   за   уронване   на   престижа   на   спорта . 29- годишният   Сондърс ,  който   е   от   цигански   произход   и   е   близък   приятел   на   бившия   шампион   в   тежка   категория   Тайсън   Фюри ,  има победи   с   нокаут   в мача Въпреки   наказанието след   месец   боксьорът   ще   защитава   титлата   си   във   версия   Световна   боксова   организация   в   полусредна   категория   срещу   Деметриус   Андраде САЩ в   Бостън  ", "date": "2018.09.26", "title": " Глобиха боксьор със 100 000 паунда"}
{"url": "https://trud.bg/%d0%ba%d1%83%d0%b1%d0%b8%d0%bd%d1%81%d0%ba%d0%b0-%d0%bb%d0%b5%d0%b3%d0%b5%d0%bd%d0%b4%d0%b0-%d0%bf%d0%be%d0%b4%d1%81%d0%b8%d0%bb%d0%b2%d0%b0-%d0%bb%d1%8a%d0%b2%d0%be%d0%b2%d0%b5%d1%82%d0%b5/", "text": "Кубинската   волейболна   легенда   Робертланди   Симон   ще   играе   за   националния   отбор   на   България . 31- годишният   централен   блокировач   се   очаква   да   бъде   натурализиран   и   ще   подсили  „ лъвовете “  след   световното   първенство . „ Подали   сме   всички   необходими   документи ,  сега   чакаме “,  заяви   вицепрезидентът   на   волейболната   федерация   Любо   Ганев .  Централата   ще   трябва   да   заплати   такси   по  25 000  швейцарски   франка   към   ФИВБ   и   кубинската   федерация ,  след   което   трябва   да   мине   задължителния   двегодишен   срок   преди  208- сантиметровият   Симон   да   получи   право   да   облече   фланелката   на   България . Центърът   не   е   играл   с   екипа   на   родината   си   от  2010- а ,  когато   като   капитан   изведе   Куба   до   сребърните   медали   на   световното   първенство   в   Италия .  По   пътя   си   карибският   тим   спечели   драматичен   четвъртфинал   с   България ,  а   Симон   заби  20  точки   за   победата .  Впоследствие   той   бе   избран   за  ?1  на   поста   си   на   мондиала .  Клубната   кариера   на   звездата   мина   през   тимове   от   Италия ,  Катар   и   Корея ,  а   с   екипа   на   бразилския  „ Сада   Крузейро “  спечели   световното   клубно   първенство   през  2016- а .  От   следващия   сезон   пък   Симон   ще   е   съотборник   на   родния   ас   Цветан   Соколов   в   италианския  „ Кучине   Лубе “  Чивитанова", "date": "2018.09.26", "title": " Кубинска легенда подсилва „лъвовете“"}
{"url": "https://trud.bg/%d0%bf%d0%b0%d0%bf%d0%b0%d0%b7%d0%be%d0%b2-%d0%b4%d0%be%d0%b2%d0%be%d0%bb%d0%b5%d0%bd-%d0%be%d1%82-%d0%b7%d0%b0%d0%b3%d1%83%d0%b1%d0%b0-%d1%81-5-%d1%82%d0%be%d1%87%d0%ba%d0%b8/", "text": "Константин   Папазов   вярва ,  че  „ Левски   Лукойл “  има   сили   да   обърне   двубоя   с   финландския   първенец  „ Карху “  от   квалификациите   за   Шампионската   лига   по   баскетбол . „ Сините “  паднаха   с  88:93  в   първия   мач   у   дома ,  но   треньорът   е   доволен ,  че   играчите   му   успяха   да   съкратят   разликата   от  24  точки ,  колкото   бе   в   третата   четвърт . „ Най – важното   е ,  че   показахме   невероятен   характер   и   от   минус  24  точки   се   върнахме   на   две  –  заяви   Папазов .  Смятам че   сме   по добрият   отбор Това   трябва   да   ни   даде   самочувствие   за   мача   във   Финландия ,  въпреки   че   те   ще   са   домакини .“", "date": "2018.09.26", "title": " Папазов доволен от загуба с 5 точки"}
{"url": "https://trud.bg/%d0%be%d0%b1%d1%89%d0%be-34-%d0%b3%d0%be%d0%b4%d0%b8%d0%bd%d0%b8-%d0%b7%d0%b0%d1%82%d0%b2%d0%be%d1%80-%d0%b7%d0%b0-%d1%87%d0%b5%d1%82%d0%b8%d1%80%d0%b8%d0%bc%d0%b0-%d0%bd%d0%b0%d1%80%d0%ba%d0%be%d0%b4/", "text": "Окръжен съд – Ямбол наложи ефективно наказание от по 7 г. „лишаване от свобода“ спрямо Димитър Д. и Боян Б. и от по 10 г. „лишаване от свобода“ спрямо Александър Д. и Антон И. Димитър Д, Боян Б., Александър Д. и Антон И. са подсъдими за това, че през 2016 г., в хасковското село Радовец и в град Ямбол са държали с цел разпространение високорисково наркотично вещество – хероин с общо нетно тегло 38 087,75 гр., на обща стойност 3 427 897,50 лв., съобщиха от прокуратурата в областния град. На 21 декември 2016 г., в Ямбол опитали да разпространят над 5 кг хероин, на обща стойност 451 278,90 лв. Наказанието трябва да бъде изтърпяно при първоначален „строг“ режим в затвор. На подсъдимите Димитър Д. и Боян Б. е наложена и „глоба“ в размер на 40 000 лв., а на Александър Д. и Антон И. е наложена и „глоба“ в размера на 60 000 лв. Присъдата може да бъде обжалвана пред Апелативен съд – Бургас. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.26", "title": " Общо 34 години затвор за четирима наркодилъри, спипани с 38 кг хероин"}
{"url": "https://trud.bg/18-%d0%bc%d0%b5%d1%81%d0%b5%d1%86%d0%b0-%d1%83%d1%81%d0%bb%d0%be%d0%b2%d0%bd%d0%be-%d0%b7%d0%b0-%d0%bd%d0%b0%d0%b4%d0%b7%d0%b8%d1%80%d0%b0%d1%82%d0%b5%d0%bb-%d0%be%d1%82%d0%b3%d0%bb%d0%b5%d0%b6%d0%b4/", "text": "Наложиха наказание от 18 месеца „лишаване от свобода“ с 3 години изпитателен срок и „глоба“ в размер на 2 500 лв. на Йордан Н. – бивш надзирател в затвора в Бургас. Той е признал вината си за това, че на 29 август 2017 г. държал високорисково наркотично вещество, а именно коноп (канабис, марихуана) с общо нетно тегло 31,987 гр. на стойност 191,92 лв., съобщиха от прокуратурата. Той е признал вината си и за това, че отглеждал 3 броя растения от рода на конопа, всяко от които засадено в кофа с пръст с общо нето тегло на влажната листна маса 725,27гр. и общо нето тегло на изсушената растителна маса 217,28 гр. на стойност 1303,68лв. Постановеното наказание е общо за двете престъпни деяния. Споразумението, което е одобрено от Районен съд – Бургас, е окончателно и има силата на влязла в законна сила осъдителна присъда.", "date": "2018.09.26", "title": " 18 месеца условно за надзирател, отглеждал канабис"}
{"url": "https://trud.bg/%d0%be%d1%82%d0%bb%d0%be%d0%b6%d0%b8%d1%85%d0%b0-%d0%bf%d1%80%d0%be%d1%86%d0%b5%d1%81%d0%b0-%d0%b7%d0%b0-%d1%83%d0%b6%d0%b0%d1%81%d0%bd%d0%be%d1%82%d0%be-%d1%83%d0%b1%d0%b8%d0%b9%d1%81%d1%82%d0%b2/", "text": "Скандалното дело за убийството на 4-годишната Ани бе отложено от Смесения апелативен съд по искане на адвоката на бащата на момиченцето, 27-годишния Станислав Бакърджиев, известен като Сава. Той продължава упорито да отрича, че е убил и нарязал на парчета дъщеричката си твърдейки, че не знае как е умряла, а я е намерил мъртва в леглото в четвъртък сутринта на 9 април 2015 г. Обвиняеми по делото са бащата и неговият приятел Насиф Ахмедов – известен като Николай, както и майка на 4-годишната Ани, Димитрина Борисова. Бакърджиев и Ахмедов са осъдени на първа инстанция на доживотен затвор и обвинени в умишлено престъпление за умишлено убийство и гавра с труп. Припомняме, че изчезването на малката Ани започна след като единият от осъдените Николай разказа в българската полиция за това, което чул от приятеля си Станислав. Според детектора на лъжата в България, през който Николай премина преди да бъде екстрадиран за Атина, той е невинен, но този метод в Гърция не се признава и от свидетел Николай се превърна в обвиняем и осъден наравно с бащата на малката Ани, Станислав. „Не съм участвал в убийството й! Напротив – отвратих се от баща й и го издадох, а сега лежа наравно с него!“, разказа от гръцкия затвор осъденият доживот Назиф Ахмедов. Делото продължава на 23 октомври. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.26", "title": " Отложиха процеса за ужасното убийство на 4-годишната Ани в Атина"}
{"url": "https://trud.bg/%d0%bb%d0%b5%d1%82%d0%b8%d1%89%d0%b5-%d0%b2%d0%b0%d1%80%d0%bd%d0%b0-%d1%81-%d1%80%d0%b5%d0%ba%d0%be%d1%80%d0%b4-%d0%bf%d0%be%d1%81%d1%80%d0%b5%d1%89%d0%bd%d0%b0-%d0%b4%d0%b2%d1%83%d0%bc%d0%b8%d0%bb/", "text": "Летище Варна за пръв път в историята си отбеляза 2 милиона посрещнати пътници. Миналата година варненската аерогара бе съвсем близо да достигне 2 милиона пътници като записа трафик от 1 970 700 обслужени пътници. Тази година едномилионният пътник пристигна на 13 юли с полета от Залцбург, Австрия. Днес ръководството и персонала на аеропорта посрещнаха рекордния 2-милионен пътник, който кацна с полет от Нюрнберг – Дженифър Зибенхар със съпруга й Стефан и двамата им синове Паскал (5 г.) и Леон (2 г.). На посрещането дойдоха кметът на Варна Иван Портних, областният управител Стоян Пасев, главният изпълнителен директор на „Фрапорт“ Улрих Хеппе. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.26", "title": " Летище Варна с рекорд – посрещна двумилионния си пътник за годината"}
{"url": "https://trud.bg/%d1%82%d1%80%d0%b8%d0%bc%d0%b0-%d1%82%d0%b0%d0%bb%d0%b0%d0%bd%d1%82%d0%b8-%d0%bd%d0%b0-%d0%b5%d0%b2%d1%80%d0%be%d1%84%d1%83%d1%82%d0%b1%d0%be%d0%bb-%d0%b2-%d0%b1%d1%83%d0%b5%d0%bd/", "text": "Трима   спортни   таланти ,  подкрепяни   от  „ Еврофутбол “  са   сред   спортистите ,  които   ще   представят   България   на   летните   олимпийски   игри   за   младежи   в   Буенос   Айрес   през   октомври .  Това   са   бадминтонистката   Мария   Делчева ,  състезателката   по   плуване   Диана   Петкова   и   щангистът   Христо   Христов . Другите   таланти   на   букмейкъра   пък   продължават   да   жънат   успехи   у   нас   и   в   чужбина .  Даниела   Кадева ,  Димитър   Герджиков   и   Кристиян   Стоянов ,  извоюваха   общо   четири   златни   и   един   бронзов   медал   на   държавното   първенство   по   летен   биатлон   в   Банско .  Кадева   и   Стоянов   станаха   безспорни   шампиони   при   жените   и   младежите   с   победи   в   спринта   и   преследването . Талантливата   лекоатлетка   Ева   Петкова   се   включи   в  26- ия   мемориал  „ Димитър   Върбанов – Митето “  в   Койнаре   и   избяга   дистанцията   от  1  км   най – бързо   от   всички   девойки   до  16  г .  Тенисистката   Гергана   Топалова   пък   достигна   до   осминафиналите   на   международния   турнир   за   жени  „ Изида   къп “  в   Добрич ,  но   там   изгуби   от   германката   Каролине   Вернер . Александър   Сръндев   пък   записа   две   седми   места   в   два   различни   спорта .  Първо   той   се   хвърли   в   спринта   от   Балканското   първенство   по   триатлон   м   плуване км   колоездене   и км   бягане в   Охрид Непосредствено   след   това   той   пристигна   в   София   и   се   включи   в   планинското   бягане   „ Витоша  –  моята   планина “.", "date": "2018.09.26", "title": " Трима таланти на „Еврофутбол“ в Буенос Айрес"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b4%d0%b8%d0%bc%d0%be%d0%b2-%d0%be%d1%82%d0%ba%d1%80%d0%b8-%d0%bd%d0%be%d0%b2%d0%b0-%d0%b8%d0%bd%d1%81%d1%82%d0%b0%d0%bb%d0%b0%d1%86%d0%b8%d1%8f/", "text": "Министърът на околната среда и водите Нено Димов участва в официалното откриване на новата инсталация за сортиране на отпадъци от опаковки и първия образователен център на ЕКОПАК-България в София. На церемонията присъстваха кметът на столицата Йорданка Фандъкова и зам.-министрите на околната среда и водите Николай Кънчев и на образованието и науката Деница Сачева, съобщиха от МОСВ. Тук сме, за да открием ново съоръжение, инвестиция от около милион и половина, направена специално за рециклиране на опаковки, каза преди началото на церемонията министър Димов. Той посочи, че рециклирането е една от целите, които ЕС си поставя в пакета „кръгова икономика“. И добави, че най-хубавата част от новата инвестиция е интерактивният образователен център. „Каквото и да си говорим, колкото и да се опитваме да вървим напред към кръгова икономика и в третирането на отпадъците, отношението към околната среда минава през възпитанието“, заяви министърът. Според него идеята да се водят млади хора над 14 години, да им се показва какво се случва с пластмасата, със стъклото, хартията, метала, как от един отпадък става суровина, е изключително добър подход за обучение на младото поколение и за създаване на култура за устойчивото опазване на околната среда. В приветствието си на официалната церемония министър Димов отбеляза, че самата идея за кръгова икономика показва нещо много различно от това, с което човечеството е свикнало. „Ние сме свикнали да има суровина, тя да бъде преработена, да стане стока, която да бъде продадена и накрая да стане боклук. Това е линейното мислене. Ако затворим кръга, ще си дадем сметка, че това, което отива на сметището, не е боклук, а потенциална суровина“, отбеляза Димов. Министър Димов, кметът на София Йорданка Фандъкова, директорът на ЕКОПАК България Тодор Бургуджиев и останалите официални гости натиснаха стартовия бутон на новата инсталация за сортиране на отпадъци от опаковки. Те разгледаха поточната линия през специален стъклен покрив. Линията има възможност да сепарира по вид до 21 000 тона пластмасови, хартиени и алуминиеви отпадъци от опаковки годишно.", "date": "2018.09.26", "title": " Министър Димов откри нова инсталация за сортиране на отпадъци"}
{"url": "https://trud.bg/%d0%b1%d0%b8%d0%b7%d0%bd%d0%b5%d1%81%d1%8a%d1%82-%d0%b8%d1%81%d0%ba%d0%b0-%d0%b2%d0%b0%d1%83%d1%87%d0%b5%d1%80%d0%b8-%d0%b7%d0%b0-%d0%b7%d0%b4%d1%80%d0%b0%d0%b2%d0%b5/", "text": "Талоните да се дават към заплатата на работещите подобно на тези за храна Бонусите ще могат да се ползват само в сертифицирани заведения Да се въведат ваучери за здраве, настояват от туристическия бизнес. Идеята е талоните да се дават от работодателите като бонус към заплатата на служителите, подобно на ваучерите за храна. При 60 лева на месец за година ще се събират 720 лева за почивка с фокус върху здравето и възстановяването, обясни председателят на Българския съюз по балнеология и спа Сийка Кацарова в Гоце Делчев. Там и в Огняново се провежда петия годишен конгрес на организацията. Работодателите ще ползват данъчни облекчения, а служителите ще могат да се погрижат за своето здраве. Тази идея от 10 години се прилага успешно в Унгария, като за периода ръста на вътрешните туристи е 200 процента, именно благодарение на мерките, взети от държавата, обясни Кацарова. През последната година ваучери за здраве са въведени и в Румъния, като вече са факт и първите резултати. Съседите вече отчитат 15 на сто увеличение на местните туристи. По този начин държавата стимулира хората не само да подпомагат местната икономика, но и да се инвестират повече в здравето си. В чужбина е практика ваучерите за здраве да могат да се харчат единствени в сертифицирани заведения. Това не са единствено структурите, които работят с програмите на НОИ, но и всички спа хотели, балнео и уелнес центрове, които са сертифицирани от Министерство на туризма. Ако това се случи у нас се очаква ръст на вътрешния туризъм с поне 15 на сто, обясни Кацарова. Тя припомни, че и за държавата ще излиза значително по-евтино да предлага на своите граждани седмица превенция, а не същия период за лечение впоследствие. От бизнеса настояват и българските граждани да могат да ползват по програмите на НОИ здравните си застраховки и в частни сертифицирани бази. Сред въпросите, които ще бъдат поставени през двата дни на събитието са още проблемите пред местните власти да използват ефективно минарелните си източници, както и възможността страната ни да успее да привлече пациенти, чието лечение и престой у нас да се заплащат от чуждите здравни каси. Туристите наистина търсят автентичното, както и всичко, свързано с тяхното здраве, подчерта зам.-министърът на туризма Ирена Георгиева. Тя бе категорична, че минералните води са една от предпоставките за превръщане на страната ни в четирисезонна дестинация. Тя припомни, че ведомството разработва 7 спа дестинации, които представя съвместно на кръгли маси с медийното партньорство на в. „Труд“. След края на проекта дестинациите ще бъдат дигитализирани, реклами онлайн, както и по различни туристически форуми. В разговорите взеха участие още зам.-министърът на околната среда и водите Красимир Живков, кметовете на Гоце Делчев Владимир Москов и на Гърмен Минка Капитанова, председателят на Европейската спа асоциация Тиери Дюбоа.", "date": "2018.09.26", "title": " Бизнесът иска ваучери за здраве\t\t\t"}
{"url": "https://trud.bg/%d0%b3%d0%b0%d0%bb%d0%b0-%d1%81-%d0%bb%d1%8e%d0%b1%d0%be%d0%b2%d0%bd%d0%b8-%d0%bf%d0%be%d1%81%d0%bb%d0%b0%d0%bd%d0%b8%d1%8f-%d0%ba%d1%8a%d0%bc-%d1%81%d1%82%d0%b5%d1%84%d0%b0%d0%bd/", "text": "Партньорът на Гала в живота и в „На кафе“ вече трета седмица живее разделен от нея. На 10 септември водещата изпрати своя любим – Стефан, до вратата на популярната къща на VIP Brother. Тогава тя се пошегува с него да внимава с красавиците в шоуто, което ще продължи два месеца. Гала вероятно все по-осезаемо изпитва липсата на Стефан, с когото са неразделни. От една година той е неотлъчно до нея и в предаването й, което се излъчва от 2000 година. Днес водещата публикува в Инстаграм снимка с приятеля си, на която двамата се гледат влюбено, и написа: „Да обичаш силно е точно толкова хубаво, колкото и да бъдеш обичан! Обичайте!!!“ АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.26", "title": " Гала с любовни послания към Стефан"}
{"url": "https://trud.bg/%d1%87%d0%b5%d1%82%d0%b2%d1%8a%d1%80%d1%82%d0%b8-%d0%be%d0%b1%d1%80%d0%b0%d1%82-%d0%b2-%d0%bc%d0%b0%d1%87-%d0%bd%d0%b0-%d0%bb%d1%83%d0%b4%d0%be%d0%b3%d0%be%d1%80%d0%b5%d1%86-%d0%b7%d0%b0-10-%d0%b4/", "text": "„Лудогорец“ се класира на осминафиналите в турнира за Купата на България. Това се случи след успех над „Несебър“ с 3:1. Победата бе постигната чрез обрат, който е четвърти в мачовете на „орлите“ в последните 10 дни. Второвидизионният тим поведе изненадващо в средата на първото полувреме. Разписа се Нуретин Пюсюлю с глава. „Лудогорец“ веднага вдигна оборотите и изравни. Жоао Пауло слаломира между защитници в синьо и възстанови равенството. След почивката шампионът на България направи пълен обрат. Георги Терзиев се оказа най-съобразителен в наказателното поле на домакините при центриране от корнер и се разписа за 2:1. Три минути преди края Джоди Лукоки фиксира крайният резултат с нов гол във вратата на „Несебър“. Така „Лудогорец“ се присъедини към грандовете „Левски“ и ЦСКА, които вече си осигуриха място в следващата фаза на надпреварата. В събота „орлите“ домакинстват на „Черно море“ в мач за първенството. Тимът от Варна също продължава участието си в турнира за Купата. Воденият от Илиан Илиев отбор постигна труден, но ценен успех като гост на „Арда“ в Кърджали с 1:0. Голът вкара Мехди Фенуш след почивката.  ", "date": "2018.09.26", "title": " Четвърти обрат в мач на „Лудогорец“ за 10 дни"}
{"url": "https://trud.bg/%d1%81%d0%bb%d1%83%d0%b6%d0%b8%d1%82%d0%b5%d0%bb%d0%b8-%d0%b2-%d1%81%d0%ba%d0%bb%d0%b0%d0%b4-%d0%bf%d1%80%d0%b5%d0%b1%d0%b8%d1%85%d0%b0-%d0%b6%d1%83%d1%80%d0%bd%d0%b0%d0%bb%d0%b8%d1%81%d1%82%d0%b0/", "text": "Служители на склад за търговия на едро във Велико Търново, където през юни бяха разкрити над 15 тона храни с изтекъл срок на годност, са пребили журналист. Димитър Върбанов от „Господари на ефира“ бил нападнат от трима мъже, които го вдигнали на ръце и го хвърлили с все сила върху бетоновата площадка пред хранилището. При падането, репортерът е получил травми по главата и ръцете и се наложило да бъде транспортиран с линейка по спешност в областната болница. Екшънът се разиграл около 17 часа в сряда, когато Върбанов и екипа му, заедно със служители на Стопанска полиция отишли на внезапна проверка във въпросния склад. Преди три месеца там бяха засечени огромно количество суровини за хранителната и сладкарска промишленост с изтекъл срок на годност и бе установено, че съдържателите на склада са подменяли етикетите на опаковките. По случая започна разследване под наблюдението на Районната прокуратура във Велико Търново, а негодните стоки бяха иззети и изгорени в екарисаж.      ", "date": "2018.09.26", "title": " Служители в склад пребиха журналиста Димитър Върбанов\t\t\t"}
{"url": "https://trud.bg/%d1%86%d1%8f%d0%bb%d0%b0%d1%82%d0%b0-%d0%b8%d1%81%d1%82%d0%be%d1%80%d0%b8%d1%8f-%d0%bd%d0%b0-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b2%d0%bb%d0%b5%d0%b7%d0%b5-%d0%b2-%d0%b5%d0%b4%d0%bd/", "text": "„Моята България“ – първото образователно издание за млади читатели, което хронологично обхваща цялата история на България, вече е достъпно за безплатно четене и сваляне в електронен вариант от България и чужбина. То може да бъде използвано свободно от ученици, учители и любознателни читатели на адрес  , съобщиха от издателство „Просвета“. Книгата е предназначена за младите българи, които искат да научат повече за историята на България. Съдържа 51 теми, обхващащи историята на страната ни от Праисторията до Съвременността. Те са изложени кратко, но изчерпателно, с богат илюстративен и снимков материал. Това прави изданието подходящо както за училищно (от 5. до 12. клас), така и за самостоятелно ползване. „Стигнахме до идеята за едно подобно помагало, което надхвърля рамките на предмета човекът и обществото и на практика е предназначено за една по-широка палитра от учители, ученици, родители – добави проф. Пламен Павлов, преподавател в катедра „Стара и средновековна история“ във Великотърновския университет „Св. св. Кирил и Методий“ и един от авторите на изданието. „Не гледаме на тази книжка като на някакъв пазарен продукт. Напротив, гледаме тя да стигне до колкото може повече хора, до повече деца. Обикновено на тази възраст тя стига чрез родителите, бабите и дядовците и чрез учителите – заяви Никола Кицевски, директор в издателска група „Просвета“. – Направихме сайт, на който абсолютно безплатно не просто може да се достъпи и да се чете изданието, а и да се свали. При това абсолютно законно – с всички права. “ В изданието наред с основните моменти от българската история са включени и по-малко известни факти, събития и личности, които да провокират интереса и любознателността на читателя. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.26", "title": " Цялата история на България влезе в едно учебно помагало"}
{"url": "https://trud.bg/%d0%b3%d1%80%d1%83%d0%bf%d0%be%d0%b2%d0%b8%d1%8f%d1%82-%d0%bb%d0%be%d0%b2-%d0%bd%d0%b0-%d0%b4%d0%b8%d0%b2%d0%b8-%d1%81%d0%b2%d0%b8%d0%bd%d0%b5-%d1%81%d0%b5-%d0%be%d1%82%d0%ba%d1%80%d0%b8%d0%b2%d0%b0/", "text": "Груповият лов на дива свиня се открива на 29 септември. Това предвижда заповед на министъра на земеделието, храните и горите Румен Порожанов, съгласувана с министъра на околната среда и водите Нено Димов, съобщиха от МЗХГ. Във връзка с усложнената епизоотична обстановка и констатираното огнище на африканска чума по свинете в с. Тутраканци се въвеждат ограничения в районите до границата с Румъния. Те са посочени в приложения към заповедта. В първата буферна зона, която обхваща до 5 км от границата с Румъния и до 10 км около с. Тутраканци се забранява груповият лов. Това засяга 119 ловни дружинки от общо 2810 в България или само 4,2% от всички. Втората зона, в която груповият лов е разрешен, но без кучета, обхваща териториите между 5 и 10 км от границата с Румъния, респективно между 10 и 20 км около с. Тутраканци. За останалата част от България няма ограничения. уточняват от земеделското министерств.. Груповото ловуване се извършва само през деня – един час преди изгрева и един час след залеза на слънцето. Провеждането на инструктаж на участниците в него е задължително. Ръководителят на лова проверява наличието на заверен ловен билет и членска карта, разрешително за носене на ловно оръжие на всеки член от дружинката и попълва съответното разрешително за лов. На санкция подлежат ловци, които не са екипирани с шапка или облекло с ярък сигнален цвят при групов лов на дива свиня и на дребен дивеч. Забранена е употребата на алкохол и упойващи вещества преди и по време на лов. Изпълнителна агенция по горите (ИАГ) напомня, че ловното оръжие е лично и не се предоставя на никой, дори на правоспособни ловци. При използване на гладкостенно /гладкоцевно/ оръжие по време на групов лов на дива свиня се забранява използването на сачми с диаметър над 6 мм. Разрешена е употребата само на боеприпаси тип „куршум“. Ръководният екип на Министерството на земеделието, храните и горите и на ИАГ пожелават на всички ловци наслука и призовават към стриктно спазване на нормативната уредба и правилата за безопасност при ловуване по време на ловния сезон. Необходимо е всички ловци да проявяват дисциплина и отговорност и да упражняват контрол помежду си за правилното изпълнение на законовите разпоредби и опазването на дивеча по време на лова. Проверките на служителите от структурите на Министерство на земеделието, храните и горите, ангажирани с контрол в горските територии продължават.", "date": "2018.09.26", "title": " Груповият лов на диви свине се открива на 29 септември"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%b8%d1%81%d0%ba%d0%b0-%d0%bf%d0%be%d1%81%d1%82%d0%be%d1%8f%d0%bd%d0%b5%d0%bd-%d0%b0%d1%80%d0%b5%d1%81%d1%82-%d0%b7-13/", "text": "С постановление на наблюдаващ прокурор, Окръжната прокуратура във Велико Търново задържа за 72 часа шофьор, който при управление на лек автомобил е причинил смърт на пешеходец. 62-годишният К. С. е обвиняем за това, че на 23 септември около 22:10 ч. на първокласен път І-5 Русе – ГКПП „Маказа, преди Велико Търново прегазил и убил мъж на 29 години. Освен това водачът е избягал от местопроизшествието. Прокуратурата счита, че от материалите по делото може да се направи обосновано предположение за авторството на престъплението, което се наказва с лишаване от свобода от 3 до 15 години. Налице е реална опасност извършителят да се укрие, да укрие доказателства и да попречи на разследването или да извърши престъпление.  Предстои Окръжна прокуратура – Велико Търново да внесе искане до Окръжния съд за вземане на мярка за неотклонение „Задържане под стража” по отношение на задържаното лице.", "date": "2018.09.26", "title": " Прокуратурата иска постоянен арест за шофьор, убил пешеходец и избягал\t\t\t"}
{"url": "https://trud.bg/%d0%bf%d0%be%d0%bb%d0%b5%d0%b7%d0%bd%d0%b0-%d0%b1%d0%b8%d1%80%d0%b0-%d1%81-%d0%b1%d0%be%d1%80%d0%be%d0%b2%d0%b8%d0%bd%d0%ba%d0%b8-%d1%80%d0%b0%d0%b7%d1%80%d0%b0%d0%b1%d0%be%d1%82%d0%b8%d1%85%d0%b0/", "text": "От ИКХТ мислят и за вариант с грозде Повишаването на антиоксидантите в пивото го прави още по-полезен продукт. Това показва изследавне на български учени от Института по криобиология и хранителни технологии (ИКХТ). Те представиха експериментална разработка на нови бири с влагане на боровинки и арония. За провеждане на изследването са използвани два щама пивни дрожди от колекцията на ИКХТ. Антиоксидантният тотален капацитет на пивото (изразен като еквивалент на витамин С mmol/l) е увеличен с 34-51%, което е много добър резултат, смятат учените. При ферментационните опити с добавена боровинка антиоксидантната активност е по-висока, като достига 40 – 55%. “Антиоксидантите са веществата, които са изключително полезни за здравето. Те са факторът, който оказва влияние върху борбата със свободните радикали. Много от тези видове антиоксиданти, които ги има в плодовете, в някакво количество ги има и в пивото, но с тази разработка се повишава количеството им. Това прави пивото още по-полезен продукт. Дава се възможност да се правят и нови асортименти пива”, обясни пред “Труд” един от авторите на изследването доц. д-р Силвия Милева. По думите й бирата добива малко цвят от плода, но остава бистра. “Получиха се много добри резултати. Чувствителното се повиши антиоксидантната активност на пивото, като количеството добавен плод не е много. Вариантите са от 60 до 360 грама на литър, а ние сме добавили само 100 грама. Нашата основна цел беше не да получим плодово пиво, а получим пиво с подобрена антиоксидантна активност. Продуктът да отговоря на вкусовите изисквания на консуматора за пиво. Мислим и за варианта да се добави грозде”, уточни още доц. Милева.", "date": "2018.09.26", "title": " Полезна бира с боровинки разработиха наши учени\t\t\t"}
{"url": "https://trud.bg/%d0%b5%d0%ba%d1%81%d0%bf%d1%80%d0%b5%d0%bc%d0%b8%d0%b5%d1%80-%d0%bd%d0%b0-%d1%84%d1%80%d0%b0%d0%bd%d1%86%d0%b8%d1%8f-%d0%ba%d0%b0%d0%bd%d0%b4%d0%b8%d0%b4%d0%b0%d1%82-%d0%b7%d0%b0-%d0%ba%d0%bc%d0%b5/", "text": "Испанското му гражданство позволява участие в кампанията Бившият френски премиер Манюел Валс обяви кандидатурата си за кмет на Барселона за изборите през май 2019 г., като така за първи път високопоставен европейски политик участва кампания в друга държава, предаде Ройтерс. Валс е роден в каталунската столица през 1962 г., но е израснал във Франция. Има и френско, и испанско гражданство. Във втората си родина е бил кмет, депутат, а после и вътрешен министър, и премиер в кабинета на президента социалист Франсоа Оланд. Впоследствие се опита да стане член на партията на настоящия държавен глава Еманюел Макрон, но не бе одобрен, тъй като “не покривал критериите”. Манюел Валс, който е противник на отцепването на Каталуня от Испания, ще бъде независим кандидат. Очаква подкрепата на центристката партия “Граждани”, която също е против отделяне на автономната област от състава на кралството. Миналата година Валс обяви раздяла с френската си съпруга Ане Гравоан и оттогава е виждан с каталунката Сусана Гаярдо – наследничка на фармацевтична компания.", "date": "2018.09.26", "title": " Експремиер на Франция кандидат за кмет на Барселона\t\t\t"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d1%80%d0%b8%d1%81%d0%be%d0%b2-%d1%83%d1%87%d0%b0%d1%81%d1%82%d0%b2%d0%b0-%d0%b2%d1%8a%d0%b2-%d0%b2%d1%82%d0%be%d1%80%d0%be%d1%82/", "text": "Министър-председателят Бойко Борисов участва във второто издание на Глобалния бизнес форум на Майкъл Блумбърг в Ню Йорк, съобщиха от пресцентъра на Министерски съвет. Фокусът на форума тази година е посветен на резките промени в икономиката, технологиите, климата, глобалните инвестиции и създаването на дългосрочните партньорства между различни сектори на обществения живот за постигане на устойчиво развитие. Глобалният бизнес форум дава  възможност за държавни и правителствени ръководители, лидери на глобални корпорации и на международни финансови институции да обсъдят как публичният и частният сектор заедно да гарантират стабилен икономически растеж и просперитет. Премиерът на България участва във форума заедно със свои колеги от над 70 страни от цял свят и лидери на глобални корпорации.", "date": "2018.09.26", "title": " Премиерът Борисов участва във второто издание на Глобалния бизнес форум на Майкъл Блумбърг"}
{"url": "https://trud.bg/%d1%81%d0%b8%d0%bc%d0%b5%d0%be%d0%bd-%d0%bf%d0%b5%d1%88%d0%be%d0%b2-%d1%81%d0%bf%d1%80%d0%b5%d1%82%d0%b5-%d1%84%d0%b8%d0%bd%d0%b0%d0%bd%d1%81%d0%b8%d1%80%d0%b0%d0%bd%d0%b5%d1%82%d0%be-%d0%bd%d0%b0/", "text": "Имаше опасност да загубим пари от ЕС  Държавата да спре финансирането на “зелените рекетьори” призова Симеон Пешов, почетен председател на Камарата на строителите в България и собственик на една от големите строителни компании “Главболгарстрой”. Това са неправителствени обществени организации, които обжалват оценките за въздействие на околната среда на определените пътни трасета и по този начин поставят под риск усвояването на европейските средства, каза Симеон Пешов време на форума “Строителството през 2019 г. – перспективи и предизвикателства”, организиран от Камарата на строителите. Изказването беше по повод обжалването на решението за трасето през Креснеското дефиле, но има и много други обжалвани обществени поръчки. Симеон Пешов призова Швейцария да спре финансирането на екоорганизациите. Те получават подкрепа по линия на Швейцарската програма за различни проучвания. Изказването му беше посрещнато с одобрение от шефовете на строителни фирми, които участваха във форума. Те отбелязаха, че за съжаление въпросът кога ще бъдат спрени средствата на “зелените рекетьори” не беше чут от вицепремиера Томислав Дончев и регионалния министър Петя Аврамова, защото по време на изказването те вече бяха напуснали форума. От Камарата на строителите в България са категорични, че са напълно съгласни и подкрепят позицията на почетния си председател инж. Симеон Пешов. Заради обжалването на трасето през Креснеското дефиле имаше опасност да загубим парите от ЕС за проекта. Голямото предизвикателство пред бранша ще бъде качеството на строителството и недостигът на кадри, каза столичният кмет Йорданка Фандъкова. Тя предупреди строителите, че при обектите в София те са на денонощен мониторинг от страна на обществото и не трябва да се сърдят, когато гражданите сигнализират за зле свършена работа.   Инж. Ясен Ишев: Действия на болни мозъци Не трябва да спират проекти Напълно съм съгласен с изказването на инж. Симеон Пешов, че поведението на “зелените организации” може да се определи като рекет, коментира пред “Труд” инж. Ясен Ишев, председател на УС на Научно-техническите съюзи по транспорта. “Зелените организации” не помагат за запазването и защитата на природата, а нанасят по-големи вреди с поведението си. Действията им не са адекватни и ефективни и бих ги определил като болни мозъци, допълни той. “Държавата трябва да защитава позиция, която да е в интерес на цялото общество, а не само на определена група от него. Пътните инженери са тези, които трябва да кажат откъде да мине трасето на даден път. А еколозите трябва не да определят къде да се строи, а да предложат мерки как да се запази природата при изграждане на трасето. Например къде да се изградят съоръжения за пресичане на мечки, костенурки. Те трябва да препоръчат например при изсичането на 100 дървета за изграждане на един път, да се посадят 1000 на тяхно място, за да се възстанови балансът в природата. А не да спират всички проекти”, каза инж. Ясен Ишев.   Обществените поръчки стават електронни Пускат търгове за 137 км от „Хемус” Възлагането на обществени поръчки ще става изцяло по електронен път от началото на 2019 г., съобщи вицепремиерът по еврофондовете Томислав Дончев по време на форума. Електронната платформа за възлагането им трябва да бъде внедрена до края на годината, тя вече е разработена и в момента се тества. В началото това ще създаде известни трудности, но след няколко месеца активна употреба този подход ще улесни всички, каза Дончев. По думите му в момента възложителите избират изпълнителите на принципа “най-ниската цена” с цел да се застраховат, но това е най-малодушният подход, при който добавената стойност е относително ниска. До края на годината ще бъдат обявени обществени поръчки за строителството на още 137 км от АМ “Хемус”, съобщи министърът на регионалното развитие Петя Аврамова. Трасето на “Струма” от Кресна до Сандански се очаква да е готово до края на строителния сезон. Работата край Благоевград е все още спряна заради откритото древно селище край с. Покровник. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.26", "title": " Симеон Пешов: Спрете финансирането на „зелените рекетьори“ (обзор)\t\t\t"}
{"url": "https://trud.bg/%d0%b8%d0%b7%d0%b1%d1%80%d0%b0%d1%85%d0%b0-%d1%88%d0%b5%d1%84-%d0%bd%d0%b0-%d0%b4%d0%b6%d1%83%d0%b4%d0%be%d1%82%d0%be-%d1%81-%d0%b4%d0%b2%d0%b0%d0%bc%d0%b0-%d0%bd%d0%be%d1%82%d0%b0%d1%80%d0%b8%d1%83/", "text": "След 22 години родната федерация по джудо има нов президент, който бе избран при засилени мерки за сигурност. Румен Стоилов получи категоричния вот на 59 клуба от общо 79, като наследи на поста Иван Василев-Шони. И двамата бяха подсигурили охрана на общото събрание в залата на Спортната палата, а от Министерството на младежта и спорта също бяха ангажирали фирма да следи да няма ексцесии. Форумът бе зорко наблюдаван и от двама нотариуси.  Извънредното общо събрание бе свикано по искане на 44 клуба, несъгласни с управлението на Иван Василев. „Стана нещо, като вътрешен преврат – обяви досегашният президент. – Но тежката дума ще има съдът. В джудото дойдоха хора от самбото, който е неолимпийски спорт. И искат да ползват нещо наготово.“  Стоилов, който 13 години управлява родното самбо, а в момента е и вицепрезидент на световната и на европейската федерации, не изказа притеснения относно легитимността на събранието.  „Събранието е свикано по настояване на клубовете, а исканията им са декларирани п ред нотариус – уточни бизнесменът. – Никакъв натиск не може да има. И между впрочем първият път, когато представители на клубове дойдоха при мен с настояване да се кандидатирам, аз отказах. Едва, когато Даме Стойков, президент на Обединени клубове „Локомотив“ (София), поиска да застана с името си се съгласих.“ Стойков е и един от най-успешните ни джудисти в тежка категория. Именно той бе предложен да заеме новосъздадения пост на вицепрезидент, за който получи вота на всички клубове в залата.  При дебатите кандидатурата на бронзовия олимпийски медалист от Атина 2004 Георги Георгиев бе издигната за президент, но той си направи самоотвод.  „Имам вътрешни противоречия – аргументира решението си Георгиев. – Но за да върви нашият спорт трябва да има промени в Устава и клубовете да решават, а не както досега, да управляват няколко души.“ Форумът започна с едноминутно мълчание в памет на спортния директор Петьо Колев, който не издържа на напрежението и почина от инфаркт. На негово място бе избрана Сийка Илиева, а новият генсек на федерацията е Христо Маев, дългогодишен организатор на големи първенства. Снимки ЦВЕТАН ТОМЧЕВ", "date": "2018.09.26", "title": " Избраха шеф на джудото с двама нотариуси"}
{"url": "https://trud.bg/%d0%bf%d0%b5%d0%bd%d1%81%d0%b8%d0%b8%d1%82%d0%b5-%d0%b4%d0%b0-%d1%81%d0%b5-%d0%bf%d0%be%d0%b2%d0%b8%d1%88%d0%b0%d1%82-%d1%81-57-%d0%be%d1%82-1-%d0%b0%d0%bf%d1%80%d0%b8%d0%bb-2019-%d0%b3/", "text": "Пенсиите да се повишат с 5,7% от 1 април 2019 г., вместо от 1 юли същата година, заради ценовия шок. Това предложение ще направят от ДПС в Народното събрание. Все още не е ясно дали таванът на пенсиите ще отпадне напълно от следващата година за всички, или ще е само за новоотпуснатите пенсии. Според сегашните текстове в Кодекса за социално осигуряване от следващата година няма да има таван за новите пенсии, но за старите той само се увеличава от 910 на 1040 лв. Възможните промени бяха обсъдени в парламентарната комисия по труда и социалната политика от представители на Националния осигурителен институт, пенсионерски организации и социалния министър Бисер Петков. “Дебатът продължава, но според мен е нереалистично таванът на всички пенсии да отпадне, защото това ще струва 155 млн. лв. годишно на бюджета, както и има размери на пенсии, които не биха се приели, тъй като ще са от порядъка на няколко хиляди лева. Ще обсъдим с правителството и социалните партньори дали ще коригираме текстовете или ще останат по същия начин”, коментира социалният министър. Той не поиска да коментира предложението за индексация на пенсиите от 1 април, тъй като все още не е официално внесено.  ", "date": "2018.09.26", "title": " Пенсиите да се повишат с 5,7% от 1 април 2019 г.\t\t\t"}
{"url": "https://trud.bg/4-%d0%b7%d0%bb%d0%b0%d1%82%d0%bd%d0%b8-%d0%bc%d0%b5%d0%b4%d0%b0%d0%bb%d0%b0-%d0%b7%d0%b0-%d0%bb%d0%b8%d0%b4%d0%b5%d1%80%d0%b0-%d0%b2-%d0%b8%d0%bd%d0%b4%d1%83%d1%81%d1%82%d1%80%d0%b8%d1%8f-4-0/", "text": "Лидерът в Индустрия 4.0 както в България така и в света – „Елпром Троян” взе 4 златни медала на Международния технически панаир – Пловдив. На церемонията снощи фирмата взе и голямата награда за панаирна експозиция за иновативния си щанд, което се случва за втора поредна година. Четирите златни отличия за революционни открития в световен мащаб в областта на превенцията и мониторинга на риска от аварии при работата на електромотори. Първото отличие е за спирачна система за мотори, второто – за едностранна електромагнитна спирачка за електродвигатели с компактна конструкиця, гарантираща дълготрайност и минимална поддръжка, останалите два приза са за двойно триеща електромагнитна спирачка за електродвигатели и за предпазна система за електрическа защита на трифазни електродвигатели, която осигурява своевременно спиране. ”Представете си как на 7 метра височина са вдигнити 7 телфера, които държат 17 тона маса. И ако феродото на спирачната система е износено, всички ще се срути и ще има жертви и много щети. Нашите инженери намериха революционно решение, при което спирачната система действа и така няма да се стигне до аварии”, обясни Младен Мондешки, собственик и управител на „Елпром Троян”.  ", "date": "2018.09.26", "title": " 4 златни медала за лидера в Индустрия 4.0 „Елпром Троян“\t\t\t"}
{"url": "https://trud.bg/%d0%ba%d0%be%d1%80%d0%bd%d0%b5%d0%bb%d0%b8%d1%8f-%d0%bd%d0%b8%d0%bd%d0%be%d0%b2%d0%b0-%d1%81%d0%b5-%d1%81%d1%80%d0%b5%d1%89%d0%bd%d0%b0-%d1%81-%d0%bf%d0%be%d1%81%d0%bb%d0%b0%d0%bd%d0%b8%d0%ba%d0%b0/", "text": "Председателят на НС на БСП Корнелия Нинова се срещна днес в централата на БСП с Н.Пр. г-жа Беа тен Тъшър, извънреден и пълномощен посланик на Кралство Нидерландия. Това съобщиха от „Позитано“ 20. На срещата бяха обсъдени двустранните отношения между България и Кралство Нидерландия, както и актуални теми от политическия живот на България. Особено внимание бе отделено на ситуацията в ЕС и предизвикателствата, свързани с приемането на бъдещия бюджет на Съюза, развитието на Европейския социален стълб и предстоящите европейски избори през 2019 година", "date": "2018.09.26", "title": " Корнелия Нинова се срещна с посланика на Кралство Нидерландия"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%82%d0%b5-%d1%81%d0%b0-14-%d0%b2-%d0%b5%d1%81/", "text": "Най-значимата демографска тенденция е застаряване на населението. В края на 2017 г. лицата на 65 и повече навършени години са 1 481 908, или 21.0% от населението на страната. В сравнение с 2016 г. делът на населението в тази възрастова група нараства с 0.3 процентни пункта, а спрямо 2001 г. – с 4.1 процентни пункта. Застаряването на населението води до повишаване на неговата средна възраст, която от 40.4 години през 2001 г. нараства на 41.2 години през 2005 г. и достига 43.6 години в края на 2017 година. Това сочи отчетът на НСИ за 2017 г., изготвен по решение на Министерски съвет. Като положителни тенденции през 2017 г. се сочат намаляването на детската смъртност, задържането на тоталния коефициент на плодовитост на нива, близки до средното за страните-членки на Европейския съюз, увеличаването на очакваната средна продължителност на живота, увеличаването на броя на сключените бракове, намаляването на бракоразводите, подобряването на жизнения стандарт и качеството на живот. Към 31 декември 2017 г. населението на България е 7 050 034 души, което е 1.4% от населението на Европейския съюз . В сравнение с 2016 г. населението на страната намалява с 51 825 души, или с 0.7%. Подобно на предходните години намалението на населението у нас  се дължи главно на отрицателен естествен прираст, а не на външна миграция – в резултат на отрицателния естественият прираст населението намалява с 45 836 души, а в резултат на  механичния прираст (нетното салдо от външната миграция) – с още 5 989 души. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.26", "title": " Българите са 1,4% в ЕС\t\t\t"}
{"url": "https://trud.bg/%d1%81%d0%ba%d0%b0%d0%bd%d0%b4%d0%b0%d0%bb-%d1%81-%d1%86%d0%b5%d0%bd%d0%b7%d1%83%d1%80%d0%b0-%d1%81%d1%80%d0%b5%d1%89%d1%83-%d0%bd%d0%b5%d1%83%d0%b4%d0%be%d0%b1%d0%bd%d0%b8-%d0%bc%d0%b5%d0%b4%d0%b8/", "text": "Нов медиен скандал се развихри в Австрия, която в момента председателства Съвета на ЕС. Полицията да сведе до минимум информацията, която подава към неудобни за властта медии – това е заръчал вътрешният министър Херберт Кикл от крайнодясната „Партия на свободата“ чрез своя прессекретар, съобщи  . „За съжаление, някои медии, като „Дер Щандард“, „Фалтер“, и „Курир“, представят едностранна и негативна информация за дейността на МВР. В тази връзка предлагам да ограничите достъпа до информация на тези медии до необходимия минимум.“ Тази препоръка е на прессекретаря на австрийския министър на вътрешните работи до служителите в министреството. Писмото разбуни духовете сред демократично настроените австрийци. „Министърът още не е разбрал, че е избран да служи на хората, а не на партията си. Нямам думи! Но всеки народ заслужава управляващите си – сами сме си ги избрали“, коментира жител на Виена. А млада жена допълва: „Радвам се, че много бързо имаше реакция, но се опасявам, че всяко чудо ще е за три дни.“ Главният редактор на опозиционното седмично списание „Фалтер“ Флориан Кленк, което е изрично споменато от прессекретаря като „некоректна и злонамерена медия“ коментира: „Заръката на вътрешния министър показва, че критичните медии не са желани и не бива да се толерират. А онези медии, които са доброжелателни, ще бъдат глезени със захарчета, т.е. с ексклузивен достъп до информация.“ Медийният скандал, развихрил се за часове в Австрия, не е първият за правителството на Себастиян Курц, в което участва крайнодясната „Партия на свободата“ на вътрешния министър. Кикл бе скастрен от канцлера, а след това последва и негова реакция в писмено обръщение, в което подчерта, че свободата на медиите е неизменна част от демократичното общество.", "date": "2018.09.26", "title": " Скандал с цензура срещу неудобни медии се завихри в Австрия"}
{"url": "https://trud.bg/%d0%b1%d0%b8%d0%b7%d0%bd%d0%b5%d1%81%d0%bc%d0%b5%d0%bd%d0%b8-%d1%81%d1%82%d0%b0%d0%b2%d0%b0%d1%82-%d0%bb%d0%b5%d0%ba%d1%82%d0%be%d1%80%d0%b8-%d0%b2-%d1%83%d0%bd%d0%b8%d0%b2%d0%b5%d1%80%d1%81%d0%b8/", "text": "Бизмесмени вече ще могат да четат лекции в университетите. Това гласуваха на първо четене депутатите. Промените в Закона за висшето  разрешават на изявени специалисти от практиката да провеждат лекции от общия хорариум в университетите. Това ще става след решение на съответния факултетен съвет и при условие че часовете са до 10% от учебния план на бакалаврите и до 20% от този на магистрите. Текстовете предвиждат работодателски и бизнес организации да могат да участват и в разработването на учебните програми. Това ще помогне за тяхното осъвременяване и синхронизиране с изискванията на бизнеса.  От ГЕРБ обясниха, че целта на промените е да се разреши проблемът с необходимостта от допълнително обучение на студенти от различни специалности, което бизнесът твърди, че трябва да осъществява при наемането им. По думите на вносителите поправките са приветствани от ректорите. Според ДПС обаче няма гаранция, че добрите специалисти в бизнеса ще бъдат и добри преподаватели. От БСП обявиха, че се въздържат да подкрепят промените, тъй като това щяло да намали броя на лекциите на останалите преподаватели, което би довело до демотивация.", "date": "2018.09.26", "title": " Бизнесмени стават лектори в университетите\t\t\t"}
{"url": "https://trud.bg/%d0%bd%d0%b0%d1%80%d0%ba%d0%be%d1%82%d0%b8%d1%86%d0%b8-%d0%b4%d0%b8%d0%b0%d0%bc%d0%b0%d0%bd%d1%82%d0%b8-%d0%b8%d0%bb%d0%b8-%d0%b3%d1%80%d0%b5%d1%88%d0%ba%d0%b0-%d0%b2%d0%b5%d1%80%d1%81%d0%b8%d0%b8/", "text": "Покушение заради неуредени сметки за наркотрафик или за търговията със скъпоценни камъни. Това според разследващите са водещите версии за   на черногорския бизнесмен и съпруг на „Мис България 1998“ Наталия Гуркова – Джордже Михалевич, информира  . Куршумите застигат търговеца на диаманти в понеделник в Бедфордвю в ЮАР. Манди Уинър е първият журналист съобщил за покушението.  „Версиите са различни – свързани с наркотрафик или търговията със скъпоценни камъни. Или грешка – целта на покушението да е била друга”, казва Уинър. Преди няколко години тя интервюира Михалевич „Убеждаваше ме, че е чист бизнесмен. Изглеждаше чаровен, прекрасен мъж… много популярен в Йоханесбург, с много приятели”, спомня си още журналистката. Един от първите хора у нас, които научават за убийството, е бизнесдамата Ваня Червенкова, семейна приятелка на Наталия Гуркова. За последно била със семейството на светско събитие в София преди десетина дни. „Потресена съм от новината. Той не е от вчера в бизнеса и със сигурност щеше да вземе някакви сериозни мерки, щеше да ходи най-малкото с охрана”, коментира Червенкова. Според сръбските медии Михалевич е бил близък с чеха Радован Крейчир, който също живее в ЮАР. Двамата са имали общ бизнес в добива на скъпоценни камъни и злато, но са се разделили преди време. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.26", "title": " Наркотици, диаманти или грешка – версиите за убийството на Джордже Михалевич"}
{"url": "https://trud.bg/%d0%bf%d0%be%d0%b4%d0%bd%d0%be%d0%b2%d1%8f%d0%b2%d0%b0%d1%82-%d0%bd%d0%b0%d0%b9-%d1%80%d0%b0%d0%bd%d0%be-%d0%b2-%d0%bf%d0%b5%d1%82%d1%8a%d0%ba-%d0%b8%d0%b7%d0%b4%d0%b8%d1%80%d0%b2%d0%b0%d0%bd%d0%b5/", "text": "Лошото време отложи издирването на изчезналите рибари край нос Емине. Според Морската администрация издирвателната акция ще може да бъде възобновена най-рано в петък. Трима водолази са в готовност, екипажът от доброволци на спасителния катер също, съобщи  . Ураганен вятър обърна рибарска лодка с трима души на 24 септември вечерта. Екип с катер успя да спаси един от тримата рибари – Димитър Пешев. В неизвестност са Петър Траянов, който е видян последно заплетен в рибарските мрежи, и Васил Лечев. Лодката е на Лечев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.26", "title": " Подновяват най-рано в петък издирването на изчезналите моряци"}
{"url": "https://trud.bg/%d0%bf%d0%be%d0%bb%d0%b8%d1%86%d0%b8%d1%8f%d1%82%d0%b0-%d0%b2-%d0%b0%d0%ba%d0%b0%d0%bf%d1%83%d0%bb%d0%ba%d0%be-%d0%b2-%d1%81%d0%b3%d0%be%d0%b2%d0%be%d1%80-%d1%81-%d0%bd%d0%b0%d1%80%d0%ba%d0%be%d0%b1/", "text": "Цялата общинска полиция в крайбрежния мексикански курорт Акапулко се разследва по подозрение във връзка с трафиканти на наркотици и престъпни групи, които вероятно я контролират, предаде Би Би Си. В спецакция във вторник морски пехотинци са щурмували полицейски участъци и са обезоръжили 700 униформени. В момента федералната полиция и армията се грижат за реда в града. Двама полицейски командири са арестувани по подозрение в убийство. Шефът на пътната полиция също е задържан за притежание на незаконно оръжие. Операцията бе организирана, след като властите забелязали увеличение на престъпността и липса на мерки от страна на органите на реда. Местната полиция се смята за най-слабото звено в борбата с наркокартелите в Мексико. Акапулко се превърна в популярна дестинация за богати и известни през 50-те и 60-те години на XX в., но оттогава стана и гореща точка за трафик на дрога, придружен с множество убийства. Миналата година в града са регистрирани 106 убийства на 100 000 жители, което е сред най-високите нива в света.", "date": "2018.09.26", "title": " Полицията в Акапулко в сговор с наркобосове\t\t\t"}
{"url": "https://trud.bg/%d0%bf%d1%8a%d1%80%d0%b2%d0%b0-%d0%b3%d0%b5%d0%b9-%d1%81%d0%b2%d0%b0%d1%82%d0%b1%d0%b0-%d0%b2-%d0%b1%d1%80%d0%b8%d1%82%d0%b0%d0%bd%d1%81%d0%ba%d0%be%d1%82%d0%be-%d0%ba%d1%80%d0%b0%d0%bb%d1%81%d0%ba/", "text": "Първата гей сватба в британското кралско семейство вече е факт. Лорд Айвър Маунтбатън – трети братовчед на Елизабет Втора, сключи брак с избраника си Джеймс Койл, съобщи пресата на Острова. На церемонията, състояла се в събота, били поканени 60 гости от тесен семеен и приятелски кръг. Никой от кралския двор обаче не е присъствал, защото имали други неотложни ангажименти, обясни лорд Айвър. До олтара той бил отведен от бившата си съпруга Пени, с която се разведоха през 2011 г. след близо 17-годишен брак. Лордът твърди, че Пени е знаела за неговата бисексуалност, която той осъзнал още като тийнейджър. Официално обаче той се обяви за гей през 2016 г., две години след срещата си с Джеймс Койл. Лордът и половинката му ще прекарат меден месец по-късно тази година, тъй като след сватбата Джеймс се върнал към работните си ангажименти с полет до Рио де Жанейро.    ", "date": "2018.09.26", "title": " Първа гей сватба в британското кралско семейство\t\t\t"}
{"url": "https://trud.bg/%d0%b7%d0%b0%d1%81%d0%b8%d0%bb%d0%b2%d0%b0%d1%82-%d0%ba%d0%be%d0%bd%d1%82%d1%80%d0%be%d0%bb%d0%b0-%d0%bd%d0%b0%d0%b4-%d1%85%d0%b0%d1%80%d1%87%d0%be%d0%b2%d0%b5%d1%82%d0%b5-%d0%bd%d0%b0-%d0%b7%d0%b4/", "text": "Вариант А предвижда демонополизация на Касата, а вариант Б още 12 лв. към вноската Застрахователите поемат лечение над 700 лв. Реформата в здравноосигурителния модел много закъсня, необходими са спешни промени. Това заяви здравният министър Кирил Ананиев при откриването на кръгла маса за реформите в сектора. Пред специалистите и браншовите организации той помоли да не приемат лансираните от Министерството на здравеопазването две предложения като окончателни. “Дискусията по тях ще продължи колкото е необходимо. Поемам ангажимента да не тръгвам по отъпкания път към Министерския съвет, докато не постигнем съгласие”, обеща министърът. Здравният министър добави, че новият здравен модел ще се базира на 4 ключови теми – нов тип контрол в сектора, създаване на конкуренция между НЗОК и здравните застрахователи, премахване на нерегламентираните плащания и модернизация на здравеопазването. “Готови сме на конструктивен, честен разговор за развитието на българското здравеопазване”, завърши обръщението на Кирил Ананиев. Здравният форум е с участието на вицепремиерите Валери Симеонов и Томислав Дончев, омбудсманът Мая Манолова, представители на КНСБ и КТ “Подкрепа”, пациентски и неправителствени организации и депутати. Ананиев предложи два нови здравноосигурителни модела. Вариант А е демонополизация на здравната каса. Той предвижда НЗОК да има същия статут както досега, но да влезе в конкуренция със застрахователи. Записано е, че гражданите ще имат личен избор на осигурителен фонд. Те сами ще определят къде да отиде задължителната им 8-процентна вноска. В този случай допълнителното застраховане е доброволно. “Времевият хоризонт за реализирането обаче е още в хода на 2019 г. с възникването на застрахователно дружество, което да покрие изискванията за работа на конкурентен принцип с НЗОК. От този момент здравните вноски на записаните при застраховател пациенти се прехвърлят не към НЗОК, а към съответния застраховател”, уточни Ананиев. Ако застрахователят им фалира, пациентите ще бъдат поети от НЗОК или гаранционен фонд докато си изберат нов осигурител. Гаранционният фонд се регламентира законодателно. Формира се от средства, набрани от здравноосигурителни вноски през първата година. НЗОК и застрахователите се договарят пряко за предоставянето на здравни услуги с лечебните заведения, които отговарят както на национално определените изисквания и на техните специфични критерии за качество и удовлетвореност на потребителите. Застрахователите получават национален статут и право да оперират на цялата територия на страната и са задължени да записват всички желаещи клиенти. При вариант Б, 8-процентната вноска ще отива в касата, както е сега, но ще има и задължителна здравна застраховка с примерна стойност 12 лв. месечно, която ще отива при застраховател по избор или при НЗОК. При този модел на осигуряване касата и пациентът ще си поделят сметката за лечение до определена сума, всичко над нея ще е за сметка на застрахователя. Ако болничната сметка не надвишава Граничната линия например от 700 лв. осигурителният пул плаща 90% от сумата, а пациентът 10%. Тези 10% могат да се покриват и от доброволната застраховка, в случай че пациентът има такава. Ако сметката надвишава Граничната линия осигурителният пул плаща същите 90% от Граничната линия (т.е. 630 лв.), но останалата част от сметката се покрива не от пациента, а от от задължителната му здравна застраховка. Държавата покрива застраховките на пенсионери, безработни, социално слаби и деца.   Вицепремиерът Томислав Дончев: Имаме странни очаквания от системата Имаме скъсани връзки в системата. Казваме, че ресурсите не достигат, а имаме белези за пилеенето им. Казваме, че няма контрол, а системата е бюрократизирана. Говорим за труден достъп, а постоянно отчитаме свръх хоспитализации, постоянно говорим за профилактика и нищо не се случва. Имаме странни очаквания към системата, а очакванията ни към лекарите са като към вещ, която е в гаранция и трябва задължително да има отстраняване на нередността. Готови сме да дадем 1000 лева за гражданска отговорност, но не и за здравеопазване. Искам да поздравя колегата Ананиев, много говорим за реформа, но нищо не се случва. Поздравявам го за смелостта.   „Алфа Рисърч”: 51% от българите са склонни на нов модел С около 2 млрд. лв. годишно българите дофинансирали здравната система 51% от българите са склонни на нов здравен модел. Хората настояват да ползват съвременни лекарства и да се проследява ефектът от тях. Това сочат данни от проучване на „Алфа рисърч”, проведено през периода 23-ти юли – август 2018 г. Само 6% от запитаните, обаче са съгласни да внасят повече средства към настоящата си здравна осигуровка. Българите поставят акцент и върху прекия достъп до здравеопазване. Искат интензивен, иновативен, високоспециализиран подход в системата. Хората не искат да имат просто болници, а специализирано лечение, модерна апаратура и лекарства. Българите настояват да се проследява ефектът от лечението със съвременни лекарства. Те настояват да се пренесе моделът от ЕС.   Д-р Станимир Хасърджиев, председател на Национална пациентска организация: Няма гаранции, че отново няма да доплащаме Едно е ясно. Нашето здравеопазване не може да продължи да функционира със сега действащия здравноосигурителен модел. Всички виждаме това – пациентите са недоволни, лекарите са недоволни. В предлаганите модели, особено във втория има важен елемент, който смятам, че е полезен за българските граждани. Той е в унисон с всички препоръки на Световна банка и ЕК – да генерираме повече средства чрез публични фондове за сметка на намаляване на доплащането от джоба на пациента. В момента българинът плаща близо 50% от всички здравни услуги от джоба си. Има много елементи, които не са ясни в това, което се предлага до момента. Липсват гаранции, че срещу една допълнителна здравна застраховка, ще получим нещо допълнително като здравна услуга. И второ – как ще се гарантира, че никой няма да ни кара да доплащаме отново това, което в момента доплащаме.   Доц. Любомир Киров, шеф на Националното сдружение на общопрактикуващите лекари Не се решава проблемът с парите в брой Системата на здравно осигуряване е тази, с която се събират средствата. Мисля си обаче, че тези 800 млн. лв. до 1 млрд. лв., които се очаква да се съберат, могат да дойдат много по-лесно. Министерството на здравеопазването да изиска първо да се реши проблемът с над 700 000 здравно неосигурени. Да започнат да се изплащат в пълен размер осигуровките за деца и пенсионери. Осигуровките на държавните служители, които плаща държавата сега, те да си ги поемат. Всички тези постъпления ще бъдат над 1 млрд. годишно. Няма да се връщам към онзи 1.5 млрд., от резерва на касата, които заминаха някъде. Не е ясно как ще се реши проблемът с нерегламентираните плащания, както и как ще съберем 800 млн. лв., за да покрием 4 млрд. лв. Нищо съществено не бе споменато за извънболничната помощ. За да се решат проблемите, трябва да се остойности каква е цената на труда ни и на консумативите.   Светла Несторова, председател на Асоциацията на българските застрахователи: Предлагат се идеи, не модели „Много са верни принципите и целите, които си поставя здравното министерство – да се признае, че системата е недофинансирана и да се потърсят начини за набавяне на средства с увеличение на публичния ресурс. Да се потърсят нови играчи. Но така представените модели са по-скоро идеи, а не толкова модели“, заяви Светла Несторова, председател на Асоциацията на българските застрахователи. Тя заяви готовността от страна на асоциацията да се включи в постигането на грамотен модел. Несторова коментира намерението на МЗ да въведе задължителна здравна застраховка с примерна стойност 12 лв. на месец за всички и така в системата да влязат 860 млн. лв. „Питат ме 860 млн. лв. ще бъдат ли достатъчни и как с тях ще се напълни дупка от 3,5 млрд. лв. колкото доплащат пациентите в момента. Не можем да отговорим, защото не знаем какво трябва да платим с тях. Трябва да се направи остойностяване кое колко струва“, заяви Несторова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.26", "title": " Засилват контрола над харчовете на Здравната каса\t\t\t"}
{"url": "https://trud.bg/%d0%bd%d0%be%d0%b2%d0%b8%d1%8f%d1%82-%d0%b8%d0%bc%d0%bf%d0%b5%d1%80%d0%b0%d1%82%d0%be%d1%80-%d0%bd%d0%b0-%d1%8f%d0%bf%d0%be%d0%bd%d0%b8%d1%8f-%d1%81%d1%8f%d0%b4%d0%b0-%d0%bd%d0%b0-8-%d1%82%d0%be%d0%bd/", "text": "Повече от година преди коронацията на новия император, в Япония тече трескава подготовка. В императорския дворец пристигна специалния трон, който ще бъде използван за церемонията, предаде  . Осем строго охранявани камиона пристигат в Токио. Носят специален товар – тежащия 8 тона трон, който ще бъде използван за церемонията по възкачване на престола на новия японски монарх. Сегашният император Акихито ще абдикира на 30 май догодина, а ден по-късно синът му принц Нарухито ще го наследи. За безпрецедентното оттегляне от престола, в Япония одобриха специален закон, който ще действа само 3 години и само за сегашния император. Древен трон, съхраняван в древната японска столица Киото – за първи път е използван през 1915-а година при възкачването на император Тайшо. Разглобената на 3000 части конструкция е висока 6,5 метра, има форма на осмоъгълник, покрита е с балдахин и е украсена с феникси и огледала – символ на богинята на Слънцето. 58-годишният Нарухито ще бъде 126-ия император на Япония. Тържествената коронация ще се състои на 22 октомври 2019 г.", "date": "2018.09.26", "title": " Новият император на Япония сяда на 8-тонен трон"}
{"url": "https://trud.bg/%d0%ba%d1%80%d0%b0%d0%bb%d1%81%d0%ba%d0%b0%d1%82%d0%b0-%d0%b3%d0%b2%d0%b0%d1%80%d0%b4%d0%b8%d1%8f-%d0%bd%d0%b0-%d0%b2%d0%b5%d0%bb%d0%b8%d0%ba%d0%be%d0%b1%d1%80%d0%b8%d1%82%d0%b0%d0%bd%d0%b8%d1%8f/", "text": "Краят на годината няма да бъде лесен за кралица Елизабет II. Освен с професионалните си задължения, кралицата трябва да се справя и с проблемите в гвардията си. Според „Дейли мейл“ няколко войници са подвластни на наркотична зависимост. Това са показали проби за канабис и кокаин, които са били положителни, пише  . „Работата в Кралската гвардия е привилегия. Ние сме в най-висшия полк на армията и поддържаме близки отношения с кралското семейство“, обясни командващ офицер за „Дейли мейл“. „Всеки войник, който не спазва правилата, установени от полка, ще бъде уволнен. Няма втори шанс“. Въпреки многото предупреждения, някои явно не са ги приели сериозно. „Всички млади войници трябва да бъдат внимателни, когато са на празненства. Пиенето на алкохол като извинение за употреба на наркотици няма да попречи да загубят работата си“, каза същият източник. Не за първи път кралската гвардия страда заради стриктните правила. През 2011 г. един от нейните членове се оплака от поведението на Кейт Мидълтън и принц Уилям. „Те минаха покрай мен и извърнаха главата си в обратната посока. Много тъпо! Не съм достатъчно добър за тях?!“. Коментари, които му доведоха уволнение. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.26", "title": " Кралската гвардия на Великобритания се забърка в наркоскандал"}
{"url": "https://trud.bg/%d0%be%d1%81%d0%bc%d0%b8%d0%bd%d0%b0-%d1%82%d0%b2%d0%be%d1%80%d1%86%d0%b8-%d0%be%d1%82%d0%b8%d0%b2%d0%b0%d1%82-%d0%bd%d0%b0-%d0%bb%d1%83%d0%bd%d0%b0%d1%82%d0%b0-%d1%81-%d1%8e%d1%81%d0%b0%d0%ba%d1%83/", "text": "Елън Мъск обяви кой ще е първият космически турист, който ще пътува до Луната на бъдещия му космически кораб. Това е японският милиардер Юсаку Маезава. Богаташът обаче се оказа, че от своя страна също има визия за пътуването. “Какъв е смисълът сам да изживея това фантастично пътешествие – каза на пресконференция Маезава. – Искам да го споделя с колкото се може повече хора. Затова съм решил да взема със себе си хора на изкуството.” Милиардерът ще вземе със себе си вероятно 8-ина творци. Сред тях ще има музикант, художник, кинорежисьор и дизайнер. Те ще изкарат една седмица в космоса на борда на кораба на SpaceX, компанията за космически пътувания, водена от технологичния предприемач Илън Мъск. Засега имената на творците не са определени, те ще бъдат избрани еднолично от милиардера. За вкуса на Маезава говори фактът че миналата година плати 110,5 млн долара картина на Жан-Мишел Баския. Той е известен и като фен на Коко Шанел. “Ако Пабло Пикасо можеше да види отблизо повърхността на Луната, какви ли картини би нарисувал. Ако Джон Ленън беше зърнал Земята от космоса, кой знае какви песни щеше да напише,” обяснява решението си бъдещият космически турист. За първи път от последната мисия на Аполо през 1972 г. хора ще пътуват около Луната. Маезава се нарича “домакин куратор” на проектаи и дава “много пари” според Мъск, за да осигури всичките десет места на Big Falcon – ракетата, разработвана от SpaceX от 2012 г.", "date": "2018.09.26", "title": " Осмина творци отиват на Луната с Юсаку Маезава\t\t\t"}
{"url": "https://trud.bg/%d0%bf%d1%8a%d1%80%d0%b2%d0%b8%d1%82%d0%b5-%d0%b4%d0%b8%d0%bf%d0%bb%d0%be%d0%bc%d0%b0%d1%82%d0%b8-%d0%bd%d0%b0-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b3%d1%8a%d1%80%d1%86%d0%b8%d1%8f/", "text": "Министрите на външните работи на България, Гърция, Румъния и Хърватия – Екатерина Захариева, Никос Кодзияс, Теодор Мелешкану и Мария Пейчинович-Бурич, проведоха четиристранна среща в Ню Йорк, на която обсъдиха развитието на европейската интеграция на Западните Балкани и други въпроси от международния дневен ред. Това е втора подобна среща в този формат в рамките на Общото събрание на ООН, съобщават от пресцентъра на Министерски съвет. “Колеги, много е важно да се продължи работата с нашите партньори от Западните Балкани. Следващата година е важно да покажем, че ЕС държи на своите решения. Надявам се тогава да започнат преговори за членство с Тирана и Скопие. А и двете страни трябва да покажат, че са готови да извършат реформите”, каза Екатерина Захариева. На 26 юни т.г. под председателството на Захариева държавите-членки постигнаха компромис в Съвета “Общи въпроси” на ЕС и дадоха зелена светлина за бъдещите преговори за присъединяване с Република Македония и Република Албания. “Съветът се съгласи да приеме положително напредъка и да отвори пътя за започване през юни 2019 година на преговори за присъединяване”, бе записано в заключенията на Съвета. Захариева изтъкна важността на референдума в Скопие за споразумението с Гърция, както и необходимостта всички шест държави от региона, които още не са членки на ЕС, да продължат за изпълняват реформите и препоръките, за да има видим напредък. Министър Мария Пейчинович-Бурич изтъкна, че от последната среща миналата година регионът вече е много променен. “Ще продължим добрата работа на България по време на нашето председателство на Съвета на ЕС”, заяви и румънският първи дипломат Теодор Мелешкану. Министър Никос Кодзияс предложи всички заедно да посетят Скопие и Тирана, за да покажат политическа подкрепа за тези страни. Министър Захариева констатира, че четиристранният формат е много полезен и предложи той да бъде разширен на всички нива в министерствата от четирите държави.", "date": "2018.09.26", "title": " Първите дипломати на България, Гърция, Румъния и Хърватия: Ще продължим приоритетите на българското председателство"}
{"url": "https://trud.bg/%d0%b4%d0%b2%d0%b0-%d0%ba%d0%b0%d0%bc%d0%b8%d0%be%d0%bd%d0%b0-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b8%d1%80%d0%b0%d1%85%d0%b0-%d0%bd%d0%b0-%d0%bc%d0%b0%d0%b3%d0%b8%d1%81%d1%82/", "text": "Затворена е дясната и аварийната лента по магистрала „Тракия“, в района на 127 км, посока София, заради катастрофа с два камиона, които горят, предава  Движението се осъществява в крайна лява лента, докато приключи работата на пожарните екипи. Сигналът в полицията е получен към 14.10 ч. По първоначални данни в района на 127 км на АМ, посока София, камион бил спрял в аварийната лента и в него отзад се блъснал друг камион. Първият тир спрял поради техническа неизправност и отзад в него се блъснал друг камион. Шофьорът на първия тир не е пострадал, защото успял да излезе от него. С обгаряне на едната ръка е шофьорът на втория тир. Камионите са с българска регистрация и са изцяло изгорели. Пътни полицаи регулират трафика. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.26", "title": " Два камиона катастрофираха на магистрала „Тракия“ и изгоряха\t\t\t"}
{"url": "https://trud.bg/%d1%82%d0%b8%d1%80-%d0%b1%d0%bb%d1%8a%d1%81%d0%bd%d0%b0-%d0%b8-%d1%83%d0%b1%d0%b8-%d0%bf%d0%b5%d1%88%d0%b5%d1%85%d0%be%d0%b4%d0%ba%d0%b0-%d0%b2-%d1%81%d1%82%d0%be%d0%bb%d0%b8%d1%87%d0%bd%d0%b8%d1%8f/", "text": "Пешеходка загина, след като беше блъсната от тежкотоварен автомобил в столичния квартал „Орландовци”, предава Полицията все още изяснява кой е виновен за катастрофата. Инцидентът е станал около 12:30 ч. По предварителна информация жената се опитва да пресече, след което е ударена от тежкотоварен автомобил. Той продължава да се движи поне 200 м след удара. Сблъсъкът става в участък в квартала с интензивно движение на тежкотоварни автомобили. Шофьорът беше отведен за разпит. Негови колеги дойдоха да приберат камиона му. През март жители на „Орландовци” протестираха именно заради тежкия трафик и поискаха общината да вземе мерки. Твърдят, че не усещат промяна. Според кмета на района досега не е имало инцидент на това място. В момента тече разпит на шофьора в полицията. От неговия разказ се очаква да се разбере повече за причините, довели до инцидента. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.26", "title": " ТИР блъсна и уби пешеходка в столичния квартал „Орландовци“"}
{"url": "https://trud.bg/%d0%b6%d0%b5%d0%bd%d0%b8-%d0%bd%d0%b0%d1%87%d0%b5%d0%b2%d0%b0-%d1%89%d0%b5-%d0%b8%d0%bc%d0%b0-%d1%82%d0%b0%d0%b2%d0%b0%d0%bd-%d0%bd%d0%b0-%d1%86%d0%b5%d0%bd%d0%b8%d1%82%d0%b5-%d0%bf%d1%80%d0%b8/", "text": "Ако бъде приет втория предложен вариант за здравно осигуряване, всеки от нас ще плаща задължителна здравна застраховка. Прогнозната сума на Министерството на здравеопазването е 12 лв. на месечна база. Това обясни зам.-министърът на здравеопазването Жени Начева по  . Днес здравният министър Кирил Ананиев представи два варианта за реформа в здравноосигурителния модел у нас. Първият предвижда здравната каса и застрахователите да се конкурират, като хората да избират къде да отиде 8-процентната им вноска. При втория – 8-процентната вноска ще отива в касата, но ще има и задължителна здравна застраховка, която ще се заплаща от пациента. „Тази сума предстои да се дискутира”, коментира още Начева. „Нашето предложение с доплащането е обосновано единствено от желанието ни пациента да има лична отговорност и контрол за болничната и доболничната помощ”, каза още зам.-министърът. Тя уточни, че цените на медицинските дейности и при двата варианта ще продължат да се определят национално ежегодно по параметрите на бюджета и възможностите на населението. Начева е категорична, че ще има таван на цените на медицинските дейности. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.26", "title": " Жени Начева: Ще има таван на цените при медицинските дейности"}
