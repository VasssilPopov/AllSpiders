{"url": "https://trud.bg/%d1%82%d0%be%d0%bc%d0%b0-%d0%b1%d0%b5%d0%bb%d0%b5%d0%b2-%d0%b5%d0%b4%d1%80%d0%b8%d1%8f%d1%82-%d0%b7%d0%b5%d0%bb%d0%b5%d0%bd-%d1%82%d1%8a%d1%80%d0%b3%d0%be%d0%b2%d0%b5%d1%86/", "text": "Превърна „Асоциация на парковете в България“ в инструмент за лична облага Пак опитва да влезе във властта, този път като общински съветник в София Тома Белев е превърнал в частна фирма сдружението „Асоциация на парковете в България“ (АПБ), което управлява нелегитимно, показа разследване на „Труд“. Преди повече от 15 години АПБ е регистрирано в обществена полза, но вместо това купува имоти, участва в обществени поръчки и води абсурдни съдебни дела срещу държавата. Според информация в Имотния регистър, за последните 11 години НПО-то се е сдобила с хиляди квадратни метри земя в областите Русе, Велико Търново, Разград, Сливен. Част от поземлените имоти АПБ отдава под наем. Докато прави частен бизнес, Тома Белев е и държавен служител в качеството си на директор на Природен парк „Витоша“ – пост, който заема от 1999 до 2012 година. Но бизнес начинанията на „еколога“ не се ограничават само с дейността на АПБ. От 2000 до 2014 г. той е в Управителния съвет на друга частна „природозащитна“ организация – „Зелени Балкани“, която купува малко над 1000 декара в Приморска Добруджа. Чрез двете частни НПО Тома Белев печели и обществени поръчки. Екоконсорциуми с участието на „Зелени Балкани“ прибират над 1 милион лева от възложени им дейности в Природен парк „Българка“. Освен чрез частните сдружения и директор на ПП „Витоша“, Белев заработва и като физическо лице – участва в изработването на Плана за управление на Национален парк „Пирин“, финансиран по швейцарска програма. Там той е автор на цялата глава „Норми и режими“. Политическите амбиции на Белев започват през 2007-а, когато „екологът“ намира време и да води кампания като кандидат за евродепутат от „Зелената партия“. В този период формацията е част от Тройната коалиция. От тогава до днес „природозащитникът“ почти не пропуска да се яви на избори. Сега е в листатата с кандидати за общински съветници в София на червено-синьо-зелената коалиция „Демократична България“. Но в официалната политическа биография на лесовъда са пропуснати редица факти. Узурпирането на АПБ През 2003 година под формата на неправителствена организация (НПО) е създадено сдружението „Асоциация на парковете в България“. На практика това е частна паралелна структура на Изпълнителната агенция по горите и на дирекциите на парковете. Защото АПБ е основана от осем дирекции на държавни Природни паркове в качеството им на юридически лица. Те избират Белев за председател, тъй като към онзи момент той е начело на Природен парк „Витоша”. По Закона за юридическите лица с нестопанска цел и Устава на АПБ, на всеки 5 години се прави Общо събрание, на което се избира нов Управителен съвет и председател. Такова не е направено през 2008 година, както е записано в закона. Не е проведено и през 2013-а. Междувременно, през 2012 година Белев е освободен от директорския пост в ПП „Витоша” след проведен конкурс. Това автоматично означава, че повече няма право да представлява АПБ, защото дотогава е бил председател в качеството си именно на директор. Едва през 2014-а, две години, след като вече не е начелo на ПП „Витоша”, Тома Белев организира Общо събрание, на което подменя Устава. Той вкарва в УС 15 физически лица – до един негови приближени. Така, без да е директор на парк, Белев остава председател на организацията, използвайки гласовете на своите хора. Именно това Общо събрание и неговите решения, са отменени от съдебните състави на Софийския градски съд и Софийския апелативен съд. През декември 2017 е взето окончателно решение от Софийския апелативен съд, че Белев заема поста нелегитимно. Въпреки това „екологът“ стои до днес на тази длъжност и отказва да я напусне. Голямата хапка Причината за това упорство е проста – става дума за много пари. Когато през 2012 година Белев остава трети на конкурса за Директор на ПП „Витоша“, се провеждат процедурите по избор на изпълнител на проекта „Да свържем опазването на природата с устойчивото развитие на селските райони“, финансиран с 4 790 000 франка или 8 милиона лева по Българо-швейцарската програма за сътрудничество. Проектът се изпълнява в рамките на четири години. Оставайки начело на АПБ, Тома Белев получава достъп до огромната сума. Освен това „екологът“ използва асоциацията да води дела срещу Министерството на околната среда и водите и Министерството на земеделието, храните и горите. Парадоксът е, че МОСВ е принципал на Националните паркове, а МЗХГ на Природните. Излиза, че Дирекциите на парковете в АПБ водят дела срещу двете ведомства, от които са част. Тоест сами съдят себе си. Чрез делата Белев и „еколозите“ около него извиват ръцете на държава и инвеститори, докато всички не уважат техните претенции. Земите край морето През 2005 г. „еколозите“ получават 9 милиона лева, за да очертаят защитените зони в „Натура 2000“.  Основните „картографи“ са „Зелени Балкани“ с член на УС Тома Белев и българският филиал на Световния фонд за дивата природа (WWF) с ръководител жена му Веселина Кавръкова. За много кратко време 35% от територията на страната влиза в „Натура 2000“. Ощетени са над 1 000 000 собственици на 700 000 имота. „Еколозите“ вкарват в „Натура 2000“ и заводи, кариери, сметища и гробищни паркове. В същото време, уж за да опазват популацията на червеногушата гъска, от „Зелени Балкани” отделят няколкостотин хиляди лева и купуват 1034 декара в Приморска Добруджа. Впоследствие, използвайки европейските фондове, усвояват почти 10 милиона лева за „опазване на червеногушата гъска”. Политик Тома Белев неизменно е сред кандидатите на всякакви видове избори. През 2007 получава 672 гласа като кандидат за евродепутат от „Зелената партия“. Въпреки неуспешния му старт, амбициитe нa Бeлeв в пoлитикaтa прoдължaвaт дo днec – нa пocлeднитe пaрлaмeнтaрни избoри прeз 2017 гoдинa тoй ce прoбвa дa влeзe кaтo дeпутaт от вече преименуваната партия „Зeлeнитe“, кoятo e в кoaлиция c „Дa, Бългaрия“ нa Хриcтo Ивaнoв-Бойкикев и рaзпaднaлaтa ce ДEOC. На състоялия се тази година вот за Европарламент Белев отново опита, този път с „Демократична България“. В нея ДЕОС е заменена от ДСБ на Атанас Атанасов. Сега пак идват избори, но местни. Разбира се, Тома Белев отново е кандидат. Иска да е общински съветник в София. Ако бъде избран, сигурно ще научи столичани как да изродят природозащитната кауза в личен бизнес.", "date": "2019.10.06", "title": " Тома Белев – едрият зелен търговец\t"}
{"url": "https://trud.bg/%d1%87%d0%b5%d1%82%d0%b8%d1%80%d0%b8-%d0%ba%d0%be%d0%bb%d0%b8-%d1%81%d0%b5-%d1%83%d0%b4%d0%b0%d1%80%d0%b8%d1%85%d0%b0-%d0%b2-%d1%81%d0%be%d1%84%d0%b8%d1%8f-%d0%b5%d0%b4%d0%bd%d0%b0%d1%82%d0%b0-%d1%81/", "text": "При сблъсък на четири автомобила в София единият от тях е преобърнал по таван на улица „Черковна”, съобщи „ „. При опит да направи ляв завой джип е блъснат отзад от друга кола. От удара джипът се е обърнал по таван върху две паркирали коли. Две коли на Спешна помощ веднага са пристигнали на място. Двамата водачи са пострадали леко и са откарани в ИСУЛ и „Пирогов”. Очаква се по-късно през деня те да бъдат пуснати за домашно лечение. „Искам да ви покажа как се събудихме тази сутрин. Това нещо се случва редовно на кръстовището на ул. „Черковна“ и ул. „Калиманци“. Редовно по „Черковна“ се кара с бясна скорост и се изпреварва забранено и това е резултатът. Има изкъртени колчета. Това е всяка седмица и случаите зачестяват. Създава се опасност и за пешеходците”, каза очевидецът Божидар Матеев, публикувал снимките на инцидента. Към момента няма информация за жертви и пострадали. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.06", "title": " Четири коли се удариха в София, едната се преобърна по таван (СНИМКИ)"}
{"url": "https://trud.bg/%d1%85%d0%be%d1%80%d0%be-%d0%b7%d0%b0-%d0%b3%d0%b8%d0%bd%d0%b5%d1%81-%d1%82%d1%80%d0%be%d0%bf%d0%bd%d0%b0%d1%85%d0%b0-%d0%b2%d1%8a%d0%b2-%d0%b2%d1%80%d0%b0%d1%86%d0%b0/", "text": "Десетки жители на Враца се включиха в мащабен „Маратон на хорото“, който се проведе в парк „Дъбника“ през уикенда. Инициатор на събитието е Клуб по български народни танци „Живо чудо“ – София, с хореограф Ивайло Петков и се осъществява с подкрепата на общината, отбелязва БНР. Маратонът се провежда с благотворителна цел и тя е събирането на средства за лечението на Даниел Маринов от Враца. Момчето претърпя инцидент на водна пързалка, при който счупи прешлен и се парализира от кръста надолу. Необходими са средства за лечение със стволови клетки в чужбина. Инициаторът на събитието, хореографът Ивайло Петков претърпява подобен инцидент преди 10 години. След няколко интервенции и лечения, сега успешно ръководи школа за народни танци. В рамките на събитието беше направен опит за поставяне на рекорд на Гинес за най-дълго танцуване на български народни хора. Събитието беше заснето по изискванията за кандидатстване за рекордите на Гинес и ще бъде изпратено в централата на организацията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.06", "title": " Хоро за Гинес тропнаха във Враца"}
{"url": "https://trud.bg/%d0%bb%d0%b0%d0%bf%d0%b8%d1%81-%d0%bb%d0%b0%d0%b7%d1%83%d0%bb%d0%b8-%d0%bb%d0%b0%d0%b7%d1%83%d1%80%d0%bd%d0%b8%d1%8f%d1%82-%d0%ba%d0%b0%d0%bc%d1%8a%d0%ba-%d0%bf%d1%80%d0%b5%d0%bc%d0%b0%d1%85%d0%b2/", "text": "Той отдава на своя приносител древните знания и мъдрост, които носи в себе си. Дарява със спокойствие, обективност и себевъзприемане. Предпазва от психически атаки. Засилва проницателността и интелекта, развива мъдростта и лидерските качества. Лапис лазули е най-старият вещерски камък, но се използва само за бяла магия.  Никой няма сила да ви прокълне. Но някои хора имат силата да ви накарат да вярвате, че това е така. Че те могат да подчинят волята ви и да пречупят вярата ви в себе си. И когато попаднете в този капан, може да причините на себе си милион и една беди. Накратко: черната магия, уроките и проклятията действат само, ако вярвате в тях. А един вълшебен камък, наречен лапис лазули, има силата да ви размагьоса от това състояние. Да ви настрои към правилната перспектива на осъзнаване на света и себе си в него. Лазуритът е един от най-най-могъщите минерали, с които маговете и жреците боравят от 7 хиляди години. Духовното просвещение е основната му „суперсила“. Той ви помага да проникнете надълбоко в съзнанието си, да разберете божественото си предназначение и да стъпите на правилния път в живота. За разлика от другите кристали, лапис лазули не се настройва към вашите вибрации, не поглъща вредни вибрации. Не, той чака, докато вие се настроите на неговите честоти. Едва тогава разгръща невероятните си сили. Лапис лазули ще работи с вас само тогава, когато сте готови за него, казва литотерапевтът и автор на книги за кристалите Адам Баралет. Лапис лазули е скала, а не минерал, защото е изграден от различни други минерали: най-вече лазурит, пирит, калцит и диопсид. Лазуритът разбужда интуицията, като се свързва с Третото око и епифизата. Дава ни интуитивно познание. Белите жилки в камъка са калцит – те пречистват и премахват нещата, които ви разсейват. Златистите петънца са „златото на глупака“, железният пирит. Пиритът помага да осмислим цялата получена информация и да решим как да постъпим, след като вече имаме достъп до нея. Името му идва от латинската дума за камък lapis и персийската lazhward по името на място където е добиван в древността – „камък от Лазхвард“. На цвят е от по-бледо до лазурно син, виолетов и много рядко зеленикаво син, като оцветяващият агент в него е сярата. Той е непрозрачен камък с твърдост 5-6 по 10-степенната скала на Моос. Камъкът има „мастна“ лъскавина и дори да е помътнял от дългогодишно носене, лесно може да се преполира. Лапис лазули е чувствителен към силен натиск и високи температури, горещи бани и алкални и киселинни разтвори. Пръстените с лапис лазули следва да се свалят преди започване на домакинската работа. При качествения камък синият цвят е наситен, плътен и равномерно разпределен с фини златисти люспички – равномерно разпределени включвания от пирит. Най-евтиният лапис лазули струва около долар за карат. Докато за по-хубавия може да ви поискат $100-150/карат. Находища има в Афганистан, също така Чили, Русия, Ангола, Мианма, Канада, Пакистан и САЩ. Лапис лазули е един от най-фалшифицираните камъни. При това често не е никак лесно да се различи истинският от фалшивия лазурит. Често истински, но по-евтини минерали, като некачествения яспис, белия хаулит, шпинела, содарита или калцита, се боядисват в яркосиньо и се продават, вместо лазурит. Некачественият лазурит също се боядисва, за да го продадат, вместо по-висококачествен. Човек може да попадне и на реконструирано менте – натрошени късчета истински лазурит, които са били слепени, за да изглеждат като цял камък.   Истинският лапис ще остави черта върху керемида Ето няколко начина да се ориентираме дали лазуритът е фалшив. 1. Ако го чукнете в зъбите си и той потраква меко и глухо, значи е пластмаса. 2. За да проверите дали е боядисан, потъркайте го с ацетон, за да видите дали пуска синьо. 3. Вгледайте се за „златото на глупака“ – железния пирит. В лапис лазули почти винаги има малки златисти люспички, които са изненадващо трудни за имитация. Ако са твърде симетрични или перфектно разположени по целия камък, най-вероятно е фалшив. 4. Истинският лапис е с твърдост 5,5 по Моос, което значи, че може да бъде надраскан с нож. 5. Реконструираният лазурит на пипане е малко като мозайка. Не се усеща като цял камък. 6. Ако цветът е равномерен или има твърде тъмни петна, значи е боядисан. 7. Студен е на пипане. Стъклото също е студено, но се сгрява бързо в ръката, докато лазуритът остава студен за известно време. 8. Ако драснете с лазурит по керемида, ще остави синя черта. Това, разбира се, ще унищожи камъка, затова по-добре го занесете в Музея на земята и хората, където имат апаратура и могат да ви го проверят. 9. При разчупване истинският лазурит мирише на сяра. 10. Лазуритът е скъп и обикновено се монтира на злато, платина или сребро. 11. Доверявайте се само на познат или реномиран търговец.   Носи богатство и късмет на Везни, Стрелец и Козирог Лазуритът е свързан с Юпитер. Затова най-добрият ден за духовна работа с лапис лазули е четвъртък – денят, за който отговаря планетата. Лазуритът е подходящ за знаците Телец, Везни, Стрелец и Козирог, на които носи благосъстояние, успех в кариерата и житейски късмет. Помага им, когато се налага да предприемат важна положителна промяна в живота си и ги прави по-прозорливи. В древността подарък на зодиакалния знак, изработен от лапис, се смятал за изключително щедър и хубав подарък, знак за най-дълбоко и искрено приятелство.   Най-добрият помощник на вещиците Смесен със стипца ги пазел от огън Лапис лазули е най-добрият помощник на средновековната вещица. По време на Великата инквизиция набедените във вещерство имали няколко варианта да докажат, че са невинни. Първият бил да се хвърлят в реката: ако изплуват, са вещици, ако се удавят – не са. Вторият бил да се изгорят на кладата. Но между другото инквизиторите използвали и няколко ефикасни начина да изтръгват самопризнания: като измъчват набедените с огън и кипяща вода или пък като се принуждават да стиснат в ръцете си нажежен до червено кръст. Ето тук идва ролята на лазурита. В старите вещерски книги и палимпсести, посветени на черната магия, има тайна рецепта със стипца и прах от лапис лазули. Ако човек намаже тялото си с тази смес, той става неуязвим за огъня. Но не само по тази причина синият камък винаги е бил високо ценен от вещиците, които го използвали, както за магически, така за лечебни цели. Все пак той е един от скъпоценните камъни върху нагръдника на Аарон, описан в Библията.   Ултрамарин – божествено син и по-скъп от злато От всички древни пигменти ултрамаринът е най-красивият и най-ценният. Стенописи от 500 г. преди Христа са запазили разкошния си син цвят, който е така свеж, сякаш е бил нанесен преди дни, а не преди хиляди години. Употребата краска от стрит лазурит е въпрос на престиж през Европейския ренесанс. Боята с богат наситен син цвят, която добивали от стрит лапис лазули, от XIV до XIX век е най-ценният художнически пигмент и е по-скъпа и от злато, макар в днешно време да има сведения, че в Германия е бил познат още през XI-XII век. Наричали го „ултрамарин“ заради произхода си – „отвъд морето“ или „задморски“. Именно тя прави възможно днес разкриването на фалшификати на известни картини. Лапис лазули е познат на част от човечеството от повече от 6000 г., но в Европа навлиза едва в началото на ХIV в. Единственият източник на лапис лазули за Европа и Запада е бил от днешната афганистанска провинция Бадахстан. Тази високопланинска област до днес е най-известното находище на качествен лазурит. Първата известна употреба лазурит като пигмент е в зороастрийските и будистките храмове в Афганистан (VI-VII век). Стенописите край древните статуи на Будите от Бамян, Централен Афганистан, са оцветени с лазурит. (Будите от Бамян бяха взривени с динамит и разрушени от талибаните през март 2001 г. по заповед на лидера им молла Мохамед Омар, който ги обяви за идоли.) В Китай го използват в стенописи след X-XI век, като там символизира императорската власт. Пигментът е употребяван не само там, но и в древна Персия и Индия. Този син на цвят камък е силно обичан от древните народи – от Месопотамия, Египет, Персия и Гърция, та чак до Рим. Всички древни култури са използвали лаписа за украса на статуи. В Египет от стрития на прах лазурит се правели сенки за очи. Златната маска на Тутанкамон е украсена с лапис, а в гробницата му са отрити накити и скарабеи от синия камък. Древните египтяни вярвали, че лапис помага за връзката на човека с боговете. Съответно жреческите одежди се боядисвали с боя на основата на фино стрит лазурит. В месопотамския град Ур търговията с лапис процъфтявала още през четвъртото хилядолетие преди Христа. Към 1300-ата година по Пътя на коприната, а после и по море, попада в ръцете на венецианските търговци и става най-важният и ценен пигмент в Европейското изкуство. Тъй като е извънредно красив и скъп, с него рисуват робите на Исус Христос и Божията майка. Цената на ултрамарина е прекалено висока, заради което започва издирването на други находища на полускъпоценния камък. Едва през XIX век обаче са открити залежи в Чилийските Анди и край езерото Байкал в Сибир. Синтетичен ултрамарин се появява на пазара през 1830 г. под името френски ултрамарин, като Реноар, Ван Гог и Мане използват в платната си него, вместо минералната пудра от лазурит.   ИНТЕРГЕОРЕСУРС – ТЪРГОВИЯ СЪС СКЪПОЦЕННИ КАМЪНИ И МИНЕРАЛИ   София, ул. Козяк 17, бл.4 партер; www.intergeoresource.com; е-мейл: intergeoresource @gmail.com  тел: 02 980 58 70; мобилен: 0887 196 193; фaкс: 02 980 54 83", "date": "2019.10.06", "title": " Лапис лазули – Лазурният камък премахва проклятия"}
{"url": "https://trud.bg/%d0%bf%d1%80%d0%be%d0%bc%d1%8f%d0%bd%d0%b0-%d0%b2-%d0%bd%d0%b0%d1%80%d0%b5%d0%b4%d0%b1%d0%b0-%d0%b7%d0%b0-%d1%8f%d0%b7-%d1%82%d0%b8%d1%87%d0%b0-%d1%80%d0%b0%d0%b7%d0%b2%d1%8a%d0%bb%d0%bd%d1%83/", "text": "Проект за промяна на Наредба 37 за ползване на язовирите държавна собственост развълнува рибари от Шуменско и страната, защото сред предлаганите новости е язовир „Тича“ да мине в категорията „забранен за риболов“. В момента един от най-големите водоеми в страната с площ 18 700 дка е в категория „любителски риболов“ и през уикендите се събират хора от половин България. Предвижданата промяна от чиновници изненада въдичари, представители на Централната рибно-опазваща организация /ЦРОО/ и риболовни клубове. Те се зарекоха, че ще реагират в съда, ако промените наистина залегнат в Наредбата. По думите на Стефан Гочев, ръководител на шуменската група към ЦРОО, рибарите са най-малкият проблем на язовира. Ако се посегне на хобито им, водоемът ще бъде натикан в ръцете на бракониери, които и сега го атакуват. Представители на ЦРОО са изложили аргументите си пред областния управител на Шумен проф.Стефан Желев в края на седмицата. На срещата присъствали и представители от Риболовен клуб „Чисти брегове“ – Велики Преслав, на Община Върбица и риболовци от Варна. „След като изслуша нашите доводи, областният управител ни уведоми, че е проведен разговор с министър Танева /министъра на земеделието б.а./ и промяна на язовир „Тича“, касаеща риболова, няма да има. Ще очакваме с нетърпение пускането за обществено обсъждане на проекта за изменение и допълнение на Наредба 37/2008 г. с надеждата, че действително от този проект е отпаднал язовир Тича“, оповести Гочев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.06", "title": " Промяна в Наредба за яз.“Тича“ развълнува рибари"}
{"url": "https://trud.bg/%d0%b7%d0%b0%d1%82%d1%80%d1%83%d0%b4%d0%bd%d0%b5%d0%bd%d0%be-%d0%b5-%d0%ba%d0%be%d1%80%d0%b0%d0%b1%d0%be%d0%bf%d0%bb%d0%b0%d0%b2%d0%b0%d0%bd%d0%b5%d1%82%d0%be-%d0%bf%d0%be-%d0%b4%d1%83%d0%bd%d0%b0/", "text": "Затруднено е корабоплаването в почти целия участък на река Дунав заради ниското ниво. Има ограничаване в газенето на корабите и натовареността на плавателните съдове. Най-проблемен в българският участък на реката е районът на остров Белене, където корабите „Вит“ и „Осъм“ следят и обозначават плавателния път денонощно, предаде  . Ниското ниво на реката в момента се дължи на липсата на валежи през лятото. В българския участък най-критична е ситуацията в край остров Белене, където се намират и най-тесните участъци за корабоплаване. Там се налага корабите да преминават поединично, като при разминаване трябва и да се изчакват. „Общо взето в целия участък на реката се наблюдават минимални стойности на корабоплавателния път, като се започне от Германия, Австрия, Словакия, Унгария и Сърбия. Така че нещата са свързани и с климатичните промени, които са настъпили в последните 30 години и продължават да се усложняват“, каза инж. Павлин Цонев – директор на ИАППД-Русе. Липсата на възможности за редовно драгиране в българския участък на реката допълнително усложнява ситуацията. След седемгодишно прекъсване драгажните дейности са възобновени едва от миналата година. Въпреки ниските водни стоежи и в момента два специализирани кораба удълбочават плавателния път край Вардим и Белене. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.06", "title": " Затруднено е корабоплаването по Дунав заради ниското ниво на реката"}
{"url": "https://trud.bg/%d0%bf%d0%be%d0%b5%d1%82%d1%8a%d1%82-%d0%b1%d0%b8%d1%81%d0%b5%d1%80-%d0%b1%d0%be%d0%b9%d1%87%d0%b5%d0%b2-%d0%bf%d1%80%d0%b8%d0%b7%d0%be%d0%b2%d0%b0-%d0%bd%d0%b5%d0%ba%d0%b0-%d0%b8%d0%b7%d1%80%d0%b0/", "text": "„Градът ни плаче. Шивачево се раздира от мъка. Едва диша от преглътнатите сълзи, от безсилието пред съдбата и от страха, че това може да се случи на всеки. През последните години бяхме „Шарли”, „Нотр дам”, бяхме „Сибир”, бяхме против тероризма и войната в Сирия, бяхме какво ли още, с кого ли още не, искрени съпричастни с нещастията, бедите на хората от всички краища на света. Войната, която се води по нашите пътища, е не по-малко ужасна, злокобна и унищожителна. Не мога да направя много, не мога да утеша близките, приятелите, роднините, не мога да върна времето назад и да надхитря съдбата, но знам, че мога днес, утре, вдругиден да бъда съпричастен с тях и мъката им, както и с мъката на всички, чийто живот е свършил някъде по пътищата на България. Затова…нека изразим съчувствието си към трагедията на близките и към този осиротял завинаги град така: АЗ СЪМ ШИВАЧЕВО”. Това написа на страницата си във фейсбук Бисер Бойчев, известен поет от Шивачево, автор на книги, сърежисьор и съсценарист на някои от известните български филми. Призивът му събра подкрепата на стотици, които изразиха съчувствие и съпричастност към близките на Николай Славов /67 г./, съпругата му Татяна /65 г./ и внучетата им Николай /15 г./ и Йоанна /6 г./, които загина  на 4 октомври, минути след 18,30 часа. Автомобилът „Ауди”, в който са пътували, бе пометен от „БМВ”, управлявано от украинския гражданин Виктор Кулчу. Той е помел колата на бабата, дядото и децата. При сблъсъка тя е излетяла от платното. И се е подпалила. Жителите на твърдишкото градче Шивачево са потънали в скръб. Дядото Николай е бивш миньор, като много мъже от Твърдишкия край. Съпругата му е бивша магазинерка. Всички ги познават и говорят за тях с уважение като за трудолюбиви и отзивчиви хора. След раздялата на сина им със снахата, внучката останала да живее с майка си в Лясковец, а внукът – при баща си в Шивачево. Отношенията между родителите се запазили добри. Във фаталния 4 октомври дядото и бабата отишли заедно с малкия Николай до Лясковец, за да вземат сестричката му да гостува при тях. Навръщане, на 2 км от старозагорското градче Гурково, били връхлетени от леката кола на украинеца. Работната версия на разследващите е, че несъобразената скорост е причина за огромната трагедия. На мястото, където е станало произествието, има ограничение за движението от 60 км/час. Има данни, че виновникът на смъртоносния удар, който отне четири невинни живота, е карал с пъти по-висока скорост. Погребението на бабата, дядото и внуците им е днес, в Шивачево. Кметството в Шивачево и общината в Твърдица обявиха тридневен траур в памет на свидните жертви, без които един град осиротя, както написа Бисер Бойчев. Ние сме Шивачево. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.06", "title": " Поетът Бисер Бойчев призова: Нека изразим съчувствието си с „Аз съм Шивачево”"}
{"url": "https://trud.bg/%d1%81%d1%82%d0%b5%d0%bd%d0%be%d0%b3%d1%80%d0%b0%d1%84%d0%b8%d1%8f%d1%82%d0%b0-%d0%b5-%d1%87%d0%b0%d1%81%d1%82-%d0%be%d1%82-%d0%b8%d1%81%d1%82%d0%be%d1%80%d0%b8%d1%8f%d1%82%d0%b0-%d0%bd%d0%b0-%d0%b1/", "text": "Стенографи са били премиерите Константин Стоилов и Любен Беров, поетите Яворов и Дебелянов В началото на 1879 г. във възрожденска България се свиква Учредителното Народно събрание и се прави по западен образец Търновската конституция, една от най-съвременните европейски конституции по онова време. И тогава препирните между депутатите не са били по-малко остри от сегашните. Всеки е искал да наложи мнение, а назначените шестима писари-секретари не успявали да запишат всичко. Много депутати оспорват записаните си изказвания. Затова след съставянето на първото ни правителство било решено да се покани от чужбина подходящо лице, което да състави бързопис на български език (по подобие на другите европейски държави), за да се записват пренията в Народното събрание. Така бил поканен словенецът стенограф Антон Безеншек. И 25-годишният младеж, без да познава добре българския език, се справя със задачата за 3 месеца и в началото на септември 1879 г. пристига в България. На 8 октомври 1879 г. (25 септември стар стил) той открива първия курс за подготовка на наши стенографи, който отбелязваме като Ден на българската стенография. Стенографията е станала неразделна част от историята на България. Нейно средище било Народното събрание. Първоначално заседанията му били стенографирани от Антон Безеншек и Георги Прошек, известният по това време производител на бира у нас. Стенографи се подготвяли само за 3 седмици – непознати по краткост срокове за днешния ден. Най-добрите ученици ставали стенографи в парламента и преподаватели по тази модерна дисциплина. Владеенето на стенография е било мерило за висока култура и интелигентност. Стенографи са били премиерите Константин Стоилов, Любен Беров, министрите на народното просвещение Иван Шишманов и Иван Евстатиев Гешов, Димитър Ценов от Свищов, поетите Пейо Яворов и Димчо Дебелянов, Тодор Влайков, Боян Пенев, акад. Александър Теодоров – Балан, акад. Георги Наджаков, Жак Натан, акад. Боян Петканчин и цяла плеада културни дейци, дали новия облик на съвременна България. През 1887 г. се създава международната стенографска организация ИНТЕРСТЕНО, съществуваща и до днес, в която още от самото начало Антон Безеншек представя материали за успехите на младия български бързопис. Бащата на крилатото писмо у нас въвежда обучението по стенография и в най-старото ни и единствено тогава висше учебно заведение – Софийския университет, където освен обучение по стенография, се подготвят преподавателите по бързопис. В тези възрожденски времена стенографията се ползва с огромно уважение и има бурен разцвет. Стенографите в парламента са с депутатски заплати. А годишно над 2000 души са избирали да изучават стенография. В тези времена на бурен технически възход е създадена пишещата машина, която революционизира процеса на записването на обикновено писмо. Първата е внесена у нас през 1897 г. Дешифрирането на стенограмите на обикновено писмо с помощта на пишещите машини обаче създавало затруднение, защото клавиатурите на кирилица на машините били различни от многото производители и е имало нужда от уеднаквяване. Заели се парламентарните ни стенографи и през 1907 г. под ръководството на Теодор Гълъбов те създават стандартната българска клавиатура за пишещи машини (а сега и за компютрите), която заради качествата си и приспособеността към структурата на езика е почти непроменена и до днес. Тръгнали по пътя на теоретичните разработки, най-добрите ни стенографи издават свои учебници и научна стенографска литература. За оптимизиране на стенографското записване много специалисти променят стенографската азбука и принципите на съкращаване и така създават свои собствени системи. Преди 20 години при тържественото отбелязване на 120 г. на българската стенография, бяха публикувани изследвания, че до този момент в България има 83 нови стенографски системи. След началото на XX век се създават стотици ученически, студентски и граждански стенографски дружества. По времето на Стамболийски се разширява мрежата от учебни заведения и стенографията започва да се изучава масово. Стенографите и машинописците стават елитна част от българската интелигенция. През 1934 г. със закон се учредява професията „съдебен стенограф“. На конгреса на ИНТЕРСТЕНО през 1937 г. в Лондон парламентарният стенограф Георги Ботев представя научно изследване за оценка на стенографските системи по броя на писмените движения, с което българската стенография получава международно признание. След края на Втората световна война се създава Държавният стенографски институт като методически център на обучението по стенография и машинопис. Съюзът на стенографите и машинописците прераства в Национален съвет по стенография и машинопис към Научно-техническите съюзи. България е редовен член и участва в конгресите и шампионатите на ИНТЕРСТЕНО, а през 1985-а сме домакини на конгреса на организацията в НДК в София, където българските стенографи Ани Милчева-Армянова и Карамфил Матев завоюват златния и бронзовия медал на световния шампионат.  Софийският университет и УНСС бяха ковачница на преподавателски кадри. Държавният стенографски институт със своите 5 служители си беше отвоювал авторитет като институция-координатор на стенографската дейност в страната. По това време се създава и българската стенографска машина „Стеноки“. Плод на сериозни научни усилия на инженери, лингвисти и математици под ръководството на стенографа-шампион Стоян Стоянов, тя имаше период на сериозен възход, който ознаменувахме със световни титли на стенографките Богдана Николова, Нина Иванова, Мария Скабрина. След 1989 г. бяха ликвидирани Държавния стенографски институт и Специализираната гимназия по стенография и машинопис, бе прекратено професионалното обучение по стенография в Националната финансово-стопанска гимназия (бившият Икономически техникум) и във висшите учебни заведения. Стенографската дейност и обучението по стенография постепенно западнаха. Националният съвет по стенография и машинопис, лишен от финансиране, се саморазпусна. През 2000 г. най-запалените привърженици на стенографската идея сформираха Националното сдружение на стенографите, машинописците и компютърните оператори, което пое в свои ръце въпросите в областта на стенографията и машинописа. След като Министерството на образованието и науката закри списание „Бизнес Секретар“, сдружението започна да издава списание „Стенографията днес“. Бяха издадени няколко юбилейни сборника с научно-приложна тематика, нови учебници по стенография. В офиса на сдружението се съхранява и се ползва библиотеката на бившия Държавен стенографски институт. Опитите заедно с министерството и с Регионалния инспекторат по образованието да могат да се издават удостоверения за професионална квалификация след успешно положен изпит по тези дисциплини обаче не доведоха до резултат. Днес Сдружението провежда ежегодни безплатни курсове по стенография, осъществява издателска дейност, подкрепя морално и професионално стенографите в държавните институции, отбелязва важни исторически годишнини на стенографията ни, провежда съвместни мероприятия с културно-просветните организации от Словения от родното място на Безеншек и така подпомага връзките и сътрудничеството между двата славянски народа. Надяваме се, че отбелязването на 140-годишнина на българската стенография ще послужи за отправна точка да се издигне ролята u в обществения ни живот. И така да тачим завещанията на предците ни. *Авторът е председател на Националното сдружение на стенографите, машинописците и компютърните оператори", "date": "2019.10.06", "title": " Стенографията е част от историята на България\t"}
{"url": "https://trud.bg/%d1%85%d0%b2%d0%b0%d0%bd%d0%b0%d1%85%d0%b0-%d0%b2%d0%b8%d0%bd%d0%be%d0%b2%d0%bd%d0%b8%d0%ba%d0%b0-%d0%b7%d0%b0-%d0%b8%d0%b7%d1%82%d0%b8%d1%87%d0%b0%d0%bd%d0%b5%d1%82%d0%be-%d0%bd%d0%b0-%d0%b1%d0%b0/", "text": "„Сбербанк“ идентифицира виновн то на данни на 200 клиенти на банката, който се оказа неин служител, информира РИА Новости. Няма заплаха за кражба на данни от общо 60 милиона карти, съобщиха от банката. В четвъртък, 3 октомври, “Сбербанк“ обяви, че ден по-рано е узнала за възможно изтичане на данни от кредитни карти, което засяга поне 200 клиенти. Банката започна вътрешно разследване за умишлени криминални действия на служител като основна версия – външното проникване в базата данни е невъзможно поради нейната изолация. В резултат на вътрешно разследване, на 4 октомври службата за сигурност на банката, в сътрудничество с правоприлагащите органи, откри, че ръководителя на сектора в едно от бизнес подразделенията на банката е имал достъп до базите данни по силата на служебните си задължения и според „Сбербанк“ се е опитал да открадне информация за клиенти. Както бе отбелязано в пресслужбата на „Сбербан“, те са успели да съберат доказателства за вината на служителя. Той е направил самопризнания и сега служителите на реда работят с него.  „Няма риск от изтичане на клиентски данни“, се подчертава в съобщението на „Сбербан“. При нито един от случаите няма заплаха за сигурността на средствата на клиентите на банката, подчерта кредитната институция. Изпълнителният директор на „Сбербанк“ Герман Греф, увери, че картите, от които е имало изтичане на данни, са били под специален контрол на банката, всяка сделка, извършена по тях, е била наблюдавана, така че няма заплаха от кражба на клиентски средства. Той добави, че първоначално кръгът от заподозрени е включвал 35 души, но след това е стеснен на двама, а накрая до един банков служител, който впоследствие е признал. Греф каза още, че служителят на „Сбербанк“, заподозрян в изтичане на данни на 200 клиенти, е изправен пред наказателна отговорност. Служителят, според ръководителя на „Сбербанк“, е обяснил действието си с лични причини, сега банката проверява тази информация. „Всички карти бяха преиздадени, собствениците няма от какво да се притесняват“, успокоява той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.06", "title": " Хванаха виновника за изтичането на банкови данни в Русия"}
{"url": "https://trud.bg/%d1%84%d0%b8%d0%bd%d0%b0%d0%bd%d1%81%d0%b8%d1%81%d1%82%d1%8a%d1%82-%d0%bb%d1%8e%d0%b1%d0%be%d0%bc%d0%b8%d1%80-%d0%b4%d0%b0%d1%86%d0%be%d0%b2-2020-%d0%b3-%d1%89%d0%b5-%d0%b1%d1%8a%d0%b4%d0%b5-%d1%81/", "text": "„В България управляваме традиционно добре макроикономически бюджета, но от гледна точка на ефикасност винаги е имало какво да се желае. Има много разходи, които никога не биват изпълнявани, като капиталовите, например, с които много се спекулира“. Това каза пред   финансовият експерт и бивш заместник-министър на финансите Любомир Дацов в коментар на обещаното от финансовия министър Владислав Горанов, че до края на октомври макрорамката на бюджета за 2020 година ще бъде готова. Дацов прогнозира, че следващата година ще бъде силно рискова заради сътресенията в световната икономика: „Германия силно забави икономическата си активност. Въпреки че България все още се плъзга по повърхността, няма как това нещо да не ни се отрази, ако кризата се развие при основните ни търговски партньори“. Според финансовия експерт в бюджета на страната за следващата година трябва да се видят буфери, които да адресират евентуално несигурността, която се очертава в икономиката през следващите години. Любомир Дацов уточни, че София има огромен дефицит в бюджета за тази година в размер на 230 млн. лева и сериозна задлъжнялост от близо 100% спрямо приходите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.06", "title": " Финансистът Любомир Дацов: 2020 г. ще бъде силно рискова заради сътресенията в световната икономика"}
{"url": "https://trud.bg/%d0%b8%d0%bd%d1%82%d0%b5%d0%bd%d0%b7%d0%b8%d0%b2%d0%b5%d0%bd-%d1%82%d1%80%d0%b0%d1%84%d0%b8%d0%ba-%d0%bd%d0%b0-%d0%ba%d0%b0%d0%bf%d0%b8%d1%82%d0%b0%d0%bd-%d0%b0%d0%bd%d0%b4%d1%80%d0%b5%d0%b5%d0%b2-2/", "text": "Интензивен е трафикът на изход за товарни автомобили на ГКПП „Капитан Андреево“ и ГКПП „Лесово“. Това съобщиха от пресслужбата на ГД „Гранична Полиция“. Информацията за трафика на граничните контролно-пропускателни пункта е към 10.00 часа. Във връзка с ремонтни дейности на съпределните гранични пунктове се извършва бавна обработка на преминаващите от страна на турските гранични власти. На границата с Република Сърбия трафикът е нормален на всички гранични контролно-пропускателни пунктове. На границата с Република Северна Македония на ГКПП Златарево движението е затруднено поради извършване на ремонтно-строителни дейности. Трафикът на останалите пунктове е нормален. На границата с Република Гърция трафикът е нормален на всички гранични контролно-пропускателни пунктове. На границата с Румъния трафикът е нормален.  Поради лоши метеорологични условия, обслужваща фериботната връзка Оряхово – Бекет днес няма да работи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.06", "title": " Интензивен трафик на „Капитан Андреево“ и „Лесово“"}
{"url": "https://trud.bg/%d0%bc%d0%b5%d0%b3%d0%b0%d0%bd-%d1%84%d0%be%d0%ba%d1%81-%d1%81%d0%bb%d0%b0%d0%b2%d0%b0%d1%82%d0%b0-%d0%bc%d0%b5-%d1%81%d1%80%d0%b8%d0%bd%d0%b0/", "text": "Аз съм супер моногамна  Много съм невротична Няма значение дали ще си счупиш ръка или крак по време на снимките. Важното е да си свършиш работата и да си изпълниш договора За съжаление в шоубизнеса липсва човечност, няма емпатия. Създателите на филма се интересуват от теб, докато трае работата и после не им пука какво се случва На 33 години изящната шоубизнес лисица Меган Фокс изглежда превъзходно и е готова за нов етап в бурната си филмова кариера. Меган започва своя път към върха като модел и актриса в началото на новия век, а глобалният успех идва при нея преди повече десетилетие с участието в масивния блокбастър “Трансформърс”. После Фокс прави палава главна роля в покварения плътски хорър “Тялото на Дженифър” и се утвърждава като една от най-горещите млади актриси на планетата. В последните години най-попрулярната роля на Меган е на легендарната репортерка Април О’Нийл във възродената поредица за “Костенурките Нинджа”. Фокс разработва още много допълнителни проекти извън киното, а преди две години стана лице и тяло на компютърната игра “Stormfall: Rise of Balur”. През 2020-а ще излязат няколко филма с нейно участие, включително “Dogs Besr Friend”. – Меган, наскоро споделихте, че преди години сте преживяла психологически срив и сте била на прага да се откажете от киното. Какво точно се случи?  – Това се случи около премиерата на “Тялото на Дженифър”. Мисля, че преминах през истински и пълен емоционален срив. Може да се каже, че славата ме срина. По-точно – славата на сексуален символ и цялото внимание към мен като инструмент на една индустрия, която се интересува единствено от възбуждащия външен вид. Целият фокус в “Тялото на Дженифър” беше върху мен като сексуален обект. Но не беше само този филм. Беше постоянно, през цялото време. Всеки проект, върху който работех. Всеки продуцент ми внушаваше точно това. В един момент просто не исках да правя нищо. Не исках да ме гледат, да ме снимат, да бъда в списанията, да ходя по червени килими за премиери. Не исках да излизам на публични места, представях си, че ще ми се смеят, ще ме сочат, ще ме плюят. Внушавах си, че ще ми крещят, ще свиркат след мен, ще се държат като диваци. Преминах през много тъмен период. – И всичко това преди движението #MeToo…  – Да, аз бях предвестник на това движение. На мен ми се случваха същите неща, които после толкова много актриси посочваха. Но сякаш за мен се очакваше. Не бях жертва, а жена, която едва ли не си го е заслужила. Осъждаха ме морално заради начина, по който изглеждах и се обличах. Аз съм много невротична и интровертна. Нямам нищо общо с медийния образ, който ми беше създаден. Аз съм супер моногамна и всъщност първата бременност ме спаси. Семейството ме извади от тъмното място, на което се озовах. – Това ли е причината за някои ваши сериозни критики към филмовата индустрия?  – За съжаление в шоубизнеса липсва човечност, няма емпатия. Създателите на филма се интересуват от теб, докато траят снимките и после не им пука какво се случва. Стига да издържиш до края и да оцелееш до премиерата всичко е наред. Те те изстискват, изцеждат те и после не им дреме, дори и да пукнеш. Няма значение дали ще си счупиш ръка или крак по време на снимките. Важното е да си свършиш работата и да си изпълниш договора. Моралните въпроси не са приоритет. Грижите за човешкото достойнство не съществуват. Холивуд е едно наистина ужасно място. Вижте, аз просто искам да кажа истината. Благодарение на кампании като Time’s Up действителността се разкрива в детайл и хората виждат какво се случва в кухнията на нашия бизнес. Ежедневието на хората, които работят в Холивуд може да бъде наистина мрачно и отчайващо. Ти си стока. Ти си собственост на студиото – Как приемате мненията, че сега удобно говорите срещу Холивуд, след като вече сте успяла да станете известна и да направите богатство в точно тази среда.  – Никога не съм била заблудена, че Холивуд е рай, не страдам от идеализирани илюзии, но реалността трябва да се опише такава, каквато е. Може да се разболееш, да не се чувстваш добре, но щом не кървиш от лицето те принуждават да продължаваш да бачкаш, да прави нови дубли и на никой не му пука за теб. Ти си средство към целта. Няма никакви притеснения и грижи за твоята физическа сигурност като изпълнител. Използват те и после ти казват “Чао”. И ти трябва да стоиш там и да преглътнеш всичко това ако искаш да получиш ново обаждане и ново предложение за роля. Ако протестираш много, много, те зачеркват и влизаш в неофициалния “черен списък”. – От какво се нуждае шоубизнесът сега?  – От духовност. Не само от студена материалност. Хората да се третират като сложни личности и индивидуалности, а не като предмети. – Но вие не се отказвате от киното?  – Да, точно така. Въпреки всичко аз още съм тук и продължавам да работя. Надявам се, че след всички разкрития и кампании нещата може да се променят към по-добро. При всички положения за мен киното не е приоритет №1. Най-важното за мен е семейството – Разкажете малко повече за семейния си живот?  – Децата са прекрасни, но един родител никога не е подготвен за колосалното количество сън, което ще изгуби. Първите десет години просто забравяте за добрия, дълбок и спокоен сън. И никой не може да ви подготви за това. Следващото нещо е важният избор – дали да се ангажирате с култивирането на характера на децата и влизането в диалог с тях, или да се дистанцирате от тях, да се изолирате с лаптопа и смартфона и да оставите всичко по течението. Второто е немислимо за мен. Никога не съм била от дистанцираните майки. Но първият избор е много, много изтощителен. Не остава никакво време да имате собствени мисли като на възрастен човек, мозъкът ви може да се превърне в бъркани яйца в определени ситуации. Имало е моменти, в които просто съм давала на късо. Мозъкът ми отказваше да работи. – В какви филми искате да играете на този етап от кариерата си?  – Нямам си “мечтана роля”, но понякога носталгията ме влече към детството ми от края на 80-те години и началото на 90-те години на миналия век и би ми се искало да участвам в римейк на нещо от онази епоха като например “Weird Science”", "date": "2019.10.06", "title": " Меган Фокс: Славата ме срина\t"}
{"url": "https://trud.bg/%d0%b2%d0%bc%d1%80%d0%be-%d0%be%d1%80%d0%b3%d0%b0%d0%bd%d0%b8%d0%b7%d0%b8%d1%80%d0%b0-%d0%bf%d1%80%d0%be%d1%82%d0%b5%d1%81%d1%82-%d0%bf%d1%80%d0%b5%d0%b4-%d1%81%d1%8a%d0%b4%d0%b5%d0%b1%d0%bd%d0%b0/", "text": "Утре, 07 октомври 2019 г. (понеделник), от 9.00 ч. пред сградата на Съдебната палата в София, ВМРО призовава всички български граждани, недоволни от предсрочното освобождаване на убиеца Джок Полфрийман, да се съберат, за да изразят своята гражданска позиция. Протестът е насрочен по време на заседанието на Върховния касационен съд, съобщиха от пресслужбата на партията. Припомняме, че за касационното дело съдът беше сезиран от главния прокурор Сотир Цацаров, след като състав на Софийския апелативен съд, в състав Калин Калпакчиев, Весислава Иванова и Виолета Магдалинчева, постанови условно предсрочното освобождаване на австралиеца, който от 2007 г. е в затвора с 20-годишна присъда за убийство. В същото време ВСС отговори на сигнала на Национален младежки комитет на ВМРО и сезира Етичната комисия по отношение безпристрастността и мотивите на съдебния състав, довели до Определението за освобождаване на Полфрийман. Евродепутатът и заместник-председател на ВМРО Ангел Джамбазки и депутатът и член на Националното ръководство на партията Александър Сиди, сезираха главния прокурор с искане за заличаването на БХК заради извършвани системни нарушения на Конституцията и ЗЮЛНЦ. Подчертаваме, че именно тази неправителствена организация подаде искане за предсрочното освобождаване на убиеца на Андрей Монов, тя го номинира за човек на годината и тя нееднократно е номинирала и награждавала в различни категории и съдия Калпакчиев. Поради всички тези недопустими „съвпадения“ по делото на САС, както и поради категоричното становище на затворническата администрация и прокуратурата, че не са налице факти и обстоятелства, необходими Полфрийман да бъде освободен предсрочно, ние от ВМРО, призоваваме всички български граждани да изразят своята позиция за възстановяване на грубо погазената справедливост и да подкрепят новия съдебен състав за взимане на безпристрастно и съобразено с морала и законите на Република България решение. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.06", "title": " ВМРО организира протест пред Съдебната палата срещу освобождаването на Полфрийман"}
{"url": "https://trud.bg/%d0%ba%d0%bd%d1%8f%d0%b3%d0%b8%d0%bd%d1%8f-%d0%b5%d0%b2%d0%b4%d0%be%d0%ba%d0%b8%d1%8f-%d0%be%d1%81%d1%82%d0%b0%d0%b2%d0%b0-%d1%81%d1%82%d0%b0%d1%80%d0%b0-%d0%bc%d0%be%d0%bc%d0%b0/", "text": "„С нея може да се говори свободно, защото тя… не е жена за фабрикуване на поколения. Тя е по-скоро мъж в рокля.“ Така е характеризирал в спомените си княгиня Евдокия тайният съветник на царя Любомир Лулчев. Пак той изтъква, че най-голямата дъщеря на Фердинанд се отличава с „остър ум, веднага отделя същественото от несъщественото”. Неслучайно след завръщането си от Кобург, където е придружила абдикиралия Фердинанд, тя властно заема мястото на господарка на двореца. Разпорежда се почти като царица, става пръв довереник и съветник на брат си Борис. Принц Кирил я нарича „семейният прокурор“. Сърцето й обаче кърви – личното щастие за нея се оказва невъзможна, неосъществима мечта. Правнучката на Луи-Филип не е за простосмъртен Сред посрещачите на гарата през есента на 1921 г. по-щастлив от Борис е може би само неговият адютант, 30-годишният Иван Багрянов. Прекрачил прага на двореца преди 7 години по личния избор на Фердинанд, той съвсем спонтанно си е спечелил приятелството на царските деца, рано осиротели, израснали без обич и нежност. Между него и 17-годишната тогава Евдокия е пламнала чиста любов, но войната и последвалите събития са ги разделили. Сега обаче и двамата се преоткриват с възхитени очи. Времето само е затвърдило чувствата им и те решават да ги скрепят в брак. Борис няма нищо против, но Фердинанд е вбесен – той заявява, че за нищо на света няма да даде дъщеря си „на един български цървулан“. „Не може правнучката на френския крал Луи-Филип да се омъжи за простосмъртен! Щом няма кандидати от царско потекло, по-добре е да си остане стара мома. А този селянин да се маха!“ – безапелационен е височайшият изгнаник от Кобург.  По-късно в писмата до сина си той ще признае, че тъй и не е могъл да обикне дъщерите си. „Едната от тях бях определил за императрица, но тя предпочете да се влюби в един твой адютант и да рисува картини, глупави пейзажи и китки цветя, достойни за хумора на Райко Алексиев“, не ще пропусне да се изгаври той с Евдокия. Слухове за опасност от кръвосмешение Княгинята не си взема поука, защото се влюбва отново в простосмъртен – в новия адютант на брат й Първан Драганов. Офицерът левент е родом от Лом, но двамата с цар Борис много си приличат – простолюдието често ги бърка, даже ги наричат иронично „близнаците“. Всичко това подхранва слуха, че Драганов е незаконороден син на Фердинанд. По-късно силното желание на съпругата му да изгори личния му дневник, понеже съдържал много интимни подробности, също поддържа вярата в тая версия. Така или иначе, слуховете и опасността от кръвосмешение попарват и тази едва начената любов. Драганов на бърза ръка е отстранен – пращат го като наш пълномощен министър в Берлин. Борисовата сестра обаче запазва топли отношения и с двамата си сърдечни приятели – свързват ги и общите им политически възгледи, недолюбващи германците. Когато на 1 юни 1944 г. Багрянов става премиер, а външното министерство е поверено на Първан Драганов, съпругата на проф.Филов отбелязва в дневника си: „Невидимата и нечута роля на княгиня Евдокия е в пълната си пара при тези министри“. От един уличен високоговорител на Лъвов мост, където е арестувана в Дирекцията на полицията, Евдокия научава за разстрела на най-близките си хора – някогашните й избраници и брат й, принц Кирил. На нея все пак й е разрешено да напусне страната заедно с царицата и децата. Умира в самота на 4 октомври 1985 г. в католическо старопиталище на Боденското езеро.     Тази шокираща версия принадлежи на покойния вече Петър Семерджиев – концлагерист, партизанин, висш партиен функционер, репресиран по делото Трайчо Костов, от 1973 г. политически емигрант. Доверява му тайната Стефан Богданов, бивш шеф на контраразузнаването в ДС след Девети, също преминал през ада на комунистическите затвори. Това става в Париж през май 1986 г., броени дни преди Богданов внезапно да умре от инфаркт в скромен хотел на път за Западен Берлин. На срещата със стария си приятел Богданов се интересува къде е княгиня Евдокия, даже иска да се срещне с нея. Когато разбира, че сестрата на Борис III от една година е покойница, той възкликва: „Сега вече мога да разкрия тайната, която беше известна само на мен, на съветския генерал Вул, представител в Съюзническата контролна комисия, и на съветския зам.-министър във Вътрешното министерство Меркулов. Досега аз само веднъж съм писал в едно от своите изложения от затвора до партийното ръководство, че като отговорен служтел в ДС съм имал един много важен секретен сътрудник, но посочих само началната буква на неговия псевдоним – „Д“. Сега мога да разкрия, че това се отнася до княгиня Евдокия, на която бях дал псевдоним Дуня.“ Знае се, че след Девети сестрата на цар Борис е арестувана и дава подробни показания в отговор на предварително поставени от главния народен обвинител 16 въпроса. Да я уличат като съветник на царя и виновник за прогерманската му политика обаче не успяват, но я подлагат на големи унижения. Стефан Богданов я измъква от ада на новоизлюпените „следователи“, но очевидно това си е имало цена. Свръхсекретната „Дуня“ за малко не става ябълка на раздора между нашите и съветските чекисти. През октомври 1951 г. в изложение до Политбюро на ЦК на БКП от Бургаския затвор Стефан Богданов пише, че генерал Вул при едно свое отиване в Москва му е поискал по телефона биографични данни за неговия най-крупен агент Д. – очевидно за да обере лаврите, като го представи за свой. Богданов обаче възразил срещу тая „кражба“ лично пред съветския вътрешен министър Меркулов. Именно това според осъдения като „народен враг“ комунист може да е разгневило генерала и да е настроило руснаците срещу него.", "date": "2019.10.06", "title": " Княгиня Евдокия остава стара мома\t"}
{"url": "https://trud.bg/%d0%b7%d0%b0%d0%bc-%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb%d1%8f%d1%82-%d0%bd%d0%b0-%d0%b1%d0%bb%d1%81-%d0%b8%d0%bc%d0%b0%d1%85%d0%bc%d0%b5-%d0%b3%d0%be%d1%82%d0%be%d0%b2/", "text": "„Българският лекарски съюз имаше готовност за протест. Имаше едни ясни искания, които могат да създадат по-добри условия за работа през предстоящата година. По време на преговори с Министерството на здравеопазването и НЗОК по-голямата част от тези искания бяха постигнати”. Това заяви пред „ “ председателят на Българското дружество по неврохиругия и зам.-председател на Българския лекарски съюз проф. Николай Габровски. „Увеличението на клиничните пътеки от 7 до 15% ще позволи на всички, които се грижат за здравето на българина да получат по-високо заплащане. Аз честно казано не виждам смисъл от протест”, смята проф. Габровски. Според него проблемът е с болниците в малките населени места. „Има лечебни заведения, в които се изкарват достатъчно пари, за да се осигури един приличен доход на работещите в тях, но има и лечебни заведения, които не могат да осигурят този приход. За тези лечебни заведения се използват други механизми”, коментира проф. Николай Габровски. „Държавата обаче не може да ги финансира, защото те са търговски дружества. Трябва да се намери решение на този проблем“, категоричен е той. Той съобщи, че София ще бъде европейска столица на неврохирургията през 2022 г. Новината за огромното признание към българската неврохирургия дойде от Дъблин. Там преди броени дни се проведе годишното отчетно-изборно събрание на Европейската асоциация на неврохирургичните дружества (EANS). АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.06", "title": " Зам.-председателят на БЛС: Имахме готовност за протест, но голяма част от исканията ни бяха приети"}
{"url": "https://trud.bg/%d0%bd%d0%b0%d1%80%d0%b0%d1%81%d1%82%d0%b2%d0%b0-%d0%b1%d1%80%d0%be%d1%8f%d1%82-%d0%bd%d0%b0-%d0%b1%d0%be%d0%bb%d0%bd%d0%b8%d1%82%d0%b5-%d0%be%d1%82-%d1%87%d1%80%d0%b5%d0%b2%d0%bd%d0%b8%d1%82%d0%b5/", "text": "Регистрирани са 81 случая през септември на остри заразни заболявания във Великотърновска област. Това сочат данните на Регионалната здравна инспекция в старата столица. Запазва се ниският дял на въздушно-капковите инфекции – 15%, при 23%, през август. Нараства относителния дял на чревните инфекции – 82%, при 62% през предходния месец. За сравнение през септември 2018 г. въздушно-капковите инфекции са били 30% от общия брой заразни заболявания, а чревните – 64%. По един пациент, заболял от сифилис, остра вяла парализа и марсилска треска във Великотърновска област за месец отчита РЗИ. Най-висока е заболяемостта в общините Горна Оряховица, Павликени и Стражица.  Лаборатория “Паразитология” към РЗИ е извършила през отчетния период 1051 изследвания на граждани, организирани детски колективи и домове за социални услуги. Лаборатория “Микробиология” е изследвала 582 души, а Лаборатория “Вирусология” – 319 -ма.  В кабинета по безплатно и анонимно консултиране за СПИН през м. септември са преминали 26 лица. От тях: 18 мъже и 8 жени, на възраст от 19 до 77 години. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.06", "title": " Нараства броят на болните от чревните инфекции в Търновско\t"}
{"url": "https://trud.bg/%d0%bf%d1%80%d0%be%d1%84-%d0%b0%d1%81%d0%b5%d0%bd-%d0%b1%d0%b0%d0%bb%d1%82%d0%be%d0%b2-%d0%b6%d0%b5%d1%80%d1%82%d0%b2%d0%b8%d1%82%d0%b5-%d0%bd%d0%b0-%d0%bd%d0%b0%d1%81%d0%b8%d0%bb%d0%b8%d0%b5-%d1%82/", "text": "От три месеца в „Пирогов“ се реализира съвместен проект на спешната болница, асоциация „Деметра“ и полицията, който цели да помогне на жертвите на домашно насилие чрез предоставяне на комплексна помощ – освен медицински преглед и помощ, в специално разкрита приемна в лечебното заведение пострадалите получават психологическа подкрепа и консултация за това как да получат социална и правна защита, предаде  . Проектът, наречен „Координиран мултисекторен отговор към домашното насилие, чрез въвеждане на основен пакет от услуги“, се реализира с подкрепата на Министерството на правосъдието. За три месеца в приемната сам потърсили помощ над 30 пострадали. „Това е едно добро начало, защото това е проект, който макар и общо да е за шест месеца, реално на терен при нас е от три месеца. Мисля, че е хубаво да продължи и ще направим всичко възможно, което зависи от нас, дори с назначаване на психолози, които да отговарят само за проекта, защото това са пациенти, които в повечето случаи ние виждаме, когато минат през спешния кабинет и след това се прибират обратно на мястото, където е станало насилието. Така че това (реализацията на проекта, бел. ред.) е много добре за пациентите и те трябва да знаят, че тук могат да винаги да разчитат на помощ“, каза изпълнителният директор на най-голямата спешна болница в България проф. д-р Асен Балтов. В повечето случаи става дума за наранявания, навяхвания и хематоми след нанесения побой. Когато има тежки случаи на насилие, обикновено пациентите остават на лечение в болницата и започва разследване по Наказателния кодекс. Съгласно прилаганите процедури до пациента нямат достъп външни хора, докато тече разследването. Проф. Балтов коментира, че има пациенти, които се страхуват да посочат виновника за състоянието си, най-често това са възрастни пациенти. Директорът на „Пирогов“ проф. д-р Асен Балтов съобщи още, че предстои основен ремонт на Спешното отделение на болницата. Той очаква след приключване на обществените поръчки и избор на изпълнител, до края на следващата година отделението да е с обновени спешни кабинети, нова противошокова зала и стационар за 24-часово наблюдение. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.06", "title": " Проф. Асен Балтов: Жертвите на насилие трябва да знаят, че могат да разчитат на помощ"}
{"url": "https://trud.bg/%d0%bf%d0%b8%d1%8f%d0%bd-%d1%88%d0%be%d1%84%d1%8c%d0%be%d1%80-%d0%b1%d0%bb%d1%8a%d1%81%d0%bd%d0%b0-%d0%b8-%d1%83%d0%b1%d0%b8-16-%d0%b3%d0%be%d0%b4%d0%b8%d1%88%d0%bd%d0%be-%d0%bc%d0%be%d0%bc%d0%b8/", "text": "Пиян шофьор блъсна с колата си и уби на място 16-годишно момиче от Сливен, съобщиха от полицията в града. Тежкият инцидент станал около 4 часа сутринта, на 6 октомври. Момичето е пресичало една от пешеходните пътеки на бул. „Бургаско шосе“, когато е било пометено от автомобила „Алфа ромео“. 28-годишният водач е бил с положителна проба за алкохол. Задържан е за 24 часа. Шофьорът е от близкото до Сливен село Тополчане. Вероятно се е прибирал към селото. Булевардът е осветен през нощта. По случая се води досъдебно производство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.06", "title": " Пиян шофьор блъсна и уби 16-годишно момиче на пешеходна пътека в Сливен"}
{"url": "https://trud.bg/%d1%82%d1%8a%d1%80%d0%b3%d1%83%d0%b2%d0%b0%d1%82-%d0%bd%d0%be%d0%b2%d0%b8%d1%82%d0%b5-%d0%b4%d1%80%d0%be%d0%b3%d0%b8-%d0%ba%d0%b0%d1%82%d0%be-%d1%81%d0%be%d0%bb%d0%b8-%d0%b7%d0%b0-%d0%b2%d0%b0%d0%bd/", "text": "Новите дизайнерски дроги, заместители на най-популярните незаконни наркотици, се продават свободно на пазара у нас. Съвременните психоактивни вещества /ПАВ/ са повече от 250-300 и не може да се смогне с вкарването им в забранителния списък за употреба. Увеличава се периметърът на търговските похвати, които минават през тъмната страна в интернет и се продават чрез DHL-пратки като соли за вана, ароматизатори за ста , растителни торове и в най-популярната форма като чай. Това каза за „Труд” д-р Борислав Станчев от дирекция „Превенции” в община Варна . Той участва във форума „Православните семейни ценности срещу новите дроги”, организиран на 5 и 6 октомври от сдружение „Отвори очи”, община Варна и Варненската и Великопреславската митрополия. Заместителите на марихуана, кокаин, амфетамини се продават като легална алтернатива на незаконните дроги. Те не се подават на стандартните тестове, които използва „Пътна полиция“, не ги надушват и обучените кучета. Наркоманите пушат синтетичната трева и с изпарители на растителна маса, които наподобяват електронни цигари. Половината от тези заместители водят до смърт при свръхдоза, защото никой не знае от какви химически съединения са забъркани. Вече има фатални случаи и в България. Сегашният канабис е генномодифициран, като активното вещество е от 10 до 50 процента и няма нищо общо с марихуаната на хипитата от 50-60 те години, посочи проф.д-р Снежана Златева, шеф на токсикологията към Военноморска болница във Варна. Употребата на ГМО дрогата докарва шизофрения, инсулти, инфаркт и бърза смърт. 800 лева е клиничната пътека за детоксикация на наркоман. Новата опасност е т.н. хашишово масло, което е на мода в САЩ и Европа, а вече е на пазара и у нас. Продава се на ампули, жълтата течност в които е с високо съдържание на активното вещество 80 процента, каза д-р Станчев. Нов легален еуфорик, както го рекламират, е „Елизабет”, друг се препоръчва като „Атомна бомба”, а трети е назован „Блус”, посочват още експертите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.06", "title": " Търгуват новите дроги като соли за вана, ароматизатори и чай\t"}
{"url": "https://trud.bg/%d0%ba%d0%be%d1%81%d1%82%d0%b5%d0%bd%d1%83%d1%80%d0%ba%d0%b0-%d0%bd%d0%b0-344-%d0%b3%d0%be%d0%b4%d0%b8%d0%bd%d0%b8-%d1%83%d0%bc%d1%80%d1%8f-%d0%b2-%d0%ba%d1%80%d0%b0%d0%bb%d1%81%d0%ba%d0%b8-%d0%b4/", "text": "Костенурка, чиито собственици от кралски произход твърдят, че е на 344 години, е починала в двореца на традиционния владетел на Огбомошо, югозападна Нигерия, съобщи АФП. Въпреки че зоолози се съмняват, че костенурката може да е достигнала такава напреднала възраст, кралските й собственици казват, че Алагба, което означава старейшина, е живяла в двореца от векове. „Алагба почина след “кратка болест”, каза за АФП Тойн Аяму, личният помощник на крал Джимо Ойюнми. Описвайки костенурката като “най-старата в Африка”, Аяму заяви: “Алагба е живял в двореца от векове. Костенурката е била домашен любимец на много монарси в Огбомошо в миналото.” Твърди се, че костенурката е била донесена в двореца от третия традиционен владетел на града Исан Окумоеде преди стотици години. “Често пъти Кабиеси (кралят) е споделял страхотни моменти с Алагба. Ежедневно Алагба е била посещавана от много туристи от различни части на света”, добави той. Експерт от Лагос изрази скептицизъм по отношение възрастта на кралската костенурка: “Обикновено средната възраст на костенурките е около 100 години.”, каза той. Според Аяму, костенурката имала “лечебни сили”, тъй като много хора с душевни проблеми, които влизали в контакт с животното, били излекувани. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.06", "title": " Костенурка на 344 години умря в кралски дворец в Нигерия"}
{"url": "https://trud.bg/%d0%b7%d0%b5%d0%b5%d1%85%d0%be%d1%84%d0%b5%d1%80-%d0%b8%d0%b7%d0%bf%d1%80%d0%b0%d0%b2%d0%b5%d0%bd%d0%b8-%d1%81%d0%bc%d0%b5-%d0%bf%d1%80%d0%b5%d0%b4-%d0%bf%d0%be-%d0%bc%d0%be%d1%89%d0%bd%d0%b0-%d0%bc/", "text": "Хорст Зеехофер, министър на вътрешните работи на Германия, заяви, че се страхува от нова миграционна криза в Европа, по-мощна, отколкото през 2015 г., цитира РИА Новости. „Трябва да помогнем на нашите европейски партньори в контрола на външните граници на ЕС. Прекалено дълго ги оставихме сами“, каза Зеехофер в интервю за „Билд“ и добави: „ако не го направим, ни очаква приток на бежанци като този през 2015 г., а може би дори по-мощен отпреди четири години.“ Според ръководителя на Министерството на вътрешните работи, съвместно с новия ръководител на Европейската комисия Урсула фон дер Лайен, е необходимо „да се направи всичко, за да не се случи това отново“. По този въпрос германското вътрешно министерство „има пълната подкрепа на федералния канцлер Ангела Меркел“, подчерта той. През 2015 г., по данни на Министерството на вътрешните работи на Германия, около 850 000 бежанци и мигранти са пристигнали в Германия, като много от тях са влезли в страната нелегално, без документи за самоличност. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.06", "title": " Зеехофер: Изправени сме пред по-мощна миграционна криза, отколкото през 2015 г."}
{"url": "https://trud.bg/%d1%82%d1%83%d1%80%d1%86%d0%b8%d1%8f-%d1%81%d1%82%d1%80%d1%83%d0%bf%d0%b2%d0%b0-%d0%b2%d0%be%d0%b9%d1%81%d0%ba%d0%b8-%d0%bf%d0%be-%d0%b3%d1%80%d0%b0%d0%bd%d0%b8%d1%86%d0%b0%d1%82%d0%b0-%d1%81%d1%8a/", "text": "Турция подсили армейските части, разположени по границата със Сирия, след като президентът на Турция Реджеп Тайип Ердоган заплаши по-рано, че ще започне задгранична операция в най-скоро време срещу кюрдските милиции, подкрепяни от САЩ в Северна Сирия, предава американската медия Bloomberg. Турция е изпратила допълнителни бронирани машини и войници до граничният град Акчакале, според турски източници. По-рано Ердоган заяви, че страната му е готова за военна интервенция, която може да започне до дни и ще бъде насочена срещу територии, контролирани от подкрепяните от Вашингтон кюрдски „Отряди за народна самоотбрана“(ОНС) в Северна Сирия. Той заплаши с военни действия по земя и въздух на изток от река Ефрат. Ердоган се зарече да създаде буферна зона в Сирия, която да изведе кюрдските милиции от региона и в която да засели част от сирийските бежанци в Турция. Анкара подозира САЩ в това, че подкрепя кюрдските амбиции за самоуправление в Сирия и е готова да използва военна сила срещу това, което според нея е преначертаване на границите на региона. Турция иска да действа преди зимните условия да направят терена труден за танковете й, което оставя малко време за споразумение с Вашингтон. Ердоган няколко пъти призовава САЩ да се присъединят към усилията му за разширение на договорената зона за сигурност, като отдавна заплашва и с военни действия, ако това не се случи.  ОНС, които спомогнаха за победата на коалиционните сили над радикалната терористична групировка „Ислямска Държава“, стоят в сърцето на трудните отношения между САЩ и Турция. Анкара вижда милициите като основна заплаха за сигурността си, заради връзките на ОНС с „Работническата партия на Кюрдистан“ (ПКК), която оперира и в Турция и настоява за автономия. Тя е призната за терористична групировка също така от Вашингтон и от Европейския съюз. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.06", "title": " Турция струпва войски по границата със Сирия"}
{"url": "https://trud.bg/%d1%87%d0%b5%d1%82%d0%b8%d1%80%d0%b8%d0%bc%d0%b0-%d0%b7%d0%b0%d0%b3%d0%b8%d0%bd%d0%b0%d0%bb%d0%b8-%d1%81%d0%bb%d0%b5%d0%b4-%d1%81%d1%82%d1%80%d0%b5%d0%bb%d0%b1%d0%b0-%d0%b2-%d0%b1%d0%b0%d1%80-%d0%b2/", "text": "Мъж влезе в бар в американския град Канзас Сити, Мисури, и откри стрелба, предаде БГНЕС, цитирайки телевизионния канал Фокс 4 по данни на полицията. Загинали са 4 човека. Говорител на местната полиция заяви пред канала, че мъжът е стрелял по девет души общо, четирима от които са загинали. Инцидентът е станал през нощта в 1:30 ч. (6:30 ч. централно гринуичко време). „Девет изстрела, четирима загинали на кръстовището на 10-та улица и Централно авеню“, каза Томас Томашич от Градското управление на полицията в Канзас и добави, че заподозреният все още не е арестуван. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.06", "title": " Четирима загинали след стрелба в бар в САЩ"}
{"url": "https://trud.bg/%d1%81%d0%b5%d0%b2%d0%b5%d1%80%d0%bd%d0%b0-%d0%ba%d0%be%d1%80%d0%b5%d1%8f-%d1%8f%d0%b4%d1%80%d0%b5%d0%bd%d0%b8%d1%82%d0%b5-%d0%bf%d1%80%d0%b5%d0%b3%d0%be%d0%b2%d0%be%d1%80%d0%b8-%d1%81%d1%8a%d1%81/", "text": "Ядрените преговори на работно ниво в Швеция между представители на Пхенян и Вашингтон се провалиха, обяви севернокорейският преговарящ късно в събота, предаде Ройтерс. Разговорите в изолиран конгресен център в покрайнините на Стокхолм бяха първата официална дискусия, след като на срещата си през юни президентът на САЩ Доналд Тръмп и лидерът на КНДР Ким Чен-ун договориха подновяване на преговорите след неуспеха на предишната им среща във Виетнам през февруари. Ръководителят на севернокорейския преговорен екип Ким Мьон-гил, който по-голямата част от деня прекара в разговори с US делегацията, обвини за провала липсата на гъвкавост на американската страна, която „не се отказа от старата си гледна точка и отношение“. „Преговорите не оправдаха нашите очаквания и в крайна сметка бяха прекратени. Провалът на преговорите, които не постигнаха никакъв напредък, се дължи единствено на САЩ, които не се отказаха от обичайното си поведение“, заяви той пред репортери пред посолството на КНДР в Стокхолм след среща с главния преговарящ на САЩ за Северна Корея Стивън Бигън. „Направените по-рано от делегацията на Северна Корея коментари не отразяват съдържанието и духа на днешната дискусия, която продължи осем часа и половина. (Представителите на) Съединените щати излязоха с новаторски идеи и проведоха хубава дискусия със севернокорейските си колеги“, заяви в комюнике говорителката на американския Държавен департамент Морган Ортагюс. Съединените щати приеха поканата на Швеция да се върнат в Стокхолм след две седмици за продължаване на обсъжданията, изтъкна Ортагюс. Вашингтон и Пхенян е невъзможно да преодолеят едно 70-годишно наследство на война и враждебност на Корейския полуостров в рамките на един съботен ден. Обсъждат се важни въпроси, които изискват сериозно внимание от страна и на двете държави. Съединените щати изразиха готовност за това, става ясно от изявлението на говорителката. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.06", "title": " Северна Корея: Ядрените преговори със САЩ се провалиха"}
{"url": "https://trud.bg/%d1%81%d0%be%d1%84%d0%b8%d1%8f-%d1%81%d1%82%d0%b0%d0%b2%d0%b0-%d0%b5%d0%b2%d1%80%d0%be%d0%bf%d0%b5%d0%b9%d1%81%d0%ba%d0%b0-%d1%81%d1%82%d0%be%d0%bb%d0%b8%d1%86%d0%b0-%d0%bd%d0%b0-%d0%bd%d0%b5%d0%b2/", "text": "София ще бъде европейска столица на неврохирургията през 2022 г. Новината за огромното признание към бг неврохирургия дойде от Дъблин. Там преди броени дни се проведе годишното отчетно-изборно събрание на Европейската асоциация на неврохирургичните дружества (EANS). Новината съобщи председателят на Българското дружество по неврохиругия проф. Николай Габровски, д.м.н. по време на годишната конференция на дружеството в Правец. XXVIII Национална конференция на Българското дружество по неврохирургия се проведе в периода 4-6 октомври 2019 г. След оспорвана битка, София беше избрана за домакин на конгреса на EANS през 2022 година. Престижното председателство печелим за първи път в историята на неврохирургията ни. Конкурентите, които успя да „надвие” българската неврохирургия са повече от сериозни. След тайно гласуване София успя получи доверието на общото събрание. Другите кандидати бяха Барселона и Тел Авив. София 2022 е резултат от месеци на упорит труд и неуморните усилия на екип от неврохирурзи и ивент мениджъри, благодарение на които София 2022 ще затвърди мястото на страната ни като водещ фактор в областта на науката. Това показва високата оценка, която световно признатите неврохирурзи дават на колегите си от България. Очаква се, в рамките на ексклузивното научно медицинско събитие, което ще се проведе в София през есента на 2022 г да посрещнем най-изявените неврохирурзи от цяла от Европа и света. Те ще представят новостите и напредъка в опознаването на най-сложната и неразгадана част от човешкото тяло – нашия мозък. „Бих искал да благодаря на всички, които работиха, за да може днес да Ви съобщя новината, че София ще бъде домакин на конгреса на EANS през 2022 г. Този успех е израз на доверие към българската неврохирургия. А, това, колеги и приятели, сме всички ние.”, обърна се към делегатите на конгреса проф. д-р Николай Габровски, д.м.н. Всяка година една европейска столица бива определена за домакин на престижния форум. Така след тежка надпревара се обявява коя страна ще председателства форума след 3 години. През този период предстои сериозна и наситена с множество отговорности работа, а дейността му се следи зорко за спазване на високите стандарти на асоциацията. Европейската асоциация на неврохиругията (EANS) е сред най-престижните научна формации в света и е безспорно водеща в Европа. Освен ежегоден научен конгрес, EANS организира обучителни курсове, които завършват с изпит за Европейска диплома по неврохирургия. София беше домакин на такъв курс през 2016г. Отличните впечатления от града, организацията и нивото на обучение са били важна стъпка в доверието към София и българската неврохирургия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.06", "title": " София става Европейска столица на неврохирургията през 2022 г."}
{"url": "https://trud.bg/%d0%bc%d0%b8%d0%bb%d0%ba%d0%b0-%d1%85%d1%80%d0%b8%d1%81%d1%82%d0%be%d0%b2%d0%b0-20-%d0%be%d1%82-%d0%b8%d0%bd%d0%b2%d0%b5%d1%81%d1%82%d0%b8%d1%86%d0%b8%d0%be%d0%bd%d0%bd%d0%b0%d1%82%d0%b0-%d0%bf%d1%80/", "text": "Един от големите недостатъци на сегашния модел на управление на Столична община е прекалената централизация на бюджета. Това заяви досегашният заместник-председател на СОС Милка Христова, която е втора в листата на БСП за общински съветници за предстоящите на 27-ми октомври местни избори в ефира на „Канал 3“. Според нея, 20% от инвестиционната програма на София трябва да бъде заделена за районите. „Столична община се състои от 24 района, част от тях са по-големи и от най-големите областни градове. На практика един районен кмет, който е избран от повече от 100 000 гласоподаватели, няма собствен бюджет, тъй като по закон той е второстепенен разпоредител, обясни тя. – Това означава, че той получава една таблица със сумите за заплати, за консумативи, но няма никакви права по отношение на инвестиционната програма. А това е черешката на тортата. Там са ремонтите, новото строителство, благоустрояването. За да заобиколим тази законова празнота, ние винаги сме казвали така – нека 20% от инвестиционната програма, която в София е огромна, между 500 и 600 милиона, да бъде заделена за съответния район. И кметът, заедно с местните граждански и неправителствени организации, с етажните собствености да реши кое е най-важно да бъде направено за съответната година за съответния район“. Милка Христова е категорична, че е необходима децентрализация, тъй като в момента на практика администрацията в Столична община решава кой кмет да бъде успешен, като му задели повече средства за инвестиционни разходи, и кой да бъде неглижиран. „Не сме доволни и от начина, по който се планират и разпределят парите на софиянци, каза още тя. – Няма правилно разпределяне между отделните части на София. Това доведе и до метафората, която от години ние използваме – София на две скорости. Имаме един непрекъснато ремонтиран център и крайни райони, които са неглижирани. София трябва да се развива комплексно и хармонично. Всички, които живеем тук, сме данъкоплатци и имаме право на еднакво качество на живот“. Милка Христова добави, че БСП има коренни различия по отношение на визията за развитието на София в сравнение с управляващите досега. „СОС е основният орган на местното самоуправление, от който в най-голяма степен зависи развитието на града, коментира тя. – С огромно огорчение и голяма доза неудовлетворение обаче ще кажа, че СОС не изпълняваше досега конституционните си права. Аз съм общински съветник вече два мандата и констатирам, че основната цел на СОС, която е да формира политиките и стратегията за развитие на града, за съжаление не се реализира. Общинският съвет беше превърнат в придатък на администрацията или казано по-друг начин – във валидатор на решенията на кмета на София и на нейния екип“. Според Милка Христова, един от основните проблеми за София е фактът, че кметът Фандъкова управляваше с много удобно мнозинство в СОС, което одобряваше всяко решение, независимо дали е добре обмислено или не. „Това направи управлението на града лениво и не достатъчно взискателно към решенията, които взимаше, коментира досегашният заместник-председател на СОС. – Когато имаш пъстър общински съвет, в който са представени възможно най-голяма част от гражданите на София, ще бъдеш принуден да осмисляш и да предлагаш отлично обмислени решения, за да убедиш различните съветници в правотата си. Защото истината се ражда в спора. Не е нормално, не е добре за града ни на сесиите на Столичния общински съвет да няма дебати, а всички решения да бъдат взимани кротко и под команда. Затова нека да не се страхуваме от факта, че зад Мая Манолова в СОС ще застанем различни партии, а няма да е само една политическа сила“. Избори 2019. Платено съдържание. Купуването и продаването на гласове е престъпление. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.06", "title": " Милка Христова: 20% от инвестиционната програма на София да я заделим за районите\t"}
{"url": "https://trud.bg/%d0%bd%d0%b0-%d1%82%d1%8a%d1%80%d0%b6%d0%b5%d1%81%d1%82%d0%b2%d0%b5%d0%bd%d0%b0-%d1%81%d0%b5%d1%81%d0%b8%d1%8f-%d0%b2-%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4-%d0%b1%d1%8f/", "text": "С тържествена сесия на Общински съвет – Благоевград и Церемония по награждаване на „Личност на годината“ продължиха честванията за празника на града. В залата на ДТ „Никола Вапцаров“ присъстваха народният представител от ПП ГЕРБ, Иво Николов – временно изпълняващ длъжността кмет на община Благоевград, Стйепан Ковач – кмет на Община Чаковец, Зоран Видивич – зам.кмет на Община Чаковец, заместник кметовете на Благоевград Христина Шопова, инж. Емилия Тунева, делегати, общински съветници и общественици. С музикален поздрав Биг бенд – Благоевград посрещаха официалните гости пред входа на Драматичен театър, докато влизаха в залата по червен килим. Председателят на ИК „100 години свобода“ д-р Атанас Камбитов и председателят на Общински съвет Радослав Тасков приветстваха всички, включили се в честванията за празника на града.  За поредна година бяха наградени заслужили граждани със званието „Личност на годината“.  В категория „Бизнес и предприемачество“ отличие Лора Бекташева и фирма „БИНЕР“. Във „Финанси“ и “Отличен партньор на Община Благоевград” призът бе отреден за ОББ, а в „Здравеопазване“ отличието бе за д-р Огнян Митев. Малгожата Гребска Кулов, Андраш Кончалиев и Стоимен Добрев бяха отличени в категория „Култура“. В категория „Медии“ наградата бе отредена за Красимир Узунов, посмъртно. Призът за „Спорт“ бе връчен на Ива Уорън, а за „Образование“ на Ваня Стоева. Ностител на „Личност на годината“ в категория „Право“ отиде при съдия Катя Бельова, а за „Социални дейности“ при Лили Максева. В категория „Хора в неравностойно положеие“ бяха отличени Валери Маринов и Надежда Германова. Отец Андон Шавулев и Александър Миразчийски бяха наградени съответно в категориите „Морал“ и „Съхранение на традициите. За изключителен принос в категория “Пример за професионализъм и гражданска ангажираност ” бяха отличени ком. Антон Доклев, капитан Борислав Войнов и старши инспектор Валентин Василев. За цялостен принос в областта на образованието бе награден дългогодишният училищен директор Христо Манчев. Приз получи и Татяна Сърбинска, за съхранението и разпространението на българската култура и традиции зад граница. Бяха връчени и стипендии на деца с постижения в областта на науката и изкуството.  В програмата участие взеха Константина Димитрова, Александрина Механджийска, Люси Сивикова, Зоя Ангелова, Петя Стойчева, Боян Георгиев, Ерика Марчева. Както и на Марияна Мирчева и Бойко Цветанов – един от най-добрите световни тенори, солист на Националната опера и на операта в Цюрих, специализирал във Виена, Рим и Бусето и за наша чест директор на Камерна опера – Благоевград от новия творчески сезон. Водещи бяха Яна Янакиева и Димитър Борумов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.06", "title": " На тържествена сесия в Благоевград бяха връчени призовете „Личност на годината“"}
