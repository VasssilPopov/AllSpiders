{"url": "https://trud.bg/%d0%b2%d0%be%d0%b5%d0%bd%d0%b5%d0%bd-%d0%b5%d0%bf%d0%be%d1%81-%d0%be%d1%82-%d0%ba%d1%80%d0%b8%d1%81%d1%82%d0%be%d1%84%d1%8a%d1%80-%d0%bd%d0%be%d0%bb%d0%b0%d0%bd/", "text": "Режисьорът на мегахитовете “Черният рицар” и “Генезис” Кристофър Нолан поглежда към миналото в своя епос за Втората световна война, озаглавен “Дюнкерк”.Ето и сюжета: “Битката за Дюнкерк се развива през лятото на 1940 г. и продължава от края на май до началото на юни. Съюзническите сили (предимно британски, френски, полски и белгийски войски) губят и са притиснати от немската военна машина. Останали без други възможности, Съюзниците организират едно от най-мащабните отстъпления, което военната история познава. Стотици хиляди войници бягат от плажовете на Дюнкерк в открити широки кораби. Разглеждано в ретроспекция, това може да не е най-славното решение, но избирайки да живеят, за да се бият друг ден, Съюзниците се спасяват от пълен погром.”Очаква се, че “Дюнкерк” ще се превърне в един от най-масивните хитове на годината. Нолан по тразиция се е въздържал от тревожни сцени с натуралистичното насилие и се надява, че неговото произведение ще достигне до възможно най-широката публика.Режисьор и сценарист на “Дюнкерк” (”Dunkirk”) е Кристофър Нолан (”Престиж”, “Генезис”), а в ролите ще видим Том Харди, Марк Райлънс, Кенет Брана, Килиън Мърфи, Фьон Уайтхед, Анерин Бернар, Джеймс Дарси, Джак Лоудън, Бари Кеган, Том Глин-Карни, Хари Стайлс и Миранда Нолан. Премиерата е на 21 юли 2017.", "date": "2017.06.17", "title": " Военен епос  от Кристофър Нолан\t\t\t"}
{"url": "https://trud.bg/%d0%b4%d0%bd%d0%b5%d1%81-%d0%b4%d0%b0-%d0%bf%d0%be%d1%87%d0%b5%d1%80%d0%bf%d1%8f%d1%82-311/", "text": "Бюрхан Абазов, депутат от ДПС в 44 НС,бивш зам. министър на земеделието и храните, 52 г.Васил Христов, главен директор банкиране на дребно, член на УС и изп. директор на Първа инвестиционна банка, 42 г.Радина Кърджилова, актриса.Цвети Кръстева, пресаташе на Столична община.", "date": "2017.06.17", "title": " Днес да почерпят"}
{"url": "https://trud.bg/%d1%80%d0%b5%d0%b6%d0%b8%d1%81%d1%8c%d0%be%d1%80%d1%8a%d1%82-%d0%b0%d0%ba%d0%b0%d0%b4-%d0%bf%d0%bb%d0%b0%d0%bc%d0%b5%d0%bd-%d0%ba%d0%b0%d1%80%d1%82%d0%b0%d0%bb%d0%be%d0%b2-%d0%b7%d0%b0-%d0%b8%d0%b7/", "text": "– Маестро Карталов, срещаме се, за да говорим за дългоочакваното от вагнерианците събитие – премиерата на операта „Парсифал“ на 4, 6, 8 и 10 юли в Софийската опера. Как тече подготовката?– В момента репетираме почти по 12 часа на ден, събота, неделя – без почивен ден. Ще видите какъв огромен труд е хвърлен в продължение на една година – толкова е нужно, за да се сътвори едно вагнерово произведение.– Колко е дълга операта?– „Парсифал“ ще бъде 6 часа с два антракта.– Вагнер не е допускал аплодисментите между действията. Кажете сега – ще бъде ли позволено на българската публика да ръкопляска в края на първо действие?– В Байройт дълго време имаше традиция артистите да не излизат да се покланят пред завесите между действията, за да не губи публиката концентрация. Още при тетралогията „Пръстена на нибелунга“ нашата публика наруши протокола, като ръкопляска по време на действието! Всички вагнерианци от чужбина бяха ошашавени: „Как така по време на действие ще ръкопляскат?“ Това се случи при появата на валкюрите. Толкова ефектно бяха поставени те в действието, че зрителите спонтанно се поддадоха на емоцията. Нестандартно поведение, но и самата постановка е по-различна от стандартните. За изкушения зрител няма ред. Въпреки че немците в нашата опера шъткаха, когато някой си бъркаше в чантата: „Шшт!“По принцип имаше един голям дискусионен момент: дали между частите на симфониите да се ръкопляска, или не. Едното мнение е, че не може да се прекъсва музикалната форма. Другата страна обаче казва: защо пък да не се отприщи душата и да изкаже своята емоция на благодарност? А сега де!– Кажете коя е най-скъпата постановка, която сте правили? Тетралогията на Вагнер ли?– „Рингът“ (цикълът от 4 опери „Пръстенът на нибелунга“ – бел. ред.) не е скъп, защото от едни и същи елементи ставаха декорите за различните части – с малки допълнения. Най-скъпите постановки са тези, които се правят на открито. Защо? Защото там отиват пари за трибуни, сцена, за осветление, за съоръжения, декори.Скъпи са и постановките на Хуго де Ана, защото хонорарите са му високи, а и той идва с петима асистенти. Но ако го искаш, търсиш пари, спонсори, плащаш.– А най-евтината ви, но ефектна постановка?– Най-евтината е „Борислав“ на маестро Георги Атанасов. Взех наклонения под от „Тоска“, имах няколко копия встрани вляво и вдясно и едно голямо копие с набучения договор, който нарушава Теодор Комнин. Тя е най-евтгината, но е доста ефектна. Сега ще я играем в Ловеч на средновековната крепост. С нея в Ловеч започват тържествата, посветени на 830-годишнината от подписването на Ловешкия мир, с който се поставя началото на Второто българско царство.– Тази година разширявате летните фестивали с още един град – Видин. Как се случи това?– След този първи голям бум – фестивалът “Сцена на върховете“ в Белоградчик, от Видинската община веднага ме потърсиха и казаха, че искат и при тях да направим фестивал в началото на август. Започнахме да мислим къде. Отидох във Видин – един много хубав град с прекрасна крайдунавска градина. Разхождайки се покрай реката виждам един шлеп. Ахнах! Питам ги: „А този шлеп какво прави тук?“ „Акостирал е постоянно“, отговарят. „Ами вие знаете ли, – казвам, – че Пучини е написал една опера, „Мантията“, в която мястото на действието е на един шлеп на река Сена.Старият Микеле си има млада, хубава жена. Тя се залюбва с един от хамалите, правят си любовна среща, като се уговарят, когато Микеле заспи, тя да драсне клечка кибрит и по светлинката той ще се ориентира че теренът е чист, ще отиде при нея. Обаче Микеле е обзет от ревност и се пита защо така жена му е хладна с него. Излиза навън, вади си лулата, пали я, и по светлинката любовникът разбира, че теренът е чист, и идва на шлепа. Микеле го хваща, удушава го, пристига Джорджета и така…– Къде ще седи публиката по време на това представление?– Публиката е поставена на самия бряг. Там се изгражда една трибуна. Много е хубаво. И самата река участва в действието, и шлепът участва. Този хомогенен синтез между драматургия, либрето, музика, текст и околната среда – природната даденост, то е интересното тук.Другото представление ще бъде „Шегобишко в страната на чудесата“. Крепостта Баба Вида ще бъде мястото, където пиратите са заровили своето съкровище. Те пристигат с една лодка по реката. В крепостта ги чакат публиката и Шегобишко. Тръгват из двореца и на 4 сцени – на 4 места търсят съкровището. Накрая го намират и какво се оказва най-доброто съкровище? Приятелството!– Вие сте човекът, въвел у нас оперните фестивали на открито. Създадохте „Сцена на вековете“ на крепостта Царевец във Велико Търново. Как се случи това и защо се отказахте от Царевец?– През 1985 г., когато се честваше 800 години от въстанието на Асеневци, бях поканен да направя първия спектакъл в крепостта Царевец. Усещането беше уникално. Това е самото място, където се е развивало историческото действие. Всичко на Царевец беше в разкопки и строежи. Трябваше да работя в този ужас – кал, мръсотия. Тогава дадох името „Сцена на вековете“. Казах си: „Тук са вековете, тук е мястото където можем да правим исторически опери“. Две години по-късно сбъднах и мечтата на Панчо Владигеров да направим „Цар Калоян“. След демокрацията през 1989 г. повече от 10 г. никой не се интересуваше от този фестивал. Аз тогава две години убеждавах кмета доктор Рашев, че трябва да възстановим фестивала. Две години! с големи мъки убедих общината и го възстановихме. В продължение на осем години Софийската опера правеше тези фестивали, но от общината го превърнаха в летен театър. И вече не работим там. На Белоградчишките скали е по-удобно, по-атрактивно, много е хубаво. Това е един нов културен импулс за хората.– Какво предстои на Софийската опера догодина? Ще пътува ли трупата в чужбина?– Да, имам една дългосрочна програма: Япония през октомври 2018 г., преди това ще играем четирите опери от „Пръстена на нибелунга“ в „Болшой театър“, искам още веднъж през септември да отидем в Германия и пред замъците на Лудвиг Втори да направим още един „Ринг“.– Защо решихте след успеха на „Пръстена на нибелунга“ да поставите последната опера на Вагнер „Парсифал“, а не първо някоя друга, например „Лоенгрин“?– „Лоенгрин“ е написана много по-рано, да. Но аз отдавна исках да поставя „Парсифал“ в София. Много отдавна, преди да си мисля, че ще направя „Пръстена“. Има нещо необичайно в „Парсифал“ – тази мистика, това вдъхновение, родено от търсенето на Светия граал. Много хубаво действие има, много интересно съдържание. В „Парсифал“ има философия, метафизика…А има и още една причина. В момента имаме много добри певци. Няма нито една постановка на „Парсифал“ по света, която да е с артисти само от една националност, тази на съответната държава. Ние постигнахме това – българи пеят Вагнер! Дори в Германия. А за разлика от Ринга, „Парсифал“ е много по-вокално благодатна за певците, тя е изляна от мелодичност и звуци.Искам да благодаря на артистите за този „Парсифал“, който ще се роди на сцената, благодарение на тях, на тези, които ми повярваха и вече седми сезон творим заедно вагнеровите творби. Те написаха една нова история. Те са уникални и не ги давам на никого.– Как избрахте този толкова ексцентричен артист Свен Йонке за сценограф?– Винаги търся нови ракурси в режисурата и провокирам художници, които нямат рутината да предъвкват и повтарят едни и същи неща, затова си търся сценографи по мой вкус, които да отговарят на потребността ми да развия моя вид театър в един прочит. Сценографът Свен Йонке е от Хърватия, живее в Берлин, изключително интересен, находчив, продуктивен намерихме общ език. Художничката на костюмите е словенка, Станка Вауда, с която съм работил в чужбина. Ще видите синтез на хомогенно мислене между режисьор, сценограф и художник на костюми.– Имате доста нестандартни решения – например една гигантска червена надуваема възглавница, върху която артистите не знам как изобщо успяват да запазят равновесие…– Говорите за втората картина. Една надуваема възглавница с площ сто квадратни метра представлява царството на любовта, където танцуват шестте съблазнителки, начело с Кундри. Нищо не сте видели още! Ще има и лазери, които очакваме всеки момент да пристигнат от Берлин, и един гигантски 7-метров граал. Много е интересно, ще видите.– Защо едната от изпълнителките на ролята на Кундри Гергана Русекова каза, че Кундри не е една жена, а три, а според другата прима – Радостина Николаева, Кундри не е жена, а е прототип?– Образът на Кундри е много сложен. Кундри не може да се обясни. Когато Христос го водили към Голгота, една жена се изсмяла. Той я приковал с поглед и й казал: „Защо ми се смееш?“ Това е тя. И така Кундри е обречена на една постоянна реинкарнация и живее хиляди години, докато стигне до момента на спасението. Такова ще има и за публиката в края на операта.– И все пак 6 часа не са ли много за опера, която не е чак толкова голям екшън?– Напротив! Аз не намирам „Парсифал“ за статична опера. Разбира се, тя може да бъде и много скучна. Всяка една италианска опера с гениалните си мелодии може да бъде дори и по-скучна, ако всичките изпълнители се изтъпанят на авансцената и направят един костюмиран концерт. В „Парсифал“ има съдържание, развитие, повествование. Когато Кундри донася последната спасителна напитка от Арабия, за да излекува краля Анфортас от постоянно кървящата рана, се разбира, че само едно свещено копие – копието с което римският войник е пробол Христос, може да го спаси. Но то е загубено от самия крал поради похотливостта му.– И в края на разговора ни – какво е посланието на „Парсифал“?– Последната опера на Вагнер напомня едно много важно нещо – че хората трябва да имат мисия и вдъхновение, дарено от небесната закрила и мъдрост. И ще имат силата на Парсифал за това свещено причащение, спасение и просвещение, ако могат да служат на хората с чиста душа. Самите вибрации на музикалния език на творбата в цялото й оркестриране носят тази мистичност, святост, духовност, едно извънземно притегляне към божественото. ", "date": "2017.06.17", "title": " Режисьорът акад. Пламен Карталов:  За изкушения зрител няма ред"}
{"url": "https://trud.bg/%d0%bf%d1%80%d0%b5%d0%bc%d0%b8%d0%bd%d0%b8-%d0%bf%d1%80%d0%b5%d0%b7-%d0%b5%d0%ba%d0%be%d0%bb%d0%b0%d0%b1%d0%b8%d1%80%d0%b8%d0%bd%d1%82%d0%b0-%d0%b8-%d1%81%d1%82%d0%b0%d0%bd%d0%b8-%d0%b5%d0%ba%d0%be/", "text": "– Живей активно! е кампания, която насърчава пълноценния начин на живот, което е освен здравословно хранене и активен спорт, така също и грижа за природата. Вие как разбирате тази формула?– Здравословният начин на живот зависи от много фактори – физическа активност, балансирано хранене, чиста природа, отговорно отношение и поведение на всеки човек. Това е и начин на мислене и възприятие на заобикалящата ни среда. Кампанията „Живей активно!” е насочена към потребителите – децата и техните родители, младите хора и гражданите като цяло. Нейната цел е да информира и мотивира хората да живеят пълноценно, което изцяло се припокрива и с нашите цели. Мисията на ЕКОПАК БЪЛГАРИЯ е грижата за обществото и природата. За да бъдем здрави трябва да се грижим и за чистотата на природата и един от тези начини е като събираме и изхвърляме отпадъците си разделно. Ето защо Екопак България за трета поредна година се включва в тази прекрасна инициатива.– Интерактивната игра чрез ТВ система по модела на телевизионното шоу „Стани богат“ проверява и затвърждава знанията по темата околна среда и разделно събиране и рециклиране.- Тази година как ще привлечете вниманието на хората към разделното събиране?– Подбрали сме две много интересни инициативи, които да привлекат вниманието на всички участници. Тази неделя в София ще представим една образователна инсталация наречена „ЕкоЛабиринт”. По забавен и интересен начин, ще проверим знанията на участниците свързани с разделното събиране и рециклиране на отпадъците от опаковки. Освен да преминат през Еколабиринта, те ще могат да видят изложба от защитени видове от „Червената книга на България”. Всеки, който премине успешно през лабиринта ще получи подарък плакат с едно от защитените животни от „Червената книга” и информация за него. Другата кампания „Стани ЕкоГерой” ще бъде представена във Варна на 16.07. и в Пловдив на 17.09. Това е интерактивната игра чрез ТВ система по модела на телевизионното шоу „Стани богат”. С нея всеки може да провери и затвърди своите знания по темата околна среда и разделно събиране и рециклиране.– Какви кампании и инициативи за насърчаване на разделното събиране сте планирали до края на годината?– Нашата компания има дългосрочна комуникационна стратегия за повишаване информираността на гражданите за ползите от разделното събиране, засилване на мотивацията им да използват цветните контейнери и изграждане на трайни навици за разделно събиране на отпадъци от опаковки. Част от кампаниите са се превърнали в ежегодни инициативи, които се очакват с нетърпение от гражданите. Имаме „Стара хартия за нова книга” в партньорство с книжен център Гринуич, в която всяко дете, което с възрастен придружител донесе поне 5 кг стара хартия за рециклиране, получава нова детска книжка по избор. За малките имаме кампания „Нахрани ме разделно” – приказни любимци на децата, които се хранят разделно – Имената им са Хартояд, Стъклояд и Пластояда – заради точно определената храна, която могат да ядат. Тези чудати същества са главните герои в куклено шоу, представено от „Театър на приказките“. Също така организираме конкурс „Най-зелена община“, насочен към общините партньори с които имаме сключени договори. Целта е да предизвика по-голяма ангажираност на общините за активно зелено поведение.– Какво количество отпадъци от опаковки се събира във вашите контейнери за една година и какъв е трендът, откакто стартира разделното събиране?– През 2016 г. Екопак България е събрала и рециклирала 64,19% от декларираните от нашите членове количества опаковки, пуснати на българския пазар. През миналата година 1226 компании-членки на ЕКОПАК България са декларирали 155 978 т опаковки, пуснати на българския пазар. От тях организацията е събрала разделно и предала за рециклиране 100 117, 47 т отпадъци от опаковки, от които 47 746,38 т. хартия, 23 795,52 т стъкло, 16 874,08 т пластмаса, 4 806,94 т метал и 6 851,77 т дървесина. С рециклирането на тези количества отпадъци, ефектът за природата в цифри е: 620 703 дървета спасени от изсичане; Спестени над 317 млн. кВтч електроенергия, 1,517 млрд. л питейна вода и 153 114 барела петрол. Както и намален обем на депонираните отпадъци на градските депа с над 190 986 куб. м. През последните 4 години провеждаме интернет проучване сред гражданите за разделното събиране на отпадъци от опаковки. Резултатите от последното проучване в края на 2016 г. показват сравнително висок дял на анкетирани, които събират разделно отпадъците си – 43% правят това поне един път седмично, а още 21.4% 1-3 пъти месечно. Около 18.5 % никога не са събирали разделно отпадъците си. Има ясна тенденция, за нарастване на броя изхвърлящи разделно отпадъците си, като почти 65% са заявили, че поне веднъж месечно го правят. В сравнение с предните години има ръст от 4% спрямо 2014 г. и от 7% спрямо 2013 г.", "date": "2017.06.17", "title": " Мариана Петкова, ПР и Комюникейшън мениджър в Екопак България пред „Труд“: Премини през Еколабиринта и стани Екогерой"}
{"url": "https://trud.bg/%d0%b1%d1%80%d0%b8%d1%82%d0%b0%d0%bd%d1%81%d0%ba%d0%b8%d1%8f%d1%82-%d1%84%d0%b8%d0%bd%d0%b0%d0%bd%d1%81%d0%be%d0%b2-%d0%bc%d0%b8%d0%bd%d0%b8%d1%81%d1%82%d1%8a%d1%80-%d1%81%d0%b5-%d0%be%d0%b1%d1%8f/", "text": "Британският финансов министър Филип Хамънд чертае планове за „мек Брекзит“, чийто приоритет ще бъде „запазването на работните места“, пред възможността на Великобритания да сключва свободни търговски споразумение, след напускането на Европейския съюз, съобщава .Източници от „Уайтхол“ твърдят, че Филип Хамънд настоява за сделка, при която Обединеното кралство ще запази асоциирано членство в митническия съюз на ЕС, но ще има свободата да води независими търговски преговори.По време на срещата на финансовите министри на ЕС в Люксембург, финансовият министър Хамънд съвсем ясно даде да се разбере, че няма да се откаже от съпротивата си срещу „твърд Брекзит“.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.17", "title": " Британският финансов министър се обяви за „мек Брекзит“"}
{"url": "https://trud.bg/%d0%b1%d0%be%d0%b5%d0%bd-%d0%b8-%d1%82%d1%8a%d1%80%d0%b3%d0%be%d0%b2%d1%81%d0%ba%d0%b8-%d0%ba%d0%be%d1%80%d0%b0%d0%b1-%d1%81%d0%b5-%d1%81%d0%b1%d0%bb%d1%8a%d1%81%d0%ba%d0%b0%d1%85%d0%b0-%d0%ba%d1%80/", "text": "Американски военноморски есминец се сблъска търговски кораб, плаващ под филипински флаг, югозападно от японския град Йокосука, съобщиха военноморските сили на САЩ. Двама моряци са ранени, включително командирът на ескадрения миноносец. Издирват се 7 липсващи души от екипажа на бойния кораб, предаде .Двамата пострадали са откарани с хеликоптер в японска военна болница заради разкъсвания и натъртвания. Командирът е в стабилно състояние.Японската брегова охрана заяви, че разрушителят „Фицджералд“ е претърпял известно наводняване, но не е застрашен от потъване.Той се придвижва на собствен ход обратно към Йокосука. На помощ са изпратени американският военен кораб „Дюи“ и два влекача.Търговският кораб „Кристал“ също е бил в състояние да се придвижва на собствен ход.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.17", "title": " Боен и търговски кораб се сблъскаха край бреговете на Япония\t\t\t"}
{"url": "https://trud.bg/%d1%80%d0%b5%d0%b0%d0%ba%d1%86%d0%b8%d0%b8%d1%82%d0%b5-%d0%bd%d0%b0-%d1%81%d0%b2%d0%b5%d1%82%d0%be%d0%b2%d0%bd%d0%b8%d1%82%d0%b5-%d0%bb%d0%b8%d0%b4%d0%b5%d1%80%d0%b8-%d1%81%d0%bb%d0%b5%d0%b4-%d1%81/", "text": "Продължават световните реакции след , определян като архитекта на германското обединение.", "date": "2017.06.17", "title": " Реакциите на световните лидери след смъртта на Хелмут Кол"}
{"url": "https://trud.bg/%d1%82%d1%80%d1%8a%d0%bc%d0%bf-%d0%b4%d0%be%d0%b1%d1%80%d0%be%d0%b2%d0%be%d0%bb%d0%bd%d0%be-%d0%bf%d0%be%d0%ba%d0%b0%d0%b7%d0%b0-%d1%84%d0%b8%d0%bd%d0%b0%d0%bd%d1%81%d0%be%d0%b2%d0%b0%d1%82%d0%b0/", "text": "Правителствената служба по етика на САЩ публикува финансовата декларация на американския президент Доналд Тръмп за 2016 г., предаде .Тръмп доброволно е оповестил декларацията си. Тя показва, че той е получил доход в размер на 19,7 милиона долара от хотел във Вашингтон, открит през септември 2016 г. Президентът е декларирал и доход от 37,2 милиона долара от курорта „Мар а Лаго“ в щата Флорида и 19,8 милиона долара от голф клуба в Бедминстър, щата Ню Джърси.Според декларацията Тръмп е получил хонорари за свои книги в размер на 7 милиона долара, а също пенсия за 84 хиляди долара от Гилдията на киноактьорите на САЩ.В представените документи са отразени негови инвестиции, активи, доходи и пенсионни плащания. Доходи в размер на 288 милиона долара е получил Тръмп от 565 компании и организации. Президентът е декларирал и задължения на стойност 315 милиона долара.Тръмп е декларирал доходи от 594 млн. долара за 2016 г. и началото на 2017 г., както и активи на стойност най-малко 1,4 млрд. долара.Според декларацията Тръмп се е оттеглил от над 500 позиции, много от тях ден преди встъпването си в длъжност като президент. Той е поставил активите под управлението на доверителни фондове, ръководени от неговите синове, за да избегне конфликт на интереси.Финансовата декларация, която включва общи данни за доходи и задължения, се различава от данъчната декларация, която съдържа по-пълна финансова информация.Тръмп отказва да оповести данъчната си декларация, нарушавайки традицията, според която президентите и кандидатите за президентския пост доброволно публикуват тези данни.По закон президентът на САЩ не е длъжен да оповестява данъчната си декларация, но отказът на Тръмп да направи това става повод за критики от страна на противниците му.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.17", "title": " Тръмп доброволно показа финансовата си декларация\t\t\t"}
{"url": "https://trud.bg/%d0%b4%d0%b0-%d0%bf%d0%be%d0%b3%d0%be%d0%b2%d0%be%d1%80%d0%b8%d0%bc-%d0%b7%d0%b0-%d0%ba%d0%b8%d1%82%d0%b0%d0%b9/", "text": "Съвсем сериозно го казвам. Да поговорим за Китай! Попадна ми в петък информацията, че първата тема за есе в общата матура (Baccalaureat) по история и география на френските гимназисти тази година е озаглавена „Китай на световната сцена от 1949 г. насам“. Френските абитуриенти имаха четири часа на разположение да изложат разбиранията си за мястото на „Поднебесната империя“ в международната политика – от революцията на Мао Цзедун, през Студената война и съпътствалите я „по-горещи конфликти“ в Югоизточна Азия (Корея, Индокитай, Виетнам, Тибет и т.н.), до възхода на Китай, като световна икономическа и военна свръхсила през ХХІ век. Разборът на темата е свободно предположение на автора. Не съм запознат със съвременния учебен план на френското средно образование. Мога само да предположа как аз бих сткруктурирал подобно изложение (и в името на повествованието пропускам не малко от фактите).Които познавате разбирането на французите за общество, знаете, че оценките от матурите, по системата въведена от Наполеон Бонапарт през 1808 г., играят и функцията на приемни изпити във висшите училища. И няма поправителни. Резултатите квалифицират конкретния французин като „образован“ или просто „грамотен“ член на обществото. Последното предполага, че ако „издъниш“ един изпит, не получаваш никаква диплома за средно образование, само тази за началното, и дълголетна перспектива за различни видове физическо оцеляване. Пресяване на плявата, един вид. Заради което тази година френската република иска да знае от бъдещите си избиратели и данъкоплатци в следващите десетилетия, колко добре разбират мястото на Китай на международната сцена. Звучи уместно, нали?! За мен, поне, несъмнено.Но след „уместното“ веднага се обърнах към родната действителност и българското разбиране за планетата, на която живеем – за образованието реших да не се хващам задълбочено; 1997-ма година, с полученото от белгийската гимназия, която завърших и аз можех да напиша есе за Китай. Тогава. Няколко съвременни млади българи (оказаха се студенти), чието мнение сондирах на път за редакцията, успяха на въпроса „Какво знаете за Китай?“ да достигнат до изрази близки до „пазарна икономика в условия на комунизъм“ и „културна експанзия“. И леко си отдъхнах. Вярно, повече от общи познания беше твърде много да искам от тях, но по български се задоволих с полученото. Знаят нещо, спокойно! За след няколко години може би ще сме екстра. Но сега…Сега, за никого не е тайна, че ако някой ден раздават награди за най-грандиозно пропуснати възможности за развитие, налагане и себеутвърждаване, България ще вземе всички места – без значение за кое направление на външните отнвошения говорим – Балкани, Европа, НАТО и отвъд. Но по източното ще е вселенски шампион.Последните пет години у нас, на глас, се говори много за перспективите, които дава едно сътрудничество с Китай, в частност в икономическата и търговската сфера. И може би с изграждането на завода за сглобяване на китайски автомобили в Ловеч живеете с убеждението, че България работи активно в тази посока. Да, да! „Надежда всяка, тука оставете“, уважаеми сънародници!И ми позволете да ви предам думите на редактора на българската секция в Китайското национално радио (да, разбира се, че има такава) журналиста Тодор Радев за българския принос към международния форум „Един пояс, един път“, организиран в Пекин през май. Събитието е компонент в следваната от години политика на Китай за експанзия към Централна и Източна Европа, известна като „Новия път на коприната“. В рамките на последното китайците изградиха дори железопътен транспортен коридор, който през април свърза Пекин с Лондон (не, не минава през Балкана, разбира се – Казахстан, Русия, Беларус, Полша, Германия) и превърнаха Словакия в основния си „хъб“ за търговска експанзия и инвестиции към ЦИЕ.С всичко това можете да си представите разочарованието на г-н Радев, млад български интелектуалец, изселник от десет години в Поднебесната империя и работил много за свързването на двата народа, че единственият принос на България към форума, насочен към взаимно опознаване на източноевропейските страни и Китай, е бил „филателистка изложба, на която българска пощенска марка от 2015 г., посветена на 65-годишнината от установяването на двустранни дипломатически отношения, предизвика неописуем възторг сред китайците“.По-рано тази седмица, Тодор Радев сподели радостта си, че на международна среща на кметовете на градове от ЦИЕ и колегите им от Китай имало заявени три български участия. Две седмици след провала в Пекин. Да, само три, при положение, че домакините покриват всички разходи, но така или иначе човекът е патриот и се радва. За да се поправи постфактум, че всъщност никой от заявилите участие родни градоначалници не е присъствал на събитието.Тъжно а?!Пряко включванеЕдинственият човек, който е тук е г-н Кръстю Белев, съпруг на бившата ни генерална консулка в Шанхай – двама души на които свалям шапка за това, което правят китайско-българското общуване да се случва. Той обаче не е официален представител нито на местната власт, нито на държавата. За пореден път, при това за доста кратко време, България игнорира важни за Китай форуми и ако преди беше прецедент, сега вече е рецидив. Пиша го, за да се знае – политиката ни към Китай е престъпна.", "date": "2017.06.17", "title": " Да поговорим за Китай!\t\t\t"}
{"url": "https://trud.bg/counter-strike-%d0%bf%d0%be%d0%b4-%d1%82%d0%b5%d0%bf%d0%b5%d1%82%d0%b0%d1%82%d0%b0/", "text": "Пловдив този уикенд е домакин на най-големия фестивал за електронни спортове и игри – близо 2000 геймъри ще се надпреварват за награден фонд от 12 000 лева в Палата 2 на Международния панаир.На място посетителите ще могат да видят най-новите технологии, виртуална реалност, електронен спорт и да премерят сили в турнири, като за целта са осигурени 40 компютъра, 10 плейстейшъна и 5 чифта очила. Фестивалът „Пловдив е-Арена“ се организира за първи път в града под тепетата от Game Evolution и срещна подкрепата на Община Пловдив. „Пловдив е много добър град за организиране на подобни мероприятия заради добрия интернет и многото млади хора, които живеят тук“, заяви Димитър Александров, главен организатор на събитието. Феновете на League of Legends, Counter-Strike: Global Offensive, DotA2, Hearthstone, FIFA17и още други игри ще могат да наблюдават играчите от голяма сцена или да участват. Билетите за единия или двата дни са съответно на цени от 10 и 20 лева. Предвидени са много изненади и забавления – ретро аркадни игри, рейсинг с вибриращ волан, най-новите апликации за виртуална реалност, като всичко ще бъде безплатно за желаещите да опитат своите умения. Деца под 14 г. могат да посетят фестивала, но с придружител, съобщиха организаторите. На „Пловдив е-Арена“ ще се проведат и състезания за професионални геймъри, за които геймингът или компютърните игри са основно занимание и професия. Ще има участници от Сърбия и Румъния. Класирани са по 4 отбора за двата турнира на League of Legends и Counter-Strike.Електронните спортове са индустрия за 3,8 милиарда долара, а професионалните геймъри са еквивалентни на професионалните футболисти. Индустрията се хвали с постоянно нарастваща аудитория, а създателите на съдържание печелят от стабилните приходи и видео стриймове. Гейминг турнирите конкурират всяко спортно събитие, в платформата на Youtube гейминът събира повече гледания от новините, филмите и образователните материали, взети заедно. Организаторите се надяват да започват да работят в бъдеще с училища и университети като внедрят гейминга при съвместни образователни проекти.", "date": "2017.06.17", "title": " Counter-Strike  под тепетата\t\t\t"}
{"url": "https://trud.bg/%d1%81%d1%82%d0%be%d1%82%d0%b8%d1%86%d0%b8-%d0%bf%d1%80%d0%be%d1%82%d0%b5%d1%81%d1%82%d0%b8%d1%80%d0%b0%d1%85%d0%b0-%d0%b2-%d0%bb%d0%be%d0%bd%d0%b4%d0%be%d0%bd-%d0%b7%d0%b0%d1%80%d0%b0%d0%b7%d0%b8/", "text": "Протестиращи в Лондон изразиха недоволството си от разследването на пожара в Гренфeл тауър. Десетки хора нахлуха в сградата на общината в Кенсингтън, а премиерът Тереза Мей беше изведена под полицейски кордон след среща с жители на изгорялата сграда.Група протестиращи обкръжи колата й с викове „срам за теб“ и „страхливка“.Тереза Мей обяви фонд на стойност 5 милиона паунда, за подпомагане на пострадалите.Пакетът включва гаранции за жилищно настаняване възможно най-близо до предишното им местоживеене, както и помощ за достъп до банкови сметки и пари в брой.Жителите на изгорялата сграда обаче са недоволни от липсата на информация за безследно изчезналите и загиналите, както и от липсата на координация между спасителните и социалните служби.Допълнителен разход от 5000 лири е можел да направи сградата Гренфел Тауър по-устойчива на огън, предава The Sun.При строежа на сградата са били сложени стотици алуминиеви панели на стойност 8.6 милиона лири. Те са били произведени от базираната в САЩ компания „Рейнобонд“, която прави три типа облицовки. Два от тези три типа облицовки са с огнеупорни ядра.Специалисти смятат, че по-евтината облицовка, която е запалима, и която е забранена в САЩ, е била използвана от фирмата построила сградата.Счита се, че облицовката е спомогнала значително за разпространяването на пламъците.Вчера излезе информация, че е можело да бъдат инсталирани и пожарогасители на стойност едва 200 хиляди лири, което е само малка част от цената на сградата.Освен това, огнеупорните панели са стрували 24 лири на кв.м., което е само с 2 лири повече от забранения в САЩ вид, който е бил използван при строежа на Гренфел тауър.При около 2000 кв.м. облицовка на Гренфел Тауър, това би струвало допълнително 5000 лири. Експерти твърдят, че този допълнителен разход би предотвратил или поне ограничил трагедията, която разтърси Лондон.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.17", "title": " Стотици протестираха в Лондон зарази разследването на пожара в Гренфeл тауър\t\t\t"}
{"url": "https://trud.bg/%d0%b5%d1%81%d1%82%d0%b5%d1%81%d1%82%d0%b2%d0%b5%d0%bd%d0%b8-%d1%82%d1%80%d1%8a%d0%bf%d0%ba%d0%b8-%d1%81-%d0%b8%d0%b7%d0%ba%d1%83%d1%81%d1%82%d0%b2%d0%b5%d0%bd-%d0%b8%d0%bd%d1%82%d0%b5%d0%bb%d0%b5/", "text": "Сценарият на новия и крайно любопитен технологичен трилър Tau е дело на дебютантката в голямото кино Нога Ландау (”The Magicians”), съобщава operationkino.net. Историята се фокусира върху Джулия – “street smart” момиче, което е държано в плен във вътрешността на футуристична “умна” къща, управлявана от напреднал изкуствен интелект, наречен Тау, разработен от енигматичния гений Алекс.Режисьор на Tau е дебютантът Фредерико Д’Алесандро, който е работил като сториборд художник в “Аз съм легенда”, “Хрониките на Нарния”, “Терминатор: Генисис”, “Мумията” и доста от филмите на Marvel, а в главните роли са на актрисата и кайтборд състезателка с ексцентричното име Майка Монро (”It Follows”) и Ед Скрайн (”Дедпул”).“Още е прекалено рано да си вадим някакви изводи и да формираме очаквания за филма, но засега определено изглежда интересно, особено в контекста на на присъстващия в “Черния списък” сценарий (както знаете, в този списък са най-добрите истории, които не са успели да бъдат заснети), както и на участието на Майка Монро”, допълва operationkino.net.Режисьор на “Tau” е Фредерико Д’Алесандро, по сценарий на Нога Ландау (”The Magicians”). В ролите, освен Майка Монро и Ед Скрайн, ще видим Фистън Барек, Ивана Живкович, Шарън Д. Кларк, Йън Вирго и др.", "date": "2017.06.17", "title": " Естествени тръпки с изкуствен интелект\t\t\t"}
{"url": "https://trud.bg/%d0%bf%d0%be%d1%87%d0%b8%d0%bd%d0%b0-%d0%b4%d0%b6%d0%be%d0%bd-%d0%b0%d0%b2%d0%b8%d0%bb%d0%b4%d1%81%d1%8a%d0%bd-%d1%80%d0%b5%d0%b6%d0%b8%d1%81%d0%b8%d1%80%d0%b0%d0%bb-%d1%80%d0%be%d0%ba%d0%b8/", "text": "Режисьорът на превърналите се в огромен успех филми „Роки“ и „Карате кид“ – Джон Авилдсън, почина на 81-годишна възраст, предадоха световните агенции.Той си отиде в болница в Лос Анджелис от рак на панкреаса, съобщи синът му Антъни.„Той беше много необикновен човек. Беше супер талантлив, много амбициозен и много упорит. Това му вредеше, но често му беше и от полза“, каза Антъни Авилдсън.„Роки“ от 1976 г. беше голям успех. Той спечели „Оскар“ за най-добър филм, режисьор и монтаж и имаше още седем номинации. В него изгря и звездата на младия и неизвестен дотогава Силвестър Сталоун.Авилдсън получава сценария на Сталоун с предложение да режисира филма, но първоначално отказва заради друг проект, който впоследствие пропада. По-късно режисьорът споделя, че е бил грабнат от сценария на третата страница и поема ангажимента, без да разбира нищо от бокс. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.17", "title": " Почина Джон Авилдсън, режисирал „Роки“ и „Карате кид“"}
{"url": "https://trud.bg/%d1%81%d1%8a%d1%81%d0%b5%d0%b4%d1%81%d0%ba%d0%b8-%d0%b8%d0%bd%d1%82%d0%b5%d1%80%d0%bd%d0%b0%d1%86%d0%b8%d0%be%d0%bd%d0%b0%d0%bb-%d0%be%d0%b1%d0%b5%d0%b4%d0%b8%d0%bd%d1%8f%d0%b2%d0%b0-%d1%85%d0%be/", "text": "„Комшии от всички къщи и улици, опознавайте се!” Вероятно така би могъл да звучи лозунгът на една инициатива, която от 17 години се разпространява из цяла Европа, а вече и по света – Европейският ден на съседа. Празникът е възможност за хората, които живеят едни до други, но затрупани от работа и проблеми дори не се поглеждат, да се срещнат, да станат приятели и да си помагат, обясняват привържениците на идеята.Е, в България отчуждението между хората, поне извън големите градове, още не е стигнало чак такива опасни размери, но пък никога не е излишно човек да се събере с комшиите, казват жителите на четири улици в Лом, които подкрепят европейската акция. Само че, както винаги у нас, дошлата от чужбина идея след старателно оглеждане, проучване и одобрение е променена по нашенски – с много музика, танци и богата трапеза, която започва по залез и свършва на изгрев…Абе , нещо както сватба, ама без младоженци, или събор, на който всички са и гости, и домакини.Европейският ден на съседа по български, и то в северозападен вариант, почва в Лом с буйно хоро, което гръмва в събота привечер от мощна уредба на улица “Митко Палаузов”. Лудите ритми раздвижват като военна тръба квартала и към мястото се стичат мъже, жени и деца, помъкнали маси, столове, тенджери и бутилки. За по-малко от половин час тихата уличка се превръща в ресторант на открито, където се веселят над 70 души… Заради спазването на реда и закона и избягване на инциденти организаторите предварително с разрешение от общинската управа са затворили улицата с шарени ленти, балони и саксии с аспарагуси.Празникът е страхотен, но зад него стои сериозна организация. Пък и не ни е сефте, вече четвърта година празнуваме Деня на съседа! Събирането трябваше да е в края на май, но заради лошото време го пренасочихме към юни, споделя библиотекарката Кристина Павлова – главен инициатор и двигател на комшийската фиеста. В купона под открито небе в Лом участват жителите на улиците “Митко Палаузов”, “Полк Илиев”, “Пирот” и “Драгоман”. Всяка година обаче към трапезите с пълни ръце се присъединяват и представители на близки и по-далечни квартали, привлечени кой от приятели, кой от екналите безспир над къщите музика и смях…Всеки участник в празника трябва да носи кулинарните си гордости и солидно количество хубаво настроение е единственото изискване, оповестено чрез разлепените в района плакати. Никой, дори и случайният минувач обаче не се връща, и може да седне на отрупаните трапези. Собствениците на предприятие Здравка и Петър Първанови са напълнили цял поднос с печени чушки, поръсени по пловдивски с кромид лук. Стегнат в бяла риза, строителят Любо е натъпкал пръстен гювеч с ароматна скара, Нели Трайкова е извъртяла тенджера с топъл качамак, а собствениците на хлебопекарна Огнян и Фроска са приготвили апетитни брускети с прошуто и чери доматчета. Зам.кметицата Гинка Иванова пък е изпекла огромна тава с баница…Зам.кметицата прави страхотна баница, ама тази година да направи и улицата ни, иначе ще бойкотираме празника, обявяват присъединилите се към купона жители на близката улица “Марин Дринов”. Най-възрастният участник във веселбата е 81- годишният инж. Емил Гешев, а най-младият – 6-годишната Ивон.Специален гост на фиестата по ломски е известната педиатърка и нефроложка доц. д-р Анелия Буева. – “Случайно се озовах на този празник. Дойдох за малко на гости в родния си край, а попаднах на това страхотно събитие. Видях се със съседи и приятели от детските години. Много радостно ми стана. Надявам се тези събирания да продължат, защото зареждат хората с много позитивна енергия“, сподели лекарката. За да се включи в традиционния вече купон, в родния си град се е върнала и младата археоложка Кристина Илиева. Тя преподава виртуална археология в университета в Нови Сад в Сърбия, но всяка година участва в празника на съседите. Неизменното й място е на пулта на диджея. Подготвила предварително репертоара според възрастовия състав и предпочитанията на комшиите, Криси редува тежки хора с бавни валсове за пенсионерите и як рок с латиноритми за по-младите. “На такъв празник може да завиждат даже сърбите, които са големи майстори на веселбите! Ще покажа снимки на приятелите в Нови Сад и нищо чудно догодина и в Сърбия да има Ден на съседа!”, смее се историчката.С настъпването на нощните часове тенджерите и бутилките по масите се опразват, но дансингът се пълни все повече… Над къщите блесват два големи прожектора, монтирани специално за случая, и улицата грейва като бял ден…– „Празникът ни е по повод Европейския ден на съседа, но ние правим Български ден на комшията! Защото за разлика от повечето западняци, които живеят врата до врата, но не се познават, ние си знаем и кътните зъби – и добрите, и лошите страни. Но се учим да се приемаме такива, каквито сме. Ненапразно в България имаме поговорката “Съседът е по-важен и от роднината!” Не е необходимо комшиите да се обичат, а да се уважават и, когато е необходимо, да си подават ръка!”, казва Кристина Павлова и повежда поредното хоро. На масите решават да се организира и есенен вариант на Деня на съседа, в който да участват и полски семейства, заселили се отскоро в квартала. А догодина да се раздават и награди “Най-добър съсед”, “Най-тих съсед!”, “Най-весел съсед!”. Все поводи за радост и почерпка. И създаване на приятелства – от Лом до Лодз и Лондон, и нататък…Рецепта за ломски качамак на Нели ТрайковаВ тенджера с 2,5 л вода се пускат пакетче масло и 2 лъжици сол и се слага на печката да заври. След като течността кипне в тенджерата се сипва по малко пакет грис за качамак, като през цялото време се бърка бавно до сгъстяване. Получената смес се изсипва на няколко пъти като върху ред качамак се наронва бучка сирене, после пак качамак и сирене. Върху последния ред качамак, още докато е топъл, се настъргва кашкавал. Получената пита се нарязва на парчета.Историята на празникаОсновател на Деня на съседа е французинът Атанас Перифан, който през 1990 г. създава в 17-и район на Париж асоциацията “Paris D Amis”, за да укрепва социалните контакти и да подпомага преодоляването на изолацията между хората. Активистите на организацията събирали помощи за хора, изпаднали в трудни ситуации, и им помагали в търсенето на работа. Първия ден на съседа асоциацията организира през 1999 г. в 17-и район на Париж и в него участвали над 10 000 души. На следващата 2000 г. празникът станал национален във Франция, а от 2003 г. е обявен за европейски. Тази година в Деня на съседа са участвали 1450 партньори от повече от 36 страни, а хората, които са седнали един до друг. са над 30 милиона.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.17", "title": " Съседски интернационал обединява хора от Лом до Лондон\t\t\t"}
{"url": "https://trud.bg/%d1%82%d1%83%d1%80%d1%81%d0%ba%d0%b8-%d1%81%d1%8a%d0%b4-%d0%be%d1%81%d1%8a%d0%b4%d0%b8-%d0%b1%d0%b8%d0%b2%d1%88-%d0%bf%d0%be%d0%bb%d0%b8%d1%86%d0%b5%d0%b9%d1%81%d0%ba%d0%b8-%d0%bd%d0%b0%d1%87%d0%b0/", "text": "Истанбулски съд издаде заповед за ареста на бившия истанбулски полицейски началник Хюсейн Чапкън, както и бившия губернатор на провинция Денизли Абдулкадир Демир, заради предполагаеми връзки с организацията на Фетхуллах Гюлен, предава Anadolu Agency .Първото изслушване по случая ще е на 23 август. Тридесетият истанбулски Наказателен съд прие искането на обвинението за тежки присъди на 15 бивши държавни служители, включително петима губернатори, както и Хюсейн Чапкън и Абдуркадир Демир.13 от 15 заподозрени са задържани, с изключение на Хюсейн Чапкън и бившия губернатор на Денизли Абдулкадир Демир. Сред заподозрените е и бившият истанбулски управител Хюсейн Авни Мутлу.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.17", "title": " Турски съд осъди бивш полицейски началник и губернатор на провинция заради връзки с Гюлен"}
{"url": "https://trud.bg/%d0%b2%d0%bb%d0%b0%d0%b4%d0%b8%d0%bc%d0%b8%d1%80-%d0%bf%d1%83%d1%82%d0%b8%d0%bd-%d0%b1%d1%8f%d1%85%d0%bc%d0%b5-%d0%b1%d0%bb%d0%b8%d0%b7%d0%be-%d0%b4%d0%be-%d1%81%d0%bf%d0%be%d1%80%d0%b0%d0%b7%d1%83/", "text": "Президентът на Русия Путин заяви в интервю с американския режисьор Оливър Стоун, че Русия и администрацията на бившия президент Барак Обама са били близо до постигането на споразумение за Сирия, но САЩ са се отказали в последния момент, най-вероятно по политически причини, предаде .„Вие знаете, че в действителност, ние с администрацията на Обама почти стигнахме до споразумение за съвместни действия в Сирия“, каза Путин.„Обсъджали сме въпроса за координацията, свързана с безопасността на нашите самолети, но за съжаление само това успяхме да направим. Нищо повече“, заяви руският президент.„Бяхме много близо до постигането на такова съглашение, но в последния момент нашите американски партньори се отказаха, както считам по политически причини“, добави Владимир Путин.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.17", "title": " Владимир Путин: Бяхме близо до споразумение за Сирия, но САЩ се отказаха в последния момент"}
{"url": "https://trud.bg/%d0%b7%d0%b0%d0%bf%d0%b8%d1%81%d0%ba%d0%b8-%d0%bf%d0%be-%d0%b8%d1%81%d1%82%d0%be%d1%80%d0%b8%d1%87%d0%b5%d1%81%d0%ba%d0%b8-%d0%bd%d0%b0%d0%b8%d0%b2%d0%b8%d0%b7%d1%8a%d0%bc/", "text": "В броя на вестник „Земледелско знаме” от 27 април 1923 година под заглавието „Стамболийски за изборите” е публикувано интервю с министър-председателя. Впрочем, разправят, че тия интервюта Стамболийски си ги е пишел сам: сам си пита, сам си отговаря, може и лично да е висял на главата на словослагателя в печатницата, та затова няма кой знае каква сериозна причина да не се вярва, че написаното отразява стопроцентово мисленето му.Та тъй. На въпроса: „Какво бихте казали за резултатите от изборите, г-н министър-председателю?” – Стамболийски отговаря направо тържествуващо:„Докато бех в София, очаквах, че ще имаме над 160 и до 180 мандати. Но когато излезох по обиколка в провинцията, убедих се, че ще имаме над 200”.Значи иде реч за изборите за ХХ обикновено Народно събрание. Те са проведени на 22 април и пред урните са се явили 1 037 000 души.Резултатите са не просто впечатляващи. Резултатите са направо смразяващи.При 52,7 процента от подадените гласове, Земеделският съюз вкарва в парламента… 212 депутати. Двеста и дванадесет от 245! Конституционният блок (демократи, радикали и народни прогресисти) има 15, комунистите – 16, и широките социалисти – двама.Нека привържениците на идеята за мажоритарни избори обяснят каква е аритметиката, та при малко повече от половината от получените гласове, мандатите на земеделците да са почти деветдесет на сто в пленарната зала на Народното събрание… Като историк-наивист искам само да припомня, че на предишните избори – през 1919 г. и през 1920 година БЗНС пак си печели изборите, обаче едвам успява да си спретне някакво доста халтаво мнозинство от… два гласа. Та затова променя избирателната система и въпросният резултат е налице.Председателят, разбира се, е от БЗНС, обаче и двамата подпредседатели са от същата партия. Всички секретари – също.В интервюто Стамболийски по някакви негови си причини не споменава, че е бил избран от 14 места. Другарите му Р. Даскалов и Хр. Стоянов – от по 6. И изобщо всички от най-близкото му обкръжение са били издигнати и избрани на няколко места. Съвършена демокрация, дума да няма.Важно е да се знае, че повечето от онези 212 души са имали доста жалко образование. (Има една карикатура в тогавашния хумористичен печат, на която говедарят на селото казва, че повече нямало да пасе говедата, защото вече бил депутат).Стамболийски продължава в интервюто си така: „Чудно аслъ щеше да бъде при такива усилия и напрежения от наша страна в управлението и при тези крупни политически дела по външната и вътрешната политика, които завършиха със неочаквано благополучен край – чудно щеше да бъде, ако българския народ останеше глух и чужд на нашето управление”.А на въпроса „Кое сметате Вие, г-н министре, че най-силно привлече народното доверие към вашата политика и управление?” – казва ясно и разбрано: „Аз не виждам нещо, което да съм предрекъл в опозиция и на власт и да не се е сбъднало или сторило”. Попохвалва си се още малко така, а после си идва на думата.За комунистите: „Нашия законопроект за комунистите в селата ще бъде внесен в предстоящата сесия на камарата, която ще се свика на 21 май. Той ще бъде приложен с най-голема строгост в всички онези села, гдето комунистите имат надмощие, а след това и в другите. Вие ще видите, че нема да се шегуваме, нито да се церемоним с тех”.За анархистите: „Мене ми се ще да намерим едно кътче, един вид за концентрационен лагер за анархистите в България, гдето да ги съберем и да ги оставим да се устроят така, както сами желаят”. (Впрочем това е комай най-ранното споменаване на „концентрационен лагер”, казано от държавник спрямо политически противник).За партиите от блока: „Те свършват, техните змийски главички ще бъдат смачкани от един слаб държавен и законодателен удар”.За широките социалисти: „У широките социалисти нема нито капка морал и съвест, нито некаква здрава идея – затуй те не можаха да избегнат злополучния си край. Техните редакции са свърталища на интелектуални убийци и с тех правителството ще требва да се справи по какъвто и да било начин”.И така се стига до най-най-първите неща, които ще направи така щастливо (и мажоритарно!) избраното ХХ народно събрание.„Ще назначим веднага една комисия, която ще изработи проекта за измененията в Конституцията. След това, вероятно в идната сесия на Нар. Събрание ще се внесе законопроект за тая цел, ще се изработи и одобри дневния ред на Великото Народно събрание. И надевам се, че идната година ще можем да създадем една нова Конституция, която да прави чест на българския народ и на нова България”.Е добре. ХХ обикновено Народно събрание, открито на 21 май 1923 година, не дочаква „идна сесия”. Има една сесия. Състояла се е в 6 заседания. Последното е било на 8 юни 1923 г., когато финансовият министър Янев представя експозе във връзка с бюджета на държавата за 1923/1924 година. Заседанието е вдигнато в осем и десет вечерта.Седем часа по-късно, в три след полунощ на 9 юни 1923 започва преврат, който с един замах свежда до мрачна нула бляновете на Александър Стамболийски. Призори на същия този 9 юни делегация на превратаджиите отива в двореца Врана, където Борис ІІІ първо ги изпотява яко, но към 9 часа все пак подписва указ за назначаване на ново правителство.Самото ХХ обикновено Народно събрание е закрито с указ на същия Борис ІІІ на 11 юни 1923 година. На 18 ноември 1923 година е избрано ново, ХХІ обикновено Народно събрание, където земеделците имат тридесет депутати. Мнозинството е в ръцете на противниците им: махалото светкавично е отишло в другия край.Такива ми ти работи…Така и не разбрах с какви мотиви хората от „Шоуто на Слави” така неотстъпчиво и самоотвержено настояваха за въвеждането на мажоритарна изборна система – сега, деветдесет и толкова години подир онези мажоритарни избори от пролетта на `23-та.В рамките на мрачната шега, каквато и система да се приложи, все ще е по-добра от сегашните партийно-пропорционални избори.ПП: Мисля, че изходът не е в избирателната система. Изходът е във възможността ни освен да ги избираме, да имаме правото и да ги отзоваваме. Това обаче никоя система не го предвижда, уви.", "date": "2017.06.17", "title": " Записки по исторически наивизъм\t\t\t"}
{"url": "https://trud.bg/27-%d1%88%d0%be%d1%84%d1%8c%d0%be%d1%80%d0%b8-%d0%bf%d0%be%d0%bb%d1%83%d1%87%d0%b8%d1%85%d0%b0-%d1%84%d0%b8%d1%88%d0%be%d0%b2%d0%b5-%d1%81-%d0%b3%d0%bb%d0%be%d0%b1%d0%b8-%d0%b7%d0%b0-4000-%d0%bb%d0%b5/", "text": "27 шофьори получиха фишове с глоби на обща стойност за близо 4000 лв. в рамките на 2-часовия пътен контрол в петък в Пловдив в района на 155-и километър на автомагистрала „Тракия“ в посока Бургас и на бул. „Кукленско шосе“.Служителите на Областна дирекция на МВР-Пловдив са проверили общо 42 МПС-та и 49 души. По два са случаите на засечени неправоспособни водачи и такива с технически неизправни автомобили.На други двама шофьори са били отнети свидетелствата за правоуправление заради неплатени глоби. Издадени са 7 акта за нарушения по Закона за движение по пътищата и един по Закона за българските лични документи.С помощта на техническото оборудване в служебните автомобили пътните полицаи са връчили на място електронни фишове на 27 водачи за около 4000 лв.От Криминална и Икономическа полиция не са констатирани нередности сред проверяваните.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.17", "title": " 27 шофьори получиха фишове с глоби за 4000 лева за 2 часа в Пловдив"}
{"url": "https://trud.bg/%d1%88%d1%83%d0%bc%d0%b5%d0%bd-%d0%bf%d1%80%d0%be%d0%b4%d1%8a%d0%bb%d0%b6%d0%b0%d0%b2%d0%b0-%d0%b1%d0%b8%d1%82%d0%ba%d0%b0%d1%82%d0%b0-%d0%b7%d0%b0-%d0%b7%d0%b4%d1%80%d0%b0%d0%b2%d0%b5%d1%82%d0%be/", "text": "Лечението на 17-годишният Николай Иванов от Шумен в турска клиника е успешно, дава добри резултати и трябва да продължи. Затова са нужни още 90 000 лв. и благотворителните акции в подкрепа на момчето в родния му град продължават. Както „Труд“ писа, Ники се разболя внезапно след подуване на окото. Беше диагностицирано онкологично заболяване на назофаринкса, а в Турция е установено, че се касае за много агресивния Сарком на Юинг. Спешната химиотерапия е повлияла на тумора, а турски професор смята, че той може да бъде стопен с още 5 курса химиотерапия и една лъчетерапия, без да се налага операция.За много кратко време шуменци се обединиха за благотоворителни концерти, спортни прояви, изложби и бяха събрани над 70 хил. лв. От тях 28 000 лв. вече са преведени на турската клиника.В момента Ники е в Шумен и чрез пресконференция пред медиите изказа огромната си благодарност към хилядите сърцати дарители. „Искам да благодаря на приятели, познати и непознати, които помогнаха. Това за мен значи живота ми. Радвам се, че има толкова добри хора. Вярвам, че всичко ще се оправи и всичко ще бъде наред“, казва борбено Ники. Докато е в Шумен, той успя да отиде и до Математическата гимназия и да се види със съучениците си. А от понеделник лечението му в Турция продължава.Още в неделя ще се проведе благотворителен футболен турнир на игрищата на зала „Плиска“ срещу 30 лв. такса за участие.IBAN: BG49 UNCR 7000 1522 9531 20 BIC: UNCRBGSF Николай Траянов Иванов", "date": "2017.06.17", "title": " Шумен продължава битката за здравето на Ники"}
{"url": "https://trud.bg/%d0%bc%d0%b0%d0%b3%d0%b8%d1%81%d1%82%d1%80%d0%b0%d1%82%d0%b8-%d0%b3%d0%bb%d0%b0%d1%81%d1%83%d0%b2%d0%b0%d1%82-%d0%b7%d0%b0-%d1%87%d0%bb%d0%b5%d0%bd%d0%be%d0%b2%d0%b5-%d0%bd%d0%b0-%d0%b2%d1%81%d1%81/", "text": "Съдиите гласуват за членове на Висшия съдебен съвет. За 6 места се борят 27 кандидати, които бяха изслушани от Общото събрание миналата седмица. Прокурорите и следователите вече избраха 5-мата си представители в съвета. Предстои и Народното събрание да попълни своята квота.За първи път магистратите гласуват пряко. В избирателните списъци са 2 238 съдии в цялата страна. Гласува се електронно или с бюлетина. Повечето предпочетоха електронния вот. Избралите традиционната хартиена бюлетина споделиха притеснения за сигурността на системата и тайната на вота.Висшия съдебен съвет обаче уверява, че място за притеснение няма и системата е напълно подсигурена, включително срещу външна намеса. Друг повод за съмнения и негативни коментари дойде след информацията, че председатели на съдилища са раздавали списъци с фаворити.Новият Съвет встъпва в длъжност през октомври. А изборът му беше посочен в последния доклад на Брюксел като ключов тест за напредъка на страната ни в област правосъдие.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.17", "title": " Магистрати гласуват за членове на ВСС"}
{"url": "https://trud.bg/%d0%bc%d1%83%d0%b7%d0%b5%d1%8f%d1%82-%d0%bd%d0%b0-%d0%be%d1%82%d0%ba%d1%80%d0%b8%d1%82%d0%be-%d0%bc%d0%b0%d0%bb%d1%82%d0%b5%d0%bf%d0%b5-%d0%b7%d0%b0-806-000-%d0%b5%d0%b2%d1%80%d0%be-%d0%be%d1%82/", "text": "Кулинарният експерт и телевизионен водещ Ути Бъчваров ще приготви днес тракийски глиган с диви билки и гъби по антична рецепта от времето на древните траки, с които ще нахрани всички гости на официалното откриване на културно-информационния център „Малтепе“ край пловдивското село Маноле. Той е изграден край стара тракийска могила по проект „Музей на открито „Малтепе“ с 805 961,61 евро по програма БГ08 „Културно наследство и съвременни изкуства“ с пари от Финансовия механизъм на европейското икономическо пространство.Жителите и гостите на Маноле ще станат свидетели и на сцени от бита и културата на траки и римляни от трети век след Христа, демонстрирани от свищовската група за исторически възстановки „Първи Италийски легион“.Програмата включва още събития, популяризиращи античната история и култура на гордите траки и безстрашни римляни, както и занаяти, които днес са част от културното образование на децата ни. Най-малките пък ще демонстрират как се оцветява керамика, как се подрежда мозайка и изписва папирус.Музеят „Малтепе“ разполага с експозиционен център, многофункционална софтуерна информационна система, даваща информация за експозицията, тематична информация за експонатите, план с разположението на залите, информация за бъдещи и настоящи изложби.Всеки посетител може да се възползва от индивидуална екскурзоводска система, чрез която да получи едно великолепно изживяване, разглеждайки и опознавайки обекта. Туристите ще имат възможност да се докоснат до атмосферата на тракийските земи и чрез специално изработените по оригинални исторически документи аксесоари и атрибути – корони, бижута, щитове, копия, лъкове, керамика, монети, съдове и др.Музеят предлага и уникални занаятчийски работилници, оборудвани с глиномес, керамична пещ, грънчарско колело, стан за тъкане, както и единствена по рода си карта на тракийските могили у нас, даваща представа за историческото наследство, оставено от траките по нашите земи.Обособена е и зона за учебна археология, реставрация и музейни практики, паркинг за леки коли и автобуси. В „Малтепе“ има семинарни и конферентни зали, кафене, помещения за персонала и охраната и др.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.17", "title": " Музеят на открито „Малтепе“ за 806 000 евро откриват официално днес край пловдивско село"}
{"url": "https://trud.bg/%d0%ba%d1%83%d0%b1%d0%b8%d0%bd%d1%86%d0%b8%d1%82%d0%b5-%d0%bd%d0%b5%d0%b4%d0%be%d0%b2%d0%be%d0%bb%d1%81%d1%82%d0%b2%d0%b0%d1%82-%d0%b7%d0%b0%d1%80%d0%b0%d0%b4%d0%b8-%d0%b2%d1%80%d1%8a%d1%89%d0%b0/", "text": "Кубинците са недоволни, че се връщат към ерата на студени отношения със САЩ, предава .Американският президент Доналд Тръмп реши да се върне към част от исторически студените отношения с Куба.Той обяви план за затягане на режима за пътуване на американски граждани до Куба, както и възможностите за правене на бизнес от страна на американски компании с кубински предприятия.Този нов удар срещу кубинската икономика идва, след като страната вече има проблеми с намалелите доставки на петрол от съюзна Венецуела.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.17", "title": " Кубинците недоволстват заради връщането на студени отношения със САЩ"}
{"url": "https://trud.bg/%d1%81%d1%82%d1%80%d0%b8%d0%b9%d1%82-%d1%84%d0%b8%d1%82%d0%bd%d0%b5%d1%81%d1%8a%d1%82-%d0%b5-%d0%bd%d0%be%d0%b2%d0%b0%d1%82%d0%b0-%d0%bc%d0%be%d0%b4%d0%b0-%d0%b2-%d1%81%d0%be%d1%84%d0%b8%d1%8f/", "text": "Едва ли съществува човек, който не желае да притежава здраво и красиво тяло. И въпреки това голяма част от хората заобикалят залите за фитнес. Или не намират време, или не им се харчат пари, или просто ги мързи да отидат да тренират. В големите градове обаче непрекъснато се появяват нови възможности за спортуване. При това безплатни и под носа на повечето от нас.София като европейска столица на спорта за 2018 г. дава най-добрия пример за това как се създават условия за здравословен начин на живот. В последните години изникнаха десетки площадки за фитнес на открито в градинките и парковете на столицата. Там всеки може да направи тренировка когато и както пожелае. Край уредите се събират не само любители, но и много сериозно запалени по фитнеса момчета и момичета. Те тренират наистина много здраво, леят железни мускули и правят виртуозни упражнения на успоредките и лостовете. От година насам си имат и официално регистриран клуб по всички законови изисквания. Нарича се „Стрийт уоркаут – България” и членува в световната федерация по стрийт фитнес и калистеника WSWCF. Президент на клуба е легендарнят гимнастик Йордан Йовчев, който е и идол на повечето почитатели на този спорт. През 2017 г. за първи път у нас се организира верига от турнири за купа „София” в партньорство със Столична община. Големият финал преди две седмици в парка „Св. Никола” събра най-големите майстори. Тримата най-добри от тях на възраст над 18 г. – Виктор Каменов, Калоян Христов и Елена Любенова, спечелиха правото да представят България на световния шампионат в Москва на разноски на общината и на „Стрийт уоркаут – България”. Няма точна статистика колко души у нас се занимават със стрийт фитнес. Единственият клуб вече има стотици членове, а хиляди тренират редовно. Площадките в София вече са повече от 30, като предстои изграждането и на нови в столицата и извън нея. „Ние обединяваме активно спортуващите аматьори и идеите ни съвпадат с тези на държавните и общинските власти – да се практикува масов спорт”, разказва началникът на Международния отдел в спортното министерство Цветан Георгиев, който е един от учредителите на „Стрийт уъркаут – България”. Той вижда във фитнеса на открито отлична възможност да се концентрира енергията на младите хора в правилната посока: „По-добре в градинките да спортуват, отколото да пушат и да пият.” На площадките с уреди се създават общности от трениращи от различни социални прослойки, които редовно се събират и целенасочено напредват в упражненията и изграждането на здрави тела. Стрийт фитнесът категорично е против употребата на стероиди и изкуственото помпане на мускули, а това е в синхрон с политиката на спортното министерство за борба с допинга. На чистия въздух, сред зеленината, ентусиастите тренират със собственото си тегло, а не с тежести. Резултатите идват по-бавно, но се генерира страхотна сила и се получават хармонични и красиви тела. В стрийт фитнеса добрата коремната преса е не по-малко важна от големия бицепс. След като „Стрийт – уоркаут България” през тази година вече направи първите си стъпки в организирането на състезания, амбициите занапред са още по-сериозни. Клубът кандидатства по проект на министерството на спорта през летните месеци на 10 площадки в София да се организират занимания за начинаещи, като в ролята на треньори ще влязат най-изявените спортисти. Предвижда се сформирането на голяма верига турнири – първи национален шампионат, който ще започне през есента на 2017 г. и ще завърши през пролетта на 2018 г., като ще обхване освен София и редица други градове. Голямата цел в международен план е да получим домакинство на кръг от световния шампионат догодина в рамките на събитията по инициативата „София – европейска столица на спорта 2018”.", "date": "2017.06.17", "title": " Стрийт фитнесът е новата мода в София"}
{"url": "https://trud.bg/%d0%b7%d0%be%d1%80%d0%bd%d0%b8%d1%86%d0%b0-%d1%80%d1%83%d1%81%d0%b8%d0%bd%d0%be%d0%b2%d0%b0-%d0%b4%d1%8a%d1%80%d0%b6%d0%b0%d0%b2%d0%b0%d1%82%d0%b0-%d1%89%d0%b5-%d0%bf%d0%bb%d0%b0%d1%89%d0%b0-%d0%bd/", "text": "От тази есен държавата ще плаща на детегледачи за децата на родителите, които желаят да се върнат на работа. Но кандидатите за детегледачи трябва да са безработни, а родителите ще доказват, че детето им не посещава ясла или детска градина.Родителите ще избират своята детегледачка, като засега става дума за около 1500 семейства, каза заместник-министърът на социалната политика Зорница Русинова пред .Тя открои, че предимство ще имат семейства, които са социално слаби и нямат никаква друга възможност някой да им гледа децата. Самият детегледач ще получава възнаграждение в размер на минималната работна заплата и в зависимост от часовете сумата може да се увеличи, обясни Русинова.Тя открои, че няма проблем да кандидатстват и роднини за детегледачи, но основната цел на програмата е да се подтикнат българите да работят.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.17", "title": " Зорница Русинова: Държавата ще плаща на детегледачи за децата на родителите, желаещи да работят"}
{"url": "https://trud.bg/%d1%81%d1%82%d1%80%d0%b5%d0%bb%d0%b5%d1%86%d1%8a%d1%82-%d0%ba%d0%be%d0%b9%d1%82%d0%be-%d1%80%d0%b0%d0%bd%d0%b8-%d0%b0%d0%bc%d0%b5%d1%80%d0%b8%d0%ba%d0%b0%d0%bd%d1%81%d0%ba%d0%b8-%d0%ba%d0%be%d0%bd/", "text": "Джеймс Ходжкинсън, който откри огън по американски конгресмени републиканци в сряда, ранявайки един от тях, е носил в себе си по време на инцидента списък с имената на членове на Републиканската партия, които е искал да убие, предаде Fox News.Писаният на ръка списък е съдържал имена на конгресмени от консервативното крило на партията като Скот Дежарлей от Тенеси, Трент Франкс от Аканзас, Джеф Дънкан от Северна Каролина, Джим Джордън от Охайо, Мо Брукс от Аляска и Морган Грифит от Вирджиние.Разследването сочи, че 66-годишният Ходжкинсън не е имал външна подкрепа и е работил сам. В досието му има случаи на пияно шофиране и на сбивания.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.17", "title": " Стрелецът, който рани американски конгресмен, носил списък с тези, които искал да ликвидира"}
{"url": "https://trud.bg/%d0%ba%d1%80%d0%b8%d1%81%d1%82%d0%b8%d0%b0%d0%bd-%d0%ba%d0%be%d1%81%d1%82%d0%be%d0%b2-%d0%b5-%d0%bf%d0%be%d0%b1%d0%b5%d0%b4%d0%b8%d1%82%d0%b5%d0%bb-%d0%b2-%d0%b3%d0%be%d0%b4%d0%b8%d1%88%d0%bd%d0%b8/", "text": "Кристиан Костов е големият победител в годишните музикални награди на БГ Радио, които бяха раздадени късно снощи в Благоевград. Той получи 4 награди, сред които призовете за БГ изпълнител и БГ дебют. На сцената в Благоевград хилядите фенове на българската музика чуха и най-новите песни на любимите си изпълнители.Сред най-бурно аплодираните звезди на 15-ите годишни музикални награди на БГ радио беше втория от конкурса Евровизия тази година Кристиан Костов. Той беше номиниран в 5 категории, а заради представянето си на Евровизия Кристиан получи и приза „Български посланик на музиката“.„Точно преди една година стоях на същата сцена, обаче бях зад кулисите и само си мечтаех да изляза на тази сцена, да изпея поне нещо, да съм номиниран поне в една номинация. Днес съм номиниран в 5 различни категории и това само заради вас. Искам да ви кажа че съм много благодарен на всички българи по света, че повярвахте в мен. Нямам думи да ви кажа. Това е първата награда в живота ми, искам да я посветя на всички вас. Това е наща награда, не е моя и просто искам да ви кажа колко много съм ви благодарен. Обичам ви много, благодаря.“, сподели Критиан.„Обещавам да покоря не само българската сцена, а все така да продължавам да покорявам все повече и повече държави и да покажа на целия свят, че България може да е №1 не само във Евровизия. … Сега ни остава да покажем на целия свят, че българите пак могат да получат Грами.“, коментира той пред .Сред останалите призьори на годишните музикални награди на БГ Радио са дуетът Павел и Венци Венц, както и миналогодишната ни участничка в конкурса Евровизия Поли Генова. Наградата за БГ албум отиде при Владимир Ампов – Графа.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.17", "title": " Кристиан Костов е победител в Годишните музикални награди на БГ Радио"}
{"url": "https://trud.bg/%d1%81-%d0%ba%d1%8a%d1%89%d0%b8%d1%87%d0%ba%d0%b0-%d0%b7%d0%b0-%d0%ba%d0%bd%d0%b8%d0%b3%d0%b8-%d1%81%d0%b5-%d1%81%d0%b4%d0%be%d0%b1%d0%b8-%d0%bf%d0%b0%d1%80%d0%ba-%d0%b1%d0%b5%d0%bb%d0%b8%d1%82/", "text": "С къщичка за книги се сдоби парк „Белите брези“ в район „Южен“ в Пловдив. На церемонията на нейното откриване присъства кметът Борислав Инчев.„Правим това, защото смятам, че е крайно време след еуфорията от спечелването на високата титла „европейска културна столица“ да осъзнаем следното: всеки има свои субективни културни потребности и една достойна културна столица би трябвало да може да им отговори по най-адекватния начин.Тоест, културата може и следва да излезе и извън залите за опера, театър, балет и концерти и извън галериите и музеите. Четенето е мое хоби още от ученик и какво по-хубаво, когато то се съчетава с разходка в парка след работа или през уикенда. Къщички за книги има на много места по света, радвам се, че се сбъдна желанието ми то да се появи и в нашия район, за да покажем още едно важно нещо: културата може и следва да излезе и извън центъра на града и не само във връзка с „Пловдив 2019″.Аз и екипът ми имаме идеи за оживяване на изоставени кътчета в района, които да се превърнат в пространства за култура“, заяви кметът на район „Южен“ Борислав Инчев.Той покани всеки, който се чувства съпричастен към идеята, да дойде в парк „Белите брези“ и да остави книга в къщичката, да почете, да се разходи и да си почине. „Силно се надявам, че броят на книгите в къщичката само ще расте, че те ще бъдат пазени и обичани“, допълни райкметът на „Южен“.Къщичката за книги в парк „Белите брези“ е сътворена от ученици от Професионалната гимназия по вътрешна архитектура и дървообработване „Христо Ботев“ в Пловдив.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.17", "title": " С къщичка за книги се сдоби парк „Белите брези“ в Пловдив"}
{"url": "https://trud.bg/15-%d1%85%d0%b8%d0%bb-%d0%b4%d1%83%d1%88%d0%b8-%d1%81%d0%b5-%d1%81%d1%8a%d0%b1%d1%80%d0%b0%d1%85%d0%b0-%d0%bd%d0%b0-%d0%ba%d0%be%d0%bd%d1%86%d0%b5%d1%80%d1%82%d0%b0-%d0%bd%d0%b0-%d1%81%d0%bb%d0%b0/", "text": "Повече от 15 хил. души се събраха на първия от трите концерта на Слави Трифонов „Има такъв народ“ в зала „Арена Армеец“.Сред участниците в концерта бяха Ку-ку бенд, Балет Магаданс, Крисия, Хасан и Ибрахим, Ансамбълът по художествена гимнастика, който спечели бронз на Олимпиадата в Рио, Ансамбъл „Филип Кутев“, Хорова формация „Фортисимо“, Гъмзата Брас Шоу, Ева квартет, гайдарите Петър Янев, Добри Рахнев, малките цигулари: Далия, Лора и Кай, танцови и хорови формации.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.17", "title": " 15 хил. души се събраха на концерта на Слави Трифонов (СНИМКИ)"}
{"url": "https://trud.bg/%d1%83%d0%bd%d0%b3%d0%b0%d1%80%d0%b8%d1%8f-%d1%87%d0%b5%d1%85%d0%b8%d1%8f-%d0%b8-%d0%bf%d0%be%d0%bb%d1%88%d0%b0-%d0%ba%d1%80%d0%b8%d1%82%d0%b8%d0%ba%d1%83%d0%b2%d0%b0%d1%82-%d0%b5%d0%ba-%d0%b7%d0%b0/", "text": "Унгарското, чешкото и полското правителство разкритикуваха решението на ЕК да започне наказателни процедури за отказа им да участват приемат бежанските квоти.„Унгарското правителство смята за изнудване и неевропейско поведение това, че ЕК се опитва да започне наказателни процедури срещу страни-членки на съюза, които не са готови да приложат задължителния квотен принцип за разселването на нелегални мигранти“, заяви външният министър на Унгария.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.17", "title": " Унгария, Чехия и Полша критикуват ЕК за наказателните процедури срещу тях"}
{"url": "https://trud.bg/%d0%b8%d0%b7%d0%bf%d0%b8%d1%81%d0%b0%d1%85%d0%b0-%d0%be%d1%82-%d0%b1%d0%be%d0%bb%d0%bd%d0%b8%d1%86%d0%b0-%d0%bd%d0%b0%d0%bf%d0%b0%d0%b4%d0%bd%d0%b0%d1%82%d0%be%d1%82%d0%be-%d1%81-%d0%bd%d0%be%d0%b6/", "text": "Нападнатото с нож момче пред 23-то училище в столичния кв. „Редута” е добре и вече е изписано от болницата. Очаква се следващата седмица то да се върне в училище, съобщи .Причината за нападението е, че момчето носело тениска на ЦСКА. Полицията издирва извършителите.Според Ралица Енева, председател на обществения съвет към училището и майка на три деца, които учат там, около училищата не трябва да има заведения, където се струпват по-големи и по-малки ученици.„Агресията често идва отвън, принудени сме да се ограждаме, да подсилваме охраната, защото има неприемливо поведение в обществото, което се толерира”, изтъкна тя.Според психолога Иван Игов обаче охраната и оградите няма да решат проблемите с напрежението, многото деца в училище и пренасянето на неадекватни модели.В конкретния случай той изтъкна, че сградата на училището е построена за 500-600 деца, а в момента в нея учат над 1500, наблъскани на две смени, с по 5 минути по-малко всеки час, което по думите му ограбва около повече от година образованието на тези деца.„Когато напрежението вътре не издържи, то се пренася навън”, коментира той. Според него държавата трябва да премахне формата на единните общообразователни училища, който е комунистическа отживелица.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.17", "title": " Изписаха от болница нападнатото с нож момче пред столично училище"}
{"url": "https://trud.bg/%d0%ba%d0%b0%d1%80%d0%b8-%d1%84%d0%b8%d1%88%d1%8a%d1%80-%d0%b5-%d0%bf%d0%be%d1%87%d0%b8%d0%bd%d0%b0%d0%bb%d0%b0-%d0%be%d1%82-%d1%81%d1%8a%d0%bd%d0%bd%d0%b0-%d0%b0%d0%bf%d0%bd%d0%b5%d1%8f/", "text": "Американската актриса Кари Фишър е починала от сънна апнея в съчетание с други фактори, заявиха следователи, цитирани от Ройтерс.Окръжната следствена служба на Лос Анджелис каза, че Фишър е имала натрупване на мазнина в стените на артериите.Следователите са установили, че актрисата е вземала множество медикаменти преди смъртта си, но казаха, че не могат да определят дали те са допринесли за смъртта й.Фишър, която беше най-известна с ролята си на принцеса Лея от сагата „Междузвездни войни“, почина на 27 декември миналата година на 60-годишна възраст, четири дни след като беше приета по спешност в болница. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.17", "title": " Кари Фишър е починала от сънна апнея"}
{"url": "https://trud.bg/%d1%81%d1%82%d0%be%d0%b8%d1%87%d0%ba%d0%be%d0%b2-%d0%b7%d0%b0-%d0%bd%d0%be%d0%b2%d0%b0%d1%82%d0%b0-%d1%81%d0%b8-%d0%ba%d0%bd%d0%b8%d0%b3%d0%b0-%d0%b3%d0%be%d0%b2%d0%be%d1%80%d1%8f-%d0%b7%d0%b0-%d0%b0/", "text": "Страст, разум и сърце във всичко, което правиш – това са само част от съветите,които дава Христо Стоичков в новата си книга „Как да печелим във футбола – 88 съвета от номер осем“. Стоичков призна, че не обича да дава съвети на децата си, но помни заръките на първите си треньори.„Идеята ми се прокрадна преди 5-6 години. Споделих я с Йохан Кройф, с Димитър Пенев, с приятели, с които съм работил, за да можем да дадем един път на тези млади футболисти, за прочетат това, което аз съм правил. Не съм скрил нищо! Говоря за алкохол, говоря за дрога. Тези работи не са за тях! Много футболисти са пропаднали в тази посока. Аз избрах спорта, а не другото. С книгата ще ги научим на много неща. В нея има дисциплина, отговорност, приятелство, не само на терена, а и извън терена, в училище, вкъщи, с приятели“, каза Камата пред .„Много е лесно да кажеш, че съм вкарал този фаул или този гол, но как, защо? Има неща, които са много важни! Как да уважаваш колектива, семейството, децата. Преди време казах „Който играе, печели!“, сега е „Който я прочете, печели!“, допълни той.Стоичков призна, че не е давал много съвети на своите дъщери Михаела и Христина, тъй като не е имал и свободно време, когато те са били малки. За тяхното възпитание се е грижила предимно съпругата му Мариана.„Повече съвети е давала жена ми, защото в тези времена много пътувах. Жена ми е човекът, който най-много се грижи за нашето семейство. Почти само тя изгледа моите деца. Тя е човекът, който най-много ми е помогнал в живота. Две прекрасни деца имам. Вече съм и дядо. Надявам се, че тя ще хване същия път като мен и ще стане спортист“, разказва той.Новата книга на Стоичков не е насочена само към децата. Мъдрост от нея могат да извлекат и възрастните.„Има неща, които и за мен самия са интересни. Вчера прочетох цялата книга и се учудих на някои неща, които съм казал. Как е възможно? Еми с труд! Без труд, нищо не се постига. Страстта трябва да е вътре в теб. Не може да чакаш някой друг да те подтикне. Ако го нямаш вътре в себе си, не желаеш, а само чакаш, няма да стане“, съветва Стоичков и допълва:„Винаги съм бил директен, никога не съм бил страхлив човек. В най-трудния момент съм превъзхождал трудностите. В живота ми е било трудно и винаги съм гледал да се справям сам“.", "date": "2017.06.17", "title": " Стоичков за новата си книга: Не съм скрил нищо! Много футболисти пропаднаха заради алкохол и дрога"}
{"url": "https://trud.bg/%d0%b8%d0%b7%d0%b2%d0%b0%d0%b4%d0%b8%d1%85%d0%b0-15-%d0%ba%d0%b8%d0%bb%d0%be%d0%b3%d1%80%d0%b0%d0%bc%d0%be%d0%b2%d0%b0-%d0%ba%d0%b8%d1%81%d1%82%d0%b0-%d0%be%d1%82-%d0%ba%d0%be%d1%80%d0%b5%d0%bc%d0%b0/", "text": "Огромна 15-килограмова киста извадиха от корема на 69-годишна жена лекарите пловдивската АГ болница „Селена“, съобщи ръководителят на екипа д-р Жорж Пелев.В продължение на години жената забелязвала, че коремът й нараства, а освен това бързо се изморявала, бавно ходела и трудно дишала. На външен вид изглеждала като за жена, която е в края на една бременност.След отварянето на корема лекарите източили 13 литра течност и отстранили капсулата на формацията. „Пациентката се възстановява нормално и се чувства много по-добре“, допълни доайенът сред гинеколозите в Пловдив д-р Жорж Пелев.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.17", "title": " Извадиха 15-килограмова киста от корема на жена в Пловдив"}
{"url": "https://trud.bg/%d0%b1%d0%b5%d0%bb%d0%b3%d0%b8%d1%8f-%d0%bf%d1%80%d0%be%d0%b4%d1%8a%d0%bb%d0%b6%d0%b0%d0%b2%d0%b0-%d1%81%d1%80%d0%be%d0%ba%d0%b0-%d0%bd%d0%b0-%d0%b2%d1%8a%d0%b7%d0%b4%d1%83%d1%88%d0%bd%d0%b0%d1%82/", "text": "Белгийските изтребители Ф-16 ще продължат да извършват операции в Ирак и в Сирия до края на годината. Страната ще отдели 17 млн. евро за операцията, предаде KUNA.Настоящата белгийска мисия трябваше да приключи през юни, но е удължена с допълнителни шест месеца. Четири изтребителя и 100 войници ще бъдат разположени в Йордания, откъдето ще нанасят удари срещу „Ислямска държава“.„Това е силен сигнал към нашите партньори. Белгия е партньор, на който може да се разчита в международната коалиция. Ние също искаме да покажем, че действаме. След срещата на високо равнище на НАТО ние поемаме отговорността си в Европа“, посочи белгийският министър-председател Шарл Мишел.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.17", "title": " Белгия продължава срока на въздушната си мисия в Ирак и Сирия"}
{"url": "https://trud.bg/%d0%b2%d0%b8%d1%80%d1%82%d1%83%d0%be%d0%b7%d0%bd%d0%b8-%d0%b2%d0%b8%d0%b5%d0%bd%d1%81%d0%ba%d0%b8-%d1%87%d0%b5%d0%bb%d0%b8%d1%81%d1%82%d0%b8-%d1%81%d0%b2%d0%b8%d1%80%d0%b8%d1%85%d0%b0-%d0%bd%d0%b0/", "text": "Виртуозни челисти от Виена в петък вечерта свириха на сцена под открито небе сред каменните стени на средновековната крепост Трапезица във Велико Търново. Историческият хълм в старата столица бе една от четирите национални забележителности с историческо и културно наследство, в които се проведе XXI издание на „Австрийски музикални седмици – 2017“.Музикалният фестивал е най-големият и дългогодишен фестивал, организиран в България от чуждестранно посолство, а тазгодишното му мото бе „Вълшебни места – омайваща музика“. Началото на спектакъла бе  дадено на 14 юни в Античния стадион в Пловдив. На следващият ден челистите свириха на остров Света Анастасия край Бургас. Събитието в болярския град бе на крепостта Трапезица на фона на величествения хълм Царевец. А в пещерата Съева дупка край Ябланица пък бе финалният концерт. В старата столица културната проява бе открита от посланика на Австрия у нас Н.Пр. Роланд Хаузер и зам.кметът на Велико Търново Снежана Данева-Иванова.Австрийският ансамбъл е съставен от неговия основател през 2008 г. Герхард Кауфман и колегите му Флориан Егнер, Франц Ортнер, Милан Каранович, Себастиан Бру, и единствената дама в състава-Йоана Захарин.Музикантите изненадаха търновската публика с нова концепция – класически музикални произведения, представени в нов аранжимент, в комбинация със сценична интерпретация. Четиримата челисти влязоха в ролята на Дон Жуан, а Йоана Захарин бе прочутата Кармен. Зрителите се наслаждаваха на уникално изпълнение на четирима музиканти на едно виолончело. След атрактивния концерт публиката бе изненадана с коктейл и на чаша вино всеки имаше възможност да разговаря с австрийските изпълнители.", "date": "2017.06.17", "title": " Виртуозни виенски челисти свириха на хълма Трапезица във Велико Търново"}
{"url": "https://trud.bg/3-%d0%bc%d0%b5%d1%81%d0%b5%d1%86%d0%b0-%d1%83%d1%81%d0%bb%d0%be%d0%b2%d0%bd%d0%be-%d0%b7%d0%b0-%d1%81%d0%b2%d0%b8%d1%89%d0%be%d0%b2%d0%bb%d0%b8%d0%b9%d0%ba%d0%b0-%d1%85%d0%b2%d0%b0%d0%bd%d0%b0%d1%82/", "text": "Районният съд в Свищов одобри споразумение, постигнато между Районната прокуратура, по силата на което М.Д.П. получава наказание от 3 месеца условно с 3-годишен изпитателен срок след като била спипана с контрабанден тютюн.Обвиняемата М.Д.П. се е признала за виновна в това, че на 1 юни тази година в Свищов е държала акцизни стоки без бандерол. Тя е заловена с тютюн, поставен в осем на брой полиетиленови пликове, с общо тегло 7,744 килограма, на обща стойност 1548,80 лева. Нелегалната стока е с дължим акциз 1177,09 лева, като случаят е немаловажен.Свищовлийката е осъдена да заплати по сметка на Областната дирекция на МВР – Велико Търново направените по делото разноски в размер на 148,12 лева. Определението е окончателно, не подлежи на обжалване и има последиците на влязла в сила присъда.", "date": "2017.06.17", "title": " 3 месеца условно за свищовлийка хваната с контрабанден тютюн"}
{"url": "https://trud.bg/%d1%81%d0%bf%d0%be%d1%80%d0%b5%d0%b4-%d0%b4%d0%b5%d0%ba%d0%bb%d0%b0%d1%80%d0%b0%d1%86%d0%b8%d0%b8%d1%82%d0%b5-%d0%bf%d1%80%d0%b5%d0%b4-%d1%81%d0%bc%d0%b5%d1%82%d0%bd%d0%b0%d1%82%d0%b0-%d0%bf%d0%b0/", "text": "131 454 лв. е спестила от заплати депутатката от БСП за Великотърновски избирателен район Весела Лечева. Това е посочила дамата в задължителната имотна декларация пред Сметната палата. През 2016 г. Лечева не е придобила недвижимо имущество, няма и кредити.Народният избраник Валентин Ламбев от БСП е декларирал, че притежава по една втора от два апартамента във Велико Търново, от къща в Присово и от два гаража, една четвърт от складово помещение и една шеста от апартамент и гараж в София. Депутатът има ипотечен кредит от 135 213 лв.Младият народен представител от „червените” Явор Божанков дели апартамент във Велико Търново със съпругата си, като имотът е на стойност 134 050 лв. Декларирал е по една трета собственост от общо 13 дка гори в землището на Присово и има депозит в размер на 4682 лв.Станислава Стоянова от ПП ГЕРБ притежава половината от гори от по 3 дка в селата Победа, Паскалево и Царевец, като има и депозит в размер на 8500 лв.Заместник-председателят на ГЕРБ Цветан Цветанов е посочил само една промяна в имотното си състояние – съпругата му е закупила лека кола за 26 000 лв.Клавдия Ганчева, също от ПП ГЕРБ, има налични 30 000 лв., а съпругът и изплаща ипотечен кредит от 25 000 лв.Ген. Симеон Симеонов от ДПС има влог от 91 331 лв.Доц. Милен Михов от „Обединени патриоти” не е подал декларация или уведомление.Председателят на Великотърновския общински съвет Венцислав Спирдонов през 2016 г. е закупел гараж и е получил в наследство една шеста от апартамент в старата столица и от къща в стражишкото село Кавлак. Спиридонов изплаща лизинг за лек автомобил на стойност 18 542 лв. и ипотечен кредит от 52 664 лв.Кметът на община Велико Търново инж. Даниел Панов е посочил в документа, че притежава две кредитни карти от по 10 000 лв. лимит, както и кредит на стойност 82 232 лв. Търновският кмет е декларирал вземания от наеми за 23 548 лв.Заместничката на инж. Панов Снежана Данева – Иванова е спестила 2549 лв. от други трудови правоотношения и 5353 лв. от друга стопанска дейност.Другият търновски зам.-кмет проф. Георги Камарашев има влог от 5476 лв. от спестени заплати, 16 141 лв. от други трудови дейности и 2351 лв. от друга стопанска дейност.", "date": "2017.06.17", "title": " Според декларациите пред Сметната палата Весела Лечева е най-богата от търновските депутати"}
{"url": "https://trud.bg/%d0%bf%d1%80%d0%be%d1%84-%d0%b0%d0%bd%d1%87%d0%be-%d0%ba%d0%b0%d0%bb%d0%be%d1%8f%d0%bd%d0%be%d0%b2-%d1%81-%d0%bd%d0%b0%d0%b3%d1%80%d0%b0%d0%b4%d0%b0-%d1%85%d1%80%d0%b8%d1%81%d1%82%d0%be-%d0%b3/", "text": "Проф. дфн Анчо Калоянов (Анчо Йорданов Анчев) получи награда „Христо Г. Данов“ за цялостен принос в националната книжовна култура по време на церемонията в дома на Патриарха на българското книгоиздаване в Стария град на Пловдив.Призът му бе връчен от зам.-министъра на културата Амелия Гешева. Проф. Анчо Калоянов е роден на 25 септември 1943 г. в русенското село Бъзовец, а висшето си образование завършва във Великотърновски университет „Св. св. Кирил и Методий“ със специалност „Българска филология“.От 1972 г. е асистент по български фолклор във великотърновската Алма Матер, където трайно насочва вниманието си към проблемите на обредния фолклор и българската митология.През 1989 г. е доцент, а понастоящем и професор в същия ВУЗ. Обект на научните му интереси са архаичните пластове на родния фолклор (митология, езичество, шаманство), както и проблемите на българската култура.Проф. Калоянов е белетрист, член на Съюза на българските писатели от 1980 г. Автор е на книгите „Последното жито на лятото“ (разкази, 1970 г.), „Селищна могила“ (новели, 1976 г.), „Димитър Злочести и Войводата Патрев“ (роман, 1978, 1987 г, 2016 г.), „Седмият живот“ (разкази и новели, 1981 г. ), „Престолнина“ (есета, 1985 г.), „Див огън“ (исторически роман, 1997, 2008 г.), „Девети“ (2003 г.) и др. По разказа му „Страдивариус“ от „Седмият живот“ е заснет едноименен филм. Публикувал е изследванията „Български митове“ (1979 г.), „Българското шаманство“ (1995 г.), „Старобългарското езичество“ (2000, 2002 г.) и „Старобългарските шамани. Религиозен опит и социални функции VIII-XII век“ (2003 г.), „Славянската православна цивилизация. Началото 28 март 894 г.“ (2007 г.), „Славянската православна цивилизация. Т. 2. Преславският номо канон“ (2012 г.), „Славянската православна цивилизация. Т. 3. Неделникът на българските патриарси и архиепископи“ (2013 г.).Продължителната изследователска научна дейност на проф. Анчо Калоянов в областта на българската култура е съпроводена и с целенасочена работа като преподавател – над 20 години е ръководител на студентските кръжоци „Акад. Михаил Арнаудов“ по фолклор и „Емилиян Станев“ за млади поети и писатели.Участник е в множество национални научни симпозиуми по проблемите на българския фолклор и култура, както и на международни славистични конгреси.1. Българска художествена литература Недялко Славов – за романа „Камбаната“ – ИК „Хермес“; 2. Преводна художествена литература Майа Разбойникова-Фратева – за превода на „Писма до един млад поет. Писма до една млада жена“ от Райнер Мария Рилке – издателство „Колибри“; 3. Хуманитаристика Христо Трендафилов – за „Цар и век. Времето на Симеона“ – издателство УИ „Епископ Константин Преславски“, Издателство „Фабер“ 4. Изкуство на книгата Издателство на Нов български университет – за „Романтикът Димитър Добрович 1816-1905“ от Ружа Маринска 5. Издание за деца Васил Сотиров – за „Няма грешка, има смешка“, издателска къща „Жанет 45“; 6. Книгоразпространение Пламен Божилов – книжар на площад „Славейков“ в София; 7. Представяне на българската книга Юрий Дачев – за предаването „Рецепта за култура“ по БНТ 2 8. Библиотеки и библиотечно дело Регионална библиотека „Априлов-Палаузов“ – Габрово 9. Електронно издаване и нови технологии „Аз чета“ – сайтът за твоята книгаАКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.17", "title": " Проф. Анчо Калоянов с награда „Христо Г. Данов“ за цялостен принос в книжовната ни култура"}
{"url": "https://trud.bg/%d0%b4%d0%b8%d0%bb%d1%8a%d0%bd-%d0%b2%d1%8a%d1%80%d0%bd%d1%8a%d0%bd-%d0%bf%d1%80%d0%b0%d0%b2%d0%b8-%d1%81%d0%b5%d0%bc%d0%b8%d0%bd%d0%b0%d1%80-%d0%bf%d0%be-%d0%b9%d0%be%d0%b3%d0%b0-%d0%b2-%d0%b1%d0%be/", "text": " Един от найголемите знаменитости в йогаамериканецът Дилън Върнъре в София за тридневен семинаркойто започна в петък в киноцентъра в БоянаДилън е известен с изумителните си видеоуроци по йогакоито може да се гледат свободно в ютюбОсобено  са инструкциите как да открием центъра на равновесието си и да се научим да балансираме на ръцете сиКалифорниецът пътува по целия свят и прави семинариТой има голям кръг почитатели и в БългарияОт графика в сайта мусе виждаче американецът      Той ще бъде отново в страната ни отдоавгусткогато ще се включи като един от йога учителите във фестивала", "date": "2017.06.17", "title": " Дилън Върнън прави семинар по йога в Бояна"}
{"url": "https://trud.bg/%d0%bc%d0%b0%d0%b9%d0%ba%d0%b0-%d0%bd%d0%b0-%d0%bf%d0%be%d1%87%d0%b8%d0%bd%d0%b0%d0%bb-%d0%b2-%d1%81%d1%80%d1%8a%d0%b1%d1%81%d0%ba%d0%b8-%d0%b7%d0%b0%d1%82%d0%b2%d0%be%d1%80-%d0%bc%d1%8a%d0%b6-%d1%83/", "text": "Сърбия изпадна в потрес след интервюто на Драга Николич, майката на 45-годишния Милорад Николич, който почина в затвора след като бе арестуван поради изпращане на СМС-съобщения срещу президента Александър Вучич.„Истина е, че синът ми в СМС-те е споменавал Вучич, но той никого не е заплашвал. Полицията го отведе от дома ни на „информативен разговор“, където е жестоко притискан да признае за заплахите, но той категорично отказа да направи подобно нещо“, каза през сълзи Драга Николич, чийто син бе върнат от затворническата болница в ковчег, предаде .„В коя държава държат човек в затвора заради СМС-и? Обявиха го за луд… Сложиха го в килия с човек, който е убил собствената си майка… Когато брат му и сестра му го посещаваха те виждаха, че не е добре“, разказа още Драга и подчерта, че нейният син е бил подложен на жестока терапия, която е довела до неговата кончина.„В един момент поради погълнатите лекарства той не бе в състояние да се храни. Той се оплакваше от терапията и признаваше, че тя му вреди на здравето. Какво друго да си мисля освен, че са го убили? Той бе убит от тези, които го задържаха незаконно… Питам се, за кого синът ми е бил заплаха“, попита през сълзи Драга Николич. За адвоката на Милорад Феджа Димович няма никакво съмнение, че става въпрос „за смърт при съмнителни обстоятелства“.„В края на миналата година Николич бе задържан и обвинен, че е застрашавал сигурността на тогавашния премиер Александър Вучич и на министъра на вътрешните работи Небойша Стефанович, защото е изпращал „заплашителни СМС-и“ на своя стар приятел Данко Батанич. Те по никакъв начин не са могли да застрашат сигурността на носителите на най-висшата държавна власт, защото никога не са били оповестявани публично. Те никога не са достигнали до сегашния президент /Вучич, бел.ред./ и до самия вътрешен министър. Искам дебело да подчертая, че моят клиент никога не е бил осъждан. Никога в своя 45-годишен живот не е бил лекуван от каквото и да е психическо заболяване. Никога е проявявал агресия или някакво недостойно поведение. Напротив, той е бил много добър спортист, почтен гражданин, добър християнин и преди всичко добър човек, който в живота си не е настъпил нито една мравка“, каза защитникът на Милорад Феджа Димович.„Отведоха го на информативен разговор. 6 месеца не го видях и сега ми го връщат в ковчег. Моят син бе убит“, каза още майката на Милорад.Николич бе арестуван на 16-ти декември миналата година по обвинение, че е застрашавал сигурността на Вучич и Стефанович. Седем дни по-късно бе прехвърлен в затвора в Белград, където почина на 14-ти юни. Официалната версия на властите е, че смъртта е настъпила „поради спиране на сърцето“.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.17", "title": " Майка на починал в сръбски затвор мъж: Убиха сина ми заради СМС срещу Вучич\t\t\t"}
{"url": "https://trud.bg/%d0%ba%d0%b0%d0%bd%d0%b4%d0%b8%d0%b4%d0%b0%d1%82%d1%81%d1%82%d1%83%d0%b4%d0%b5%d0%bd%d1%82%d1%81%d0%ba%d0%b8-%d0%b8%d0%b7%d0%bf%d0%b8%d1%82%d0%b8-%d0%bf%d0%be-%d0%b8%d1%81%d1%82%d0%be%d1%80%d0%b8/", "text": "Кандидатстудентските изпити по история и химия в Софийския университет „Св. Климент Охридски“ се провеждат днес.Изпитът по история започна в 9 и ще продължи 4 астрономически часа. От тази година изпитът се състои от два компонента – развиване на тема по даден исторически проблем и тест. Явяващите се на изпит 991 зрелостници могат да пишат по една от двете теми, изтеглени тази сутрин: „Самостоятелно управление на БЗНС 1920-1923 година“ и „Обявяване и защита на Съединението“. Те ще решават и тест, включващ 15 въпроса от отворен и затворен тип.Част от младежите бяха изненадани от темите.„Не смятам, че досега са се падали две теми от новата история, и това е голям шок за по-голямата част от кандидат-студентите, така че сега ще видим какви резултати ще излязат. Аз ще пиша по първата тема – за БЗНС. Ние имаме група във Фейсбук, в която се обсъждаше, че е почти невъзможно да се случи това. Две теми от един раздел е доста малък избор, но така се случва.“, коментира пред БНР една от кандидатстващите.„Няма нищо изненадващо в това. Всеки път са включени в изпитните въпроси всички теми от конспекта, така че наистина е въпрос на шанс какво ще се изтегли и ние винаги предупреждаваме кандидат-студентите да се готвят по всички възможни теми.“, посочи проф. Веселин Янчев от изпитната комисия.Изпитът по химия започва в 14 часа. Той също се състои от две части – тест и логически задачи.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.17", "title": " Кандидатстудентски изпити по история и химия се провеждат днес в СУ"}
{"url": "https://trud.bg/%d1%87%d0%bb%d0%b5%d0%bd%d0%be%d0%b2%d0%b5%d1%82%d0%b5-%d0%bd%d0%b0-%d0%bf%d0%bf-%d0%b3%d0%b5%d1%80%d0%b1-%d1%80%d0%b0%d0%b9%d0%be%d0%bd-%d0%bc%d0%bb%d0%b0%d0%b4%d0%be%d1%81%d1%82-%d0%bf%d1%80/", "text": "В рамките на традиционна седмична среща на ПП ГЕРБ – район „Младост“ народните представители Валентин Николов и Мария Илиева обсъдиха с членовете на партийната структура случващото се община Младост и част от актуалните политически теми. Основен акцент в дискусията бе поставен върху разразилия се скандал около настоящия кмет на района.Присъстващите изразиха своето притеснение по отношение на изнесените факти за случващото се в районната администрация.„Нас проблемите на настоящия кмет с подкрепящата организация не ни вълнуват. Притесняваме се работата на Oбщината да не бъде блокирана от сблъсъка на интереси. Искаме едно Младост да продължи да се развива и да бъде даван за пример“, споделиха симпатизантите на ПП ГЕРБ.В допълнение членовете на партията дадоха да се разбере, че застават зад всеки служител в Oбщината и няма да позволят да бъдат пренебрегвани техните права. Пред всички присъстващи двамата народни представители коментираха работата на 44-то Народно събрание и неприетия на първо четене законопроект за изменение и допълнение на Изборния кодекс.„Ние няма да отстъпим от нашата позиция и ПГ на ГЕРБ ще продължи да отстоява мнението на гражданите за въвеждането на мажоритарна система“, споделиха депутатите Валентин Николов и Мария Илиева.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.17", "title": " Членовете на ГЕРБ – „Младост“: Притесняваме се работата на общината да не бъде блокирана от сблъсъка на интереси"}
{"url": "https://trud.bg/%d0%b9%d0%be%d1%80%d0%b4%d0%b0%d0%bd%d0%ba%d0%b0-%d1%84%d0%b0%d0%bd%d0%b4%d1%8a%d0%ba%d0%be%d0%b2%d0%b0-%d0%b2%d1%8a%d0%b7%d1%81%d1%82%d0%b0%d0%bd%d0%be%d0%b2%d0%b5%d0%bd%d0%be-%d0%b5-%d0%b4%d0%b2/", "text": "Възстановено е движението по бул. “Патриарх Евтимий“, който беше затворен заради строителството на две станции от третия лъч на метрото. За това съобщи столичният кмет Йорданка Фандъкова на профила си във фейсбук.Движението ще се извършва в две ленти в участъците на метростанциите. Възстановен е маршрута на тролеите № 1, 2, 5 и 8. Пускат и движението по „Васил Левски“.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.17", "title": " Йорданка Фандъкова: Възстановено е движението по бул. “Патриарх Евтимий“"}
{"url": "https://trud.bg/%d0%bf%d1%80%d0%b0%d0%b2%d1%8f%d1%82-%d0%ba%d1%83%d1%80%d0%b1%d0%b0%d0%bd-%d0%b2-%d0%b4%d0%b5%d0%b1%d0%b5%d0%bb%d0%b5%d1%86-%d0%b8-%d0%ba%d0%b8%d0%bb%d0%b8%d1%84%d0%b0%d1%80%d0%b5%d0%b2%d0%be-%d0%b7/", "text": "Кметовете на градчетата от Община Велико Търново-Килифарево и Дебелец правят курбан в неделя заради унищожителното наводнение на 19 юни 2014 г. Ще бъде отслужена литургия и ще бъде направен водосвет в двете населени места, които бяха сериозно засегнати от природното бедствие. В 11,30 часа църковният ритуал ще бъде направен в Килифарево, а час по-късно и в Дебелец. На курбана ще присъства и кметът на Велико Търново Даниел Панов. Местните хора с ужас си спомнят за катаклизма. Дeceтки къщи, cтoпaнcки пocтpoйки и пpeдпpиятия бяха пopaзeни oт нaвoднeниятa преди 3 г в следствие на проливен дъжд. Имаше издавени животни, yнищoжeнo бe имyщecтвo, aвтoмoбили и тeхникa. Зa щacтиe, нямaше cepиoзнo пocтpaдaли хopa пpи нeвиждaния от години потоп. В peзyлтaт нa пopoйнитe дъждoвe, кoитo дocтигнaхa пoвeчe oт 40 литpa нa кв. м., peкитe Дpянoвcкa и Бeлицa излязoхa oт кopитaтa cи. Пъpвoтo нaceлeнo мяcтo, пopaзeнo oт пpииждaщaтa вoдa бе Килифapeвo, къдeтo peкa Бeлицa pязкo бe пoвишилa нивoтo cи и бe зaлялa вcички къщи пo нaй-близкaтa дo кopитoтo yл. „Кpaйбpeжнa“.Огpoмнa чacт oт пoкъщинaтa в залетите домове бе нaпълнo yнищoжeнa oт вoдaтa, a някoи от обитателите ce бе нaлoжилo дa ce изкатерят нa пoкpивитe, зa дa нe ce yдaвят в плувналите във вода вътpeшни пoмeщeния. Пoмeтeни бяха още мaшинocтpoитeлният зaвoд „Бeлицa“, кaктo и нaмиpaщaтa ce дo нeя фaбpикa зa aлпийcкo oбopyдвaнe. Улицитe нa гpaдa бяха пoтънaли в кaл, а пострадалите домакинства бяха над 40.В злокобната вечер същата участ застигна и гpaд Дeбeлeц, който бе удавен от приливната вълна. Чacт oт пpииждaщaтa вoдa бe дoшлa oт Плaкoвcкия язoвиp и пopaди тoвa нивoтo ce бe пoкaчилo тoлкoвa бъpзo. Нaлoжи ce чacт oт хopaтa дa бъдaт вaдeни oт вoдaтa oт eкипи нa пожарната. Оcoбeнo дpaмaтичнo бe cпacявaнeтo нa 36-гoдишнaтa Кpacи, чиятo къщa cъщo бе oт зaлeтитe. Жeнaтa билa изнeнaдaнa oт пpииждaщaтa вoдa в мoмeнтa, в кoйтo излязлa oт жилището cи, за дa пpибepe от паша двa кoня. Изплашената жена се покатерила на стълб и повече от час ce дъpжaлa вкoпчeнa в пилона нa yличнoтo ocвeтлeниe, дoкaтo cпacитeлитe ycпeят дa я смъкнат. Цeлият paйoн oкoлo кopитoтo нa peкaтa, cтaдиoнът нa Дeбeлeц и къщитe нaoкoлo бяха зaлeти oт вoдa, кaтo плoщтa нa paзливa нaдхвърляше 300 мeтpa в диaмeтъp. Окoлo 21 часа в злощастната вечер нивoтo нa peкa Янтpa дocтигнa 10,5 мeтpa пpи кpитични 8 и зaля чacт oт Южния пътeн възeл, цъpквaтa „Св.40 мъчeници“ и двe yлици нa квартал „Аceнoв“ във Велико Търново.Пpииждaщaтa вoдa aктивизиpa cвлaчищe в paйoнa нa село Нaцoвци и пoмeте пътнoтo плaтнo нa пpoхoдa „Хaинбoaз“. Отнесени бяха мостовете на Килифаревския манастир и стария каменен брод в Дебелец. Щетите от потопа надхвърлиха 10 млн.лв.„Има подготвен проект за възстановяването на срутеният мост, но все още се чака финансиране от държавата в размер на 350 000 лв“, обясни пред „Труд“ кметицата на Дебелец Снежана Първанова.", "date": "2017.06.17", "title": " Правят курбан в Дебелец и Килифарево заради унищожително наводнение, което нанесе щети за над 10 млн.лв"}
{"url": "https://trud.bg/%d0%bf%d0%b5%d0%bd%d1%81%d0%b8%d0%be%d0%bd%d0%b5%d1%80%d0%b8-%d0%be%d1%82-%d0%bb%d1%8f%d1%81%d0%ba%d0%be%d0%b2%d0%b5%d1%86-%d0%bd%d0%b0%d0%bf%d1%80%d0%b0%d0%b2%d0%b8%d1%85%d0%b0-%d0%bf%d0%b0%d0%bc/", "text": "Община Лясковец се готви за честване на 180-годишнината от рождението на Васил Левски. За кръглата годишнина инициативен комитет от пенсионери при клуба в село Козаревец „Здравец” са направили паметен знак на Апостола на Свободата. Инициативата е с осъществена с помощта на общината, кметството, местното читалище, отзивчиви спонсори от фирми и частни лица. Възрастните хора успяха да наберат нужните средства за паметна плоча и до 18 юли тя ще бъде поставена на фасадата на пенсионерския клуб. Точно на датата, когато е роден Апостола паметният знак ще бъде официално открит с водосвет. В събитието ще се включат и великотърновски духов оркестър и горнооряховското военно формирование 22790 при Ядрена химическа биологическа защита и екология.В знак на почит към паметта и делото на Апостола възрастните хора от козаревския пенсионерски клуб са решили всяка година да посещават важни места свързани с живота на Левски. Миналата година дни преди датата 18 юли те посетиха родния му град Карлово, а тази година ще отидат до Историческия музей в Ловеч и Къкринското ханче. Инициативата да бъдат по места, свързани с Апостола на Свободата, родолюбците нарекли „По стъпките на Левски”.Почит на бележитият българин ще отдадат и жителите на Лясковец, които ще поднесат венци и цветя на барелефа му в града. Това ще стане точно в деня на кръглата годишнина 18 юли. Възпоменателни думи за Дякона ще произнесе председателят на градския комитет „Васил Левски” Димитър Байчев. След като отдадат почит на барелефа му, лясковчани ще могат да присъстват и на прожекцията на филм за Левски в музея на градинарството. Пак там ще бъде представена и новата книга на писателя Николай Иванов от Велико Търново „Разкрити документи за гроба и костите на Левски и Бенковски”. Авторът е историк, завършил е ВТУ „Св. Св. Кирил и Методий” и е изследовател не само на Левски и Бенковски, но и на Стамболов, Буров, Георги Измирлиев, Обретенов и други. Романът му „Апостолски времена” от 1987 г. е удостоен с трета награда в конкурса за литературни произведения, посветен на 150 години от рождението на Левски. За 180-та годишнина той събира в книга най-новите си проучвания за костите на двамата наши революционери. В книгата си изследователят посочва уникални документи, хвърлящи светлина къде са открити гробът на Левски и черепът на Бенковски. По време на представянето на книгата в музея на градинарството ще бъде показана и изложба събрани документи за Апостола.", "date": "2017.06.17", "title": " Пенсионери от Лясковец направиха паметен знак на Васил Левски"}
{"url": "https://trud.bg/%d1%82%d1%80%d0%b8-%d0%bc%d0%b5%d1%81%d0%b5%d1%86%d0%b0-%d1%83%d0%bf%d1%80%d0%b0%d0%b6%d0%bd%d0%b5%d0%bd%d0%b8%d1%8f-%d0%bc%d0%b5%d0%b4%d0%b8%d1%82%d0%b0%d1%86%d0%b8%d1%8f-%d0%b8-%d1%81%d1%82/", "text": "Само преди 3 г. на 11 декември 2014 г. ООН приема предложението на министър-председателя на Индия г-н Наренда Моди, да бъде определен Международен ден на йога. Денят е 24 юни.Въпреки едва тригодишната традиция, броят на тачещите празника на духовната и физическа практика расте като снежна топка. Следващата събота десетки школи по йога от цяла България се обединяват в честване на Международния ден на йога.София и още двайсет и шест населени места в страната организирано и поотделно ще представят найдобрите учители по йогаВ столицатаНаюни в сградаДжон Атанасовна София Тех Парк от рано сутринта до късно ще има различни събитиясвързани с древното учениеВъв фоайето пред залите ще има прожекции на тематични филмищандове с изданията на различните йога школи в Българияаюрведически продуктисувенири и дрУчастниците ще могат да опитат индийска вегетарианскаконтинентална вегетарианска и веганска хранакакто и да се запознаят с изкуството на кънатаВходът е свободен за цялата програмаДостъпът до всички зали и фоайето ще е непрекъснатГрадовете в странатаТази година към честването в София координирано и едновременно се пресъединяват със свои програми по места още двайсет и пет града и едно село в БългарияПазарджикПловдивДевинСмолянКърджалиСвиленградСтара ЗагораКазанлъкСливенБургасСозополЧерноморецЕмонаВарнаСилистраРусеШуменТърговищеВелико ТърновоГорна ОряховицаГабровоПавликениПлевенПерникДупница и Самоков                 Три месеца упражнения и медитацияи сте сгпомладиТри месеца йога и медитация помагат при леки когнитивни проблеми и начален стадий на деменцияС други думичовек може да задържи развитието на склерозата и болестта на Алцхаймер с помощта на практикатаТова са открили невролози от Калифорнийския университет след експеримент с две групи хора на възраст надгкоито имат оплакванияУчастниците забравят именалица и пропускат срещислагат предмети не по местата имобличат дрехите си наопаки и дрЕдната група практикувала медитацията киртан крия в комбинация с кундалини йогаа другатаупражнения за подобряване паметта и функциите на мозъкакато решаване на кръстословицисудоко и тренировки със специално създадени компютърни програмиСлед три месеца и двете групи имали подобрение в паметтаХоратакоито медитиралиимали повисоки резултати по отношение на паметтаа също и повисок дух ", "date": "2017.06.17", "title": " Три месеца упражнения и медитация, и сте с 3 години по-млади\t\t\t"}
{"url": "https://trud.bg/23-%d0%b3%d0%be%d0%b4%d0%b8%d1%88%d0%b5%d0%bd-%d0%bc%d1%8a%d0%b6-%d0%b5-%d0%be%d1%82%d0%ba%d1%80%d0%b8%d1%82-%d0%b2-%d0%b1%d0%b5%d0%b7%d0%bf%d0%be%d0%bc%d0%be%d1%89%d0%bd%d0%be-%d1%81%d1%8a%d1%81/", "text": "23-годишен мъж е намерен в безпомощно състояние в района на завода за високоговорители в Благоевград, транспортиран е за лечение в „Пирогов”. Това съобщиха от ОДМВР – Благоевград.Около 07.30 часа днес на тел.112 е получен сигнал за това, че на черен земен път в Благоевград, в района на завода за високоговорители, 23-годишен мъж от гр. Благоевград лежи в безпомощно състояние.След извършен медицински преглед са установени фрактури по тялото на мъжа и е транспортиран за лечение в УМБАЛСМ „Пирогов” в София.Образувано е досъдебно производство. Работата по случая продължава.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.17", "title": " 23-годишен мъж е открит в безпомощно състояние на черен път в Благоевград\t\t\t"}
{"url": "https://trud.bg/%d0%bf%d1%80%d0%be%d1%82%d0%b5%d1%81%d1%82-%d0%b2-%d0%b3%d0%be%d1%86%d0%b5-%d0%b4%d0%b5%d0%bb%d1%87%d0%b5%d0%b2-%d0%b7%d0%b0%d1%80%d0%b0%d0%b4%d0%b8-%d0%b2%d0%b8%d1%81%d0%be%d0%ba%d0%b8%d1%82%d0%b5/", "text": "Жители на Гоце Делчев излязоха на протест заради високите цени на горивата в града и региона, предаде .Местните хора недоволстват заради големите надценки, с които се продават бензинът, дизелът и газта за автомобилите.В Благоевград газта е на цена от 92 стотинки, в Сандански е 82 стотинки, а в Гоце Делчев – с 20 стотинки по-скъпо и е 1,02 лв.Тази тенденция не е от скоро, близо година вече следим разликите и дойде време да попитаме на какво се дължат, каза пред БТВ Георги Темелков, един от протестиращите.„Има ли предварително разпределение на пазара, има ли договорка и така ли ще продължава”, попита още той.На протеста има и подписка.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.17", "title": " Протест в Гоце Делчев заради високите цени на горивата"}
{"url": "https://trud.bg/%d0%bc%d0%b5%d0%b6%d0%b4%d1%83%d0%bd%d0%b0%d1%80%d0%be%d0%b4%d0%b5%d0%bd-%d0%b9%d0%be%d0%b3%d0%b0-%d1%84%d0%b5%d1%81%d1%82%d0%b8%d0%b2%d0%b0%d0%bb-%d0%b2-%d0%b3%d1%80%d0%b0%d0%b4%d0%b0-%d0%bd%d0%b0/", "text": "Второто издание на фестивала Udaya Live, в който участват преподаватели и музиканти от цял свят, ще се състои между 17 и 21 август в хотел „Риу Правец“, съобщи пред журналисти днес изпълнителният директор на „Ню Бояна“ Ярив Лернер. Миналата година фестивалът беше посветен на елемента земя, тази година – на водата. Така че новата локация – езерото на Правец, е по темата. Очаква се тази година да има още по-голям приток на привърженици на учението. В първото издание на фестивала на Рила планина се включиха около 400 души от чужбина и 400 участници от България“, уточни Ярив Лернер.Различното е, че вторият международен фестивал Udaya става и мултилингвистичен. Йога класовете вече няма да се водят само на английски, но и на немски, италиански и френски и български.Също така, освен йога и музика, тази година са включени и занимания по изкуство. Павилиони по интереси – художествени изкуства, музика, танци, ще дадат възможност за изява на участниците във фестивала.„Невероятно изживавяне е комбинацията от йога и жива музика – обяснява изпълнителният директор на “Ню Бояна филм” Ярив Лернер, който е идеолог на фестивала и автор на няколко филма за йога. – Получава се една връзка между учител, практикуващи и музиканти, едно взаимно зареждане нта енергиите.“Базата в Правец разполага с една зала на закрито и три външни сцени с изглед към езерото, които ще бъдат покрити с навеси, които да предпазват от слънце и дъжд. Всеки ден от 8 до 19 ч ще има различни уроци по йога, ще се сервират три хранения, а на вечерта ще има музикални вечери. Известният американски поет Стийв Конъл ще пише по едно стихотворение всеки ден.Йога курсовете ще се водят от 20 известни учители от цял свят, 14 от които идват за втора година. Сред преподавателите са Сиана Шърман, Ани Карпентър, Джейсън Андерсън, Даниел Скот, Ема Хенри и други. Поканени са 23-има музиканти, които ще свирят уърлд мюзик, музика за йога, фолклорна музика и артистични импровизации.Ярив Лернер обясни, че идеята му е да запознае гостите на фестивала и с българската култура, затова ще покани народни танцьори и музиканти. „Тази година също така ще предложим български продукти – розово масло, храни, органични храни, произведени в България – пояснява г-н Лернер. – Имаме ограничен брой легла – 140 стаи с 280 места за гости. Но пък за през деня може да идват много повече хора, тъй като е съвсем близо до столицата. В България има огромна духовна общност“, допълни Лернер.", "date": "2017.06.17", "title": " Международен йога фестивал в града на Тато през август"}
{"url": "https://trud.bg/%d0%bc%d0%b0%d1%81%d0%be%d0%b2%d0%b8-%d0%bf%d1%80%d0%be%d0%b2%d0%b5%d1%80%d0%ba%d0%b8-%d0%b7%d0%b0-%d0%bd%d0%b5%d0%bb%d0%b5%d0%b3%d0%b0%d0%bb%d0%b5%d0%bd-%d0%b2%d0%bd%d0%be%d1%81-%d0%bd%d0%b0-%d0%b3/", "text": "Гръцката полиция масово проверява колите, влизащи не само от България и от Македония, за трансфер на бензин, съобщи . На Промахон задържаха двама българи, които в автомобилите си пренасяли в бидони дизел. Обвиниха ги в нелегален трафик на акцизна стока и наложиха много висока глоба. Същевременно се конфискуват и автомобилите.От ГД „Гранична полиция“ информират за забавяне на пропускателния режим на ГКПП на българо-гръцката граница, съобщиха от пресцентъра на МВР. Причината е извършваният от гръцките гранични и митнически власти 100-процентов контрол на всички влизащи моторни превозни средства.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.17", "title": " Масови проверки за нелегален внос на горива в Гърция\t\t\t"}
{"url": "https://trud.bg/%d1%80%d1%83%d0%bc%d0%b5%d0%bd-%d1%80%d0%b0%d0%b4%d0%b5%d0%b2-%d1%85%d0%b5%d0%bb%d0%bc%d1%83%d1%82-%d0%ba%d0%be%d0%bb-%d0%b5-%d0%b5%d0%b4%d0%b8%d0%bd-%d0%be%d1%82-%d0%b0%d1%80%d1%85%d0%b8%d1%82%d0%b5/", "text": "Напусна ни Хелмут Кол, политик от поколението визионери с воля, които намериха безкръвен изход от Студената война. За германците той е канцлерът на обединението, за европейците той е един от архитектите на нова Европа. Това се посочва в позиция на държавния глава Румен Радев в официалния му профил в социалната мрежа фейсбук.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.17", "title": " Румен Радев: Хелмут Кол е един от архитектите на нова Европа"}
{"url": "https://trud.bg/%d1%80%d0%b5%d0%bc%d0%be%d0%bd%d1%82%d0%b8-%d0%b2%d1%8a%d0%b2-%d0%b2%d1%80%d0%b0%d1%86%d0%b0-%d0%bf%d1%80%d0%b5%d0%b4%d0%b8%d0%b7%d0%b2%d0%b8%d0%ba%d0%b0%d1%85%d0%b0-%d0%be%d0%b3%d1%80%d0%be%d0%bc/", "text": "Ремонтите на възлови булеварди във Враца станаха причина за кошмарен трафик и огромни задръствания през последните дни, съобщи БТВ. В началото на седмицата разстоянията в сравнително неголемия град се оказваха мисия невъзможна за шофьорите.Цялата тежест на трафика от и към центъра бе поета от булевард „Мито Орозов“, тъй като съседният – „Васил Кънчов“, бе почти изцяло затворен за основно преасфалтиране.Преди ремонта шосето изглеждаше като истински лунен пейзаж.От Общината призоваха водачите за търпение.„Изключително е неприятно, но така е направено градоустройството, че няма откъде да се осигурят алтернативни маршрути. Пробвахме варианти с изцяло ръчно регулиране на движението, за съжаление, се получава още по-голяма тапа“, каза кметът Калин Каменов.Срещу тапите в пиковите часове помогна и полицията.Здрави нерви ще са нужни на шофьорите през цялото лято. В следващите дни започват ремонти на още седем възлови улици. Заради лошото им състояние и проточилия се воден цикъл Враца е известна като града с най-много дупки на глава от населението.", "date": "2017.06.17", "title": " Ремонти във Враца предизвикаха огромни задръствания"}
{"url": "https://trud.bg/%d0%b1%d0%b5%d0%bd%d0%be%d0%b2%d1%81%d0%ba%d0%b0-%d0%bf%d0%be%d0%b4%d0%b0%d1%80%d0%b8-%d1%87%d0%b5%d1%80%d0%b2%d0%b5%d0%bd%d0%b0-%d1%8f%d0%b1%d1%8a%d0%bb%d0%ba%d0%b0-%d0%b8-%d0%bd%d0%b0-%d1%81%d0%b8/", "text": "Здрава червена българска ябълка връчи в ръката на Симеон Сакскобургготски Илиана Беновска на тържеството по случай 80-годишния юбилей на царя.„С уважение и като надежда, че ще помага на България подарих ябълка на Негово Величество цар Симеон . Той разбра символиката на доверие и признание към него и прие ябълкато с доброта, отговорност и чувство за хумор“, коментира водещата на „Беновска пита“.„Подарих му и книгата с пространното интервю на почетния председател на ДПС Ахмед Доган , което направих през 1992 г. и по желание на Доган преиздадохме за Деветата Национална конференция на ДПС“.Беновска, връчи ябълка и на президента Радев като символ на надеждата ,че той ще работи в името на България. Тя опита да даде гнила ябълка на изпроводяк и на президента Плевнелиев с въпроса „Какво ви заплатиха, за да станете проводник на най-вредните нюанси на американската политика за България, а именно соросоидските, грантаджийските, протестърските, капиталските интерси и да нажежите до червено отношенията между България и Русия в разрез с националната психология и политика на България?“АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.17", "title": " Беновска подари ябълка и на Симеон Сакскобургготски"}
{"url": "https://trud.bg/%d0%bf%d0%be%d1%81%d0%be%d0%bb%d1%81%d1%82%d0%b2%d0%be%d1%82%d0%be-%d0%bd%d0%b0-%d1%81%d0%b0%d1%89-%d0%b2-%d1%81%d0%be%d1%84%d0%b8%d1%8f-%d0%b7%d0%b0%d1%82%d1%8f%d0%b3%d0%b0-%d0%bc%d0%b5%d1%80%d0%ba/", "text": "От 1 юли посолството на САЩ в София няма да съхранява лаптопи и таблети в зоната за проверка на сигурността. Това става ясно от съобщение на посолството, публикувано във фейсбук.„Ако пристигнете с лаптоп или таблет, няма да бъдете допуснати до Посолството и ще трябва да пренасрочите Вашето интервю/среща. Също така, силно препоръчваме да не носите големи чанти, като раници, куфари или пакети, тъй като няма складови помещения в района на Посолството“, се казва още в съобщението.Не носете със себе си мобилни телефони или други електронни устройства (Blackberry, iPod и т.н.), тъй като те не са разрешени в рамките на посолството. Хората, нуждаещи се от помощ, следва да се представят на охраната на входа, уточняват още от посолството на САЩ.", "date": "2017.06.17", "title": " Посолството на САЩ в София затяга мерките за сигурност"}
{"url": "https://trud.bg/%d0%b8%d0%b7%d0%b4%d0%b0%d0%b4%d0%be%d1%85%d0%b0-%d1%81%d1%82%d0%b8%d1%85%d0%be%d1%81%d0%b1%d0%b8%d1%80%d0%ba%d0%b0-%d0%b2-%d0%bf%d0%b0%d0%bc%d0%b5%d1%82-%d0%bd%d0%b0-%d1%83%d0%b1%d0%b8%d1%82%d0%b0/", "text": "Близки и приятели на зверски убитата от рецидивиста Илиян Здравков студентка във ВТУ Вероника Здравкова почитат паметта и със стихосбирка – албум.Книжката излиза в ограничен тираж, а представяно и е на 28 юни от 18 часа в Народната библиотека „Св.св. Кирил и Методий” в София.Представянето на първата и последна книга на момичето, което изгуби живота си преди повече от две години, се организира от Клуб „Писмена” и почернените роднини но Вероника.Посмъртно излязлата стихосбирка – албум на Вероника Здравкова, озаглавена „Запомни ме!“, може да бъде поръчана чрез заявка.Вероника намери смъртта си на 28 февруари 2015 г., след като криминално проявеният Илиян Здравков я бе причакал по пътеката от жп гарата в старата столица. Злодеят я нападнал в гръб с цел да я ограби и я съсякъл с брадва като и бе нанесъл 7 смъртоносни удара по главата. Циганинът бе отнел вещи на момичето за около 400 лв. Полицията откри тялото на мъртвата студентка три дни по-късно във водите на р. Янтра във Велико Търново.За пъкленото деяние Илиян получи 30 години затвор. По времето, през което е извършил престъплението, мъжът трябвало да е в затвора за друго нападение, извършено на 1 юни 2014 г.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.17", "title": " Издадоха стихосбирка в памет на убита от рецидивист търновска студентка"}
{"url": "https://trud.bg/%d0%b2%d0%bb%d0%b0%d0%b4%d0%b8%d0%bc%d0%b8%d1%80-%d0%bf%d1%83%d1%82%d0%b8%d0%bd-%d1%81%d0%b0%d0%bd%d0%ba%d1%86%d0%b8%d0%b8%d1%82%d0%b5-%d0%be%d1%82-%d1%81%d0%b0%d1%89-%d0%b2%d1%80%d0%b5%d0%b4%d1%8f/", "text": "Според президента на Русия Владимир Путин въвеждането от страна на САЩ срещу Русия на нови санкции няма да я постави в безизходица, но въпросната политика вреди на двустранните отношения, предаде .„Важно е да се отбележи, че каквито и да е решения се вземат от другата страна на Океана, това няма да ни постави в задънена улица“, уверен е руският президент.„Да, навярно, ще ни е нужно да направим нещо допълнително, да обърнем допълнително внимание на засилването на санкциите, но това няма да ни доведе до безизходица или до колапс“, посочи Путин.„Но това, разбира се, ще усложни руско-американските отношения. Смятам, че това е вредно. Но засега е рано да се говори за ответни мерки срещу засилването на санкциите. Трябва да видим докъде ще доведе това“, посочи той.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.17", "title": " Владимир Путин: Санкциите от САЩ вредят на двустранните отношения"}
{"url": "https://trud.bg/%d0%bc%d0%bb%d0%b0%d0%b4%d0%b5%d0%bd-%d0%bc%d0%b0%d1%80%d0%b8%d0%bd%d0%be%d0%b2-%d1%89%d0%b5-%d0%be%d0%bf%d1%82%d0%b8%d0%bc%d0%b8%d0%b7%d0%b8%d1%80%d0%b0%d0%bc%d0%b5-%d0%b0%d0%b4%d0%bc%d0%b8%d0%bd/", "text": "Ще се извърши оптимизация на административните процеси в КАТ. Това каза на брифинг главният секретар на МВР главен комисар Младен Маринов.„Като модел за работа сме взели столичния КАТ, тъй като там, по разбираеми причини, е най-голям оборотът и е най-голямо затруднението за гражданите, при извършването на административните услуги“, посочи Маринов.По думите му идеята е и външни за администрацията на КАТ хора да огледат процеса и да дадат предписания кое може да се оптимизира, кои изисквания към гражданите могат да се извършват от служителите на КАТ, без гражданите да се ангажират да обикалят по други институции, как могат да отпаднат определени административни тежести, свързани с регистрация и пререгистрация на автомобили, заплащане на глоби.„Един от основните проблеми е наличието на ПОС терминали, които да изключат плащане на такси в банките, които са в допълнителна финансова тежест за гражданите“, каза главният секретар на МВР. Според него вече има визия как трябва да изглежда столичният КАТ, а тази схема на работа ще бъде пренесена и в абсолютно всички отдели „Пътна полиция“ по страната.„Задачата наистина е приоритетна, тъй като смятаме че освен това, което постигаме като противодействие на престъпността, не по-малко важно е гражданите, които търсят административни услуги или са длъжни да плащат глоби, да бъдат максимално освободени от административна тежест, която не е необходима“, коментира старши комисар Маринов.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.17", "title": " Младен Маринов: Ще оптимизираме административните процеси в КАТ"}
{"url": "https://trud.bg/%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d0%bc%d0%b5%d0%b6%d0%b4%d1%83-%d0%bb%d0%b5%d0%ba-%d0%b8-%d1%82%d0%be%d0%b2%d0%b0%d1%80%d0%b5%d0%bd-%d0%b0%d0%b2%d1%82%d0%be%d0%bc%d0%be/", "text": "Катастрофа между товарен автомобил и лек автомобил е станала в местността „Боаза“. Това съобщиха от ОДМВР-Търговище.Сигналът за инцидента е подаден в 12.03 часа. Движението в участъка временно се отклонява по обходен маршрут.Има транспортирани хора в болнично заведение, но все още няма резултати от прегледите.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.17", "title": " Катастрофа между лек и товарен автомобил е станала край Търговище"}
{"url": "https://trud.bg/%d0%ba%d0%b0%d0%bc%d0%b8%d0%be%d0%bd-%d1%80%d0%b0%d0%b7%d0%b1%d0%b8-%d0%be%d0%b3%d1%80%d0%b0%d0%b4%d0%b0-%d0%bd%d0%b0-%d0%ba%d1%8a%d1%89%d0%b0-%d1%81%d1%82%d0%be%d0%bf%d0%b0%d0%bd%d0%ba%d0%b0%d1%82/", "text": "Товарен камион разби ограда и влетя в двора на къща в монтанско село Доктор Йосифово. Катастрофата остави без ток част от къщите, но за щастие се размина без пострадали хора.Въпреки уплахата, стопанката на щурмувания двор почерпи шофьора на автомобила, озовал се в имота й. Пътният инцидент е станал към 6.30 часа в събота.Автомобил на куриерска фирма, който пътувал за Видин, поднесъл на остър завой в Доктор Йосифово, потрошил циментова ограда и нахлул в двора на Цецка Борисова.„Чух силна трещавица, видях и светкавица и си помислих, че е паднала гръмотевица, а то камион в двора ми… Жиците на стълбовете на улицата светкаха… Разпищях се, ама нямаше кой да ме чуе!”, разказа стопанката.Жената се успокоила едва когато видяла, че къщата й е здрава, а шофьорът на камиона е невредим. Заради ударен при инцидента ел. стълб част от селото останала без електричество, но техници отстранили повредата. Според водача на катастрофиралия автомобил причината за катастрофата е хлъзгавата след падналия дъжд настилка.Според местни жители обаче тежкотоварните камиони летят с висока скорост в селото и застрашават къщи и хора. В двора на Цецка Борисова за втори път нахлува автомобил.Преди около година турски ТИР пак разби оградата и влезе в имота на жената.Тогава стопанката почерпи шофьора с домати и мекици. Този път тя направили кафе на водача на камиона. „Край пътя през селото трябва да има ограничителни съоръжения и полицията да пази и санкционира нарушителите. Иначе ще има и жертви!”, настояват жителите на Доктор Йосифово.След пускането на Дунав мост 2 колони от ТИР-ове денонощно разтърсват селата в Северозападна България и разбиват къщи и настилки. Хората в региона настояват за изграждане на скоростен път встрани от населените места, но исканията им засега не са чути.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.17", "title": " Камион разби ограда на къща, стопанката почерпи шофьора\t\t\t"}
{"url": "https://trud.bg/%d0%b2%d0%b0%d0%bb%d0%b5%d0%bd%d1%82%d0%b8%d0%bd-%d1%80%d0%b0%d0%b4%d0%b5%d0%b2-%d0%be%d1%81%d1%82%d0%b0%d0%bd%d0%b0%d1%85%d0%b0-%d1%81%d0%b0%d0%bc%d0%be-5-%d0%ba%d0%bc-%d0%be%d1%82-%d0%be%d0%b3/", "text": "От вчера останаха само едни 5 км. от защитното съоръжение на границата. Бяха 13-12, а сега са само 5 км. Това каза пред журналисти министърът на вътрешните работи Валентин Радев.„Сега ми се струва, че трябва да има една втора фаза – да надградим. Това съоръжение е физическата, механична преграда. В пъти по-добре ще бъде, ако успеем с тези финансови средства, защото досега сме дали 100 млн. евро само ние за оградата и всичко свързано с нея, а сега да надградим, заедно с това да добавим там, където има необходимост“, посочи Радев.По думите му средства се отделят и за облекло и за придвижване на хората, които охраняват границата. „И разбира се, трябва да подобрим работата на това съоръжение. Всички се вълнуват и постоянно задават въпроса „Да де, то го има, но защо ние намираме мигранти в средата на държавата?“. Еми ето сега, ако успеем да направим това, да подобрим и да надградим това инженерно съдържание, ще се променят нещата“, допълни той.Според него акцентът с хората, които пазят границата е много важен. „С колегите, отидохме и проверихме какво е състоянието. Донякъде съм доволен, но може още много да се направи“, каза Радев.Той съобщи, че интегрираните наблюдателни системи не са изградени по цялата граница. „Едната част е по-малката, която тръгва от Хасково до „Капитан Андреево“, другата, по-голямата, отива до Резово. Но има места, където няма такова наблюдение. По ред причини, там е нямало нужда навремето, но сега, след като вдигаме изобщо нивото и там, където няма такова наблюдение, ще бъде добавено“, посочи министърът на вътрешните работи.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.17", "title": " Валентин Радев: Останаха само 5 км от оградата по границата"}
{"url": "https://trud.bg/%d0%b2%d0%b0%d0%bb%d0%b5%d0%bd%d1%82%d0%b8%d0%bd-%d1%80%d0%b0%d0%b4%d0%b5%d0%b2-%d1%89%d0%b5-%d0%bd%d0%b0%d1%81%d1%82%d0%be%d1%8f%d0%b2%d0%b0%d0%bc-%d0%b7%d0%b0-%d0%b7%d0%b0%d0%bf%d0%bb%d0%b0%d1%82/", "text": "От Съвета за социално партньорство, ръководено от зам.-министър Стефан Балабанов, чух някои притеснителни неща. Аз ще настоявам заплатите, особено на тези, които са „на терен“, където очевидно няма желаещи и една от причините са заплатите, там да направим нещо. Въпросът е как да стане и кога да стане. Това каза на брифинг пред журналисти министърът на вътрешните работи Валентин Радев.„Трябва да бъде направен преглед на целия сектор „Сигурност“ и ние това правим, и там, където има по-ниски заплати и мотивацията е по-малка, правим го. Въпросът е кога – може ли да стане в средата на годината или в началото на следващата година. То ще стане, въпросът е да стане по правилата, аз да чуя добри аргументи“, посочи Радев.„За облеклото чух, че ще се плащат пари, вместо облекло. Не, правим и за облеклото, да има облекло. Защото това облекло е униформа и то трябва да се прави от държавата и с дори по-високо качество от нормалното“, коментира министърът на отбраната.Той каза още, че няма план с колко точно да бъдат повишени заплатите. „Трябва да се погледне целият сектор и да се погледне къде заплатите са най-ниски. Очевидно като няма желаещи да бъдат полицаи, а има желаещи за други места, тогава едно от нещата, може би основното, е заплатата. Аз отговарям за тази система и искам моите хора, полицаите, да имат добри заплати. Ще направя необходимото, но в диалог с другите сектори“, допълни Радев.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.17", "title": " Валентин Радев: Ще настоявам за заплатите, особено на тези, които са „на терен“"}
{"url": "https://trud.bg/%d0%ba%d1%80%d0%b0%d1%81%d0%b8%d0%bc%d0%b8%d1%80-%d0%b2%d1%8a%d0%bb%d1%87%d0%b5%d0%b2-%d1%81-330-%d0%bc%d0%b8%d0%bb%d0%b8%d0%be%d0%bd%d0%b0-%d0%bb%d0%b5%d0%b2%d0%b0-%d1%81%d0%b5-%d1%83%d0%b2%d0%b5/", "text": "„Ще променим формулата за разпределение на средствата в системата”. Това каза просветният министър Красимир Вълчев на форума на младите учители, организиран от „Сдружение за образователни инициативи 19” при ОУ „Бачо Киро”.„Ще има разходен норматив или стандарт за образователна институция, който няма да зависи от броя на учениците, от големината на училището”, поясни Вълчев.По негови думи ще бъдат вкарани допълнителни параметри в разпределителната формула, които ще дадат повече средства за малките училища и детските градини в отдалечените и малките населени места, където има и концентрация на уязвими групи. Новият разходен стандарт ще бъде подготвен до началото на есента и ще се прилага от началото на бюджетната 2018 г. Образователните институции ще бъдат субсидирани с 330 млн. лева повече и това е заложено в средносрочната бюджетна прогноза, уточни министърът.Според Красимир Вълчев обезпечаването на образователната система с преподаватели е едно от предизвикателствата пред просветното министерство. „ Младите хора в общия случай търсят професии, които са с възможности за кариерно развитие, за по-високи доходи, за личностна реализация и утвърждаване. Ние ясно излъчваме сигнал, че учителската професия е професия, която може да им осигури такива възможности. Не знам дали има друга управленска програма, която в толкова голяма степен да акцентира върху учителите – че те са най-важният фактор в образователната система”, каза Вълчев.„Предвидено е в програмата на правителството двойно увеличение на възнагражденията, което ще се отрази в увеличение на минималните заплати. Отделно от това правим политики в системата на висшето образование. Професионалните направления Обучение по педагогика, Педагогика на обучението по … са изведени като приоритетни. Студентите в тях получават допълнителни стипендии, а висшите училища допълнително финансиране и по-висок прием за обучението в тях”, допълни Вълчев.Той подчерта, че политиките дават вечер резултат. През последните 4 години броят на студентите в професионалните направления Обучение по педагогика и Педагогика на обучението по… се е увеличил с близо 20%, докато в други професионални направления като икономика, администрация и управление е намалял. А това е предпоставка да има повече учители след 4-5 години, когато се очаква най-големият недостиг на кадри. По пример на други държави ще се приложи модел за поетапно преминаване от активна учителска работа към пенсионна възраст, каза още Красимир Вълчев.Министърът съобщи, че се подготвя междуинституционален механизъм, който ще обедини държавната и общинската власт в работата по обхващането и задържането на учениците в системата на предучилищното и училищното образование.Народните представители Клавдия Ганчева и Станислава Стоянова, областният управител проф. Любомира Попова, председателят на Великотърновския общински съвет Венцислав Спирдонов, кметът Даниел Панов, ръководители на образователни институции участваха във форума на младите учители.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.17", "title": " Красимир Вълчев: С 330 милиона лева се увеличават средствата за образование през 2018-а"}
{"url": "https://trud.bg/%d1%81%d0%b8%d1%81%d1%82%d0%b5%d0%bc%d0%b0%d1%82%d0%b0-%d0%bd%d0%b5-%d0%bf%d1%80%d0%b8%d0%b5%d0%bc%d0%b0-%d0%b4%d0%be%d0%ba%d1%83%d0%bc%d0%b5%d0%bd%d1%82%d0%b8%d1%82%d0%b5-%d0%bd%d0%b0-%d1%81%d0%b5/", "text": "Стотици седмокласници от Пловдив и региона, чиито родители не са в България в момента, са затруднени с кандидатстването в гимназия и не могат да подадат заявления за прием в профилирани и професионални паралелки.Две от нововъведенията тази година са училищата-гнезда в по-малките населени места като Първомай например, където се подават заявленията, както и възможността да се кандидатства онлайн. И в двата случая обаче изискването е родителят на детето да подаде документи. В центровете, където приемат молбите на хартиен носител, се изисква присъствие на майка, баща или настойник.Почти никой от отглеждащите децата баби, дядовци или роднини няма пълномощно за тази процедура. При подаването на заявление онлайн пък се натиска бутон „потвърди“, при който излиза декларация за съгласие на родителя.Родителите трябва да попълнят заявление с желаните паралелки, трябва да носят за сверяване свидетелството за завършен седми клас и служебна бележка с оценките на учениците от Националното външно оценяване. На старта на кампанията на 16 юни възникна проблем с деца на гурбетчии в Първомай и Пловдив, където родителите на седмокласниците са в чужбина и мнозина от тях нямат възможност да се върнат у нас до 22 юни, когато е крайният срок за кандидатстване.Така стотици деца, предимно от ромски произход, няма да имат възможност да продължат образованието си след основното. Проблемът стигна до министъра на образованието Красимир Вълчев, който в петък бе в Аграрния университет в Пловдив и участва в Съвета на ректорите.„Ще поставя въпроса пред колегите, за да се намери бързо решение. Не може технически проблем да е пречка, водещ трябва да е интересът на детето“, коментира министър Красимир Вълчев.Повечето родители предпочитат да посетят училище-гнездо и „очи в очи“ да подадат заявленията на своите седмокласници. Хората се опасяват, че пред монитора биха могли да допуснат грешка, която няма кой да я поправи, и по този начин да проиграят шанса на детето си. Освен това за да се кандидатства онлайн, е необходимо и устройство, което да сканира документите, а това за мнозина също е проблем. Заявленията се подават еднократно и ако бъдат пуснати на хартия, не могат да бъдат подавани онлайн и обратно.Списъците с приетите на първо класиране излизат до 27 юни, а записването им е от 28 до 30 юни. В същия срок се подават и заявленията за участие във второ класиране. Учениците, класирани по второ или следващо желание на първо класиране, имат възможност да се запишат в училището, в което са приети, или да подадат заявление за участие във второ класиране в същото училище.Ако изберат втората възможност местата им ще се запазят, но в същото време ще имат възможност да се класират за по-предно желание. Има и трети вариант – да не предпочетат нито една от тези възможности, което означава, че губят мястото си.Учениците, които не са се записали след първо класиране и са подали документи за второ, не пренареждат желанията си, уточниха експерти от РУО (Регионалното управление по образование).АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.17", "title": " Системата не приема документите на седмокласниците без подпис на родител"}
{"url": "https://trud.bg/%d0%b2%d0%be%d0%b9%d0%bd-%d0%b2%d0%be%d0%b9%d0%bd%d0%be%d0%b2-%d0%b2%d0%b7%d0%b5-%d1%85%d1%80%d0%b8%d1%81%d1%82%d0%be-%d0%ba%d0%be%d0%bb%d0%b5%d0%b2-%d0%b1%d0%b0%d1%89%d0%b0%d1%82%d0%b0-%d0%b7%d0%b0/", "text": "Старши треньорът на „Локомотив“ (Пд) Войн Войнов привлече в екипа си като свой помощник една от легендите на клуба от „Лаута“ – Христо Колев-Бащата, който в събота замина с отбора на летния лагер в Боровец.В курорта в Рила планина „черно-белите“ ще останат до 30 юни, като ще се готвят на терените в Самоков и село Говедарци, откъдето е родата на собственика на „Локомотив“ (Пд) Христо Крушарски.Войнов чака в Боровец вратаря Николай Банков, който през миналия сезон пазеше на изпадналия от елита „Локомотив“ (ГО). Заради привличането на опитния страж младокът Християн Кацарев ще бъде преотстъпен на тим от Втора лига.Суперталантът Ияд Хамуд не бе сред 19-те футболисти, които потеглиха с клубния автобус за Боровец, тъй като вече стяга багажа си за Англия, където наесен ще играе за младежите на „Шефилд Уензди“.Капитанът Мартин Камбуров се присъедини от събота към съотборниците си заедно с Дани Кики, който имаше оферта от „Берое“, но предпочете да остане в родния Пловдив. Директно към тима на „Локо“ в Боровец ще се присъединят легионерите Пауло Серджо Телес на 20 юни и Парвизджон Умарбаев на 22 юни, а една дузина чужденци се чакат на проби.", "date": "2017.06.17", "title": " Войн Войнов взе Христо Колев-Бащата за помощник\t\t\t"}
{"url": "https://trud.bg/%d0%bc%d0%bb%d0%b0%d0%b4%d0%b5%d0%b6%d0%ba%d0%b8-%d0%bc%d0%be%d0%b4%d1%83%d0%bb-francofolies-%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4-%d1%81%d1%8a%d0%b1/", "text": "Над 100 участници от България и Франция се включиха в Младежки модул „Francofolies. Благоевград“ , който се стартира днес в зала „22 септември“ и ще продължи през целия ден.Форумът се организира в рамките международния фестивал за съвременна франкофонска музика „FRANCOFOLIES. Благоевград“. Той бе открит от заместник-кмета по култура и хуманитарни дейности Христина Шопова, която приветства участниците и им пожела ползотворна работа. „Този модул е нещо, което ни отличава от всички. Това ни мотивира да продължаваме да развиваме идеята. Това е и възможност всички Вие да се срещате по време на фестивалите „Франкофоли“. Тук сте се събрали много интелигентни и умни деца.Продължавайте в същия дух, вдъхновявайте ни, а ние ще организираме модули, по време на които да допълвате своите знания. Сигурна съм, че след този форум, Вие ще имате много повече умения и знания“, каза Христина Шопова.Тя благодари и на преподавателите, които оказват цялостна подкрепа на децата.Младежкият модул се провежда на френски език, а освен ученици- франкофони като участници, в него се участват и студенти- франкофони като модератори. В тазгодишното издание са поставени три теми за дебатиране – „Да бъдеш човек, означава да бъдеш отговорен“ – Антоан дьо Сент-Екзюпери, „ Светът ще бъде спасен от малцинството“ – Андре Жид и „Истинският рай е изгубеният рай“- Марсел Пруст.Целта на платформата за дискусия е да срещне различни гледни точки на младите хора по актуална тема в смисъла на обществото и културната среда.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.17", "title": " Младежки модул „Francofolies. Благоевград“  събра над 100 български и френски ученици  в Благоевград"}
{"url": "https://trud.bg/%d1%85%d1%80%d0%b0%d0%bc%d1%8a%d1%82-%d0%b2-%d1%80%d0%b0%d0%ba%d0%be%d0%b2%d1%81%d0%ba%d0%b8-%d1%81-%d0%bd%d0%be%d0%b2-%d0%be%d1%80%d0%b3%d0%b0%d0%bd-%d1%81-8000-%d1%82%d1%80%d1%8a%d0%b1%d0%b8/", "text": "Изграждане на нов тръбен орган започна в католическата църква „Пресвето сърце Исусово“ в град Раковски. Благодарение на инициативността и ентусиазма на местния отец Димитър храмът отново ще бъде огласен от звуците на тръбен орган след 25-годишно прекъсване, а това ще е вторият такъв инструмент в католическа църква в Южна България. Органът е пневматичен, има 12 регистъра, два мануала и педалиера, а 8000 е общият брой на всички тръби. Преди това органът е служил на вярващите в енория в Германия и е на възраст около 60 години.Дървените тръби са изработени от специално дърво, от което се изработват цигулки. Такъв тип инструменти е изключителна рядкост за България. Очаква се да прозвучи до края на месеца благодарение на италианския орган-майстор Алесандро Джиротто, който в момента е в Раковски и работи неуморно за осъществяване на тази мечта. Католическата църква „Пресвето сърце Исусово“ в Раковски е втората по големина на Балканите след катедралата в Загреб, твърдят запознати.В енория „Пресвето сърце Исусово“ започна традиционното едномесечно детско лято с молитва, песни и приветствие от отец Ивелин в двора на църквата. Темата през това лято е радостта и надеждата. Това е актуално размишление, което присъства в страни като Италия, Полша и като цяло в европейските католически общности.По този начин децата ще опознаят отблизо и разберат по-задълбочено значението на тези благодати, присъстващи в живота им и да не ги забравят, когато пораснат. Освен спортните игри на открития терен има изградени уоркшопи за изработване на броенички, картички и рисунки, които после ще бъдат изложени на постоянен благотворителен базар в помощ на нуждаещите се.", "date": "2017.06.17", "title": " Храмът в Раковски с нов орган с 8000 тръби"}
{"url": "https://trud.bg/%d0%b5%d1%80%d0%b4%d0%be%d0%b3%d0%b0%d0%bd-%d0%bf%d1%80%d0%b8%d0%b7%d0%be%d0%b2%d0%b0-%d0%bb%d0%b8%d0%b4%d0%b5%d1%80%d0%b8%d1%82%d0%b5-%d0%bd%d0%b0-%d0%ba%d0%b0%d1%82%d0%b0%d1%80-%d0%b8-%d1%84%d1%80/", "text": "Турският президент Реджеп Тайип Ердоган е провел телефонен разговор с лидерите на Катар и Франция и ги е призовал да помогнат за разрешаването на кризата в Персийския залив, пише турският вестник Hurriyet.Източник, близък от президента, отбелязва, че тримата лидери са обменили мнения по въпроса за незабавното намаляване на напрежението в региона. Те многократно са подчертали, че единствено диалогът и преговорите ще разрешат настоящата ситуация.На 5 юни пет арабски държави: Саудитска Арабия, Египет, Обединените арабски емирства, Бахрейн и Йемен, скъсаха дипломатически отношения с Катар, обвинявайки Доха в подкрепяне на тероризъм.Катар от своя страна отрече обвиненията и определи този ход като дипломатически „необоснован“.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.17", "title": " Ердоган призова лидерите на Катар и Франция да помогнат за разрешаването на кризата в Персийския залив"}
{"url": "https://trud.bg/%d0%b3%d1%80%d0%b0%d0%bd%d0%b4%d0%b8%d0%be%d0%b7%d0%b5%d0%bd-%d0%b4%d0%b2%d0%be%d0%b5%d0%bd-%d1%8e%d0%b1%d0%b8%d0%bb%d0%b5%d0%b9-%d0%be%d1%82%d0%b1%d0%b5%d0%bb%d1%8f%d0%b7%d0%b0%d1%85%d0%b0-%d0%b3/", "text": "Уникални спектакли, нови бъдещи хитове и хиляди хора бяха само част от двойния юбилей на Годишните музикални награди на БГ Радио, които отново избраха Благоевград. Най- българското радио за 15 поредна година връчи характерните статуетки на отличените изпълнители. Юбилейното 5 издание в Благоевград бе открито от кмета на община Благоевград д-р Атанас Камбитов.Той приветства всички присъстващи. „Добре дошли за пети пореден път в Благоевград за Годишните музикални музикални награди на БГ Радио! Благодаря на Николай Янчовичин, на целия екип на БГ Радио за партньорството!Не!За приятелството! Сигурен съм, че така ще бъде и занапред! Видяхте, че Благоевград има таланти. Благоевград обича българската музика!“, каза д-р Камбитов и пожела приятни часове с любимите изпълнители.Кметът д-р Атанас Камбитов и директора на БГ Радио Николай Янчовичин връчиха статуетка в категория „БГ изпълнителка“ на Поли Генова.За първа година музикално събитие № 1 за България се проведе на ново място- парк „Македония“ / района бившите казарми/. Над 30 хиляди души станаха част от истинско музикално шоу. Събитието бе открито от благоевградските таланти „Rockids“.В ролята на водещ се превъплъти първият победител от музикалното риалити X Factor – чаровният Рафи. Но той беше сам, защото всички водещи на музикалните награди на България през тези 15 години на тяхното провеждане забавляваха публиката- Наско, Дичо, Део, Орлин Горанов, Любо Киров. Криско, Дара, Милен Данков, Павел и Венци Венц,Кристиян Костов, Михаела Маринова, Графа, Щрайх, Ралица, Михаела Филева и Venzy, КАФФЕ, Мариана Попова, Поли Генова, Индира, Авеню, Любо Киров, Миро, Б.Т.Р, DEEP ZONE PROJECT бяха само част от изпълнителите, които представиха новите си проекти. Група Д2 пък припомни хита от първите БГ Радио награди- „Аз и ти“, заедно с талантите от “Rockids”.Сред големите изненади бе израелският диджей Саги Абитбул с хита, завладял цял свят– Stanga и песента си с български мотиви от „Чичовите конье“ , която за първи път прозвуча и в Благоевград, България на живо. Той беше придружен от емблемата на Пиринския край- Ансамбъл „Пирин“ и уникалният танц на „Кукери“.Слушателският вот определи победителите в отделните категории. Наградата за БГ Текст 2017 грабна Николай X Николов, за песента в изпълнение на Михаела Маринова- “Не ти ли стига“. За БГ Посланик на 2017 бе избран Кристиян Костов, който тази година представи България в конкурса „Евровизия“ и получи едно от най- високите отличия с изпълнението на песента „Beautiful Mess”.Той грабна и отличията за БГ Дебют, БГ Изпълнител и БГ Песен, с Pavell & Venci Venc’. Наградата за БГ Песен – Pavell & Venci Venc’ – Вдигам левел. За БГ Албум на годината бе избран „Моменти“ на Графа. БГ Група на Годишни Музикални Награди на БГ Радио 2017 – СкандаУ. БГ Видео клип за 2017 е за Гери Никол. В категория БГ Дуо/Трио награда получиха Певел и Венци Венц.Специалната награда, която БГ Радио връчва в памет на Ана- Мария Тонкова за принос в българската музика получи голямата Йорданка Христова. Заедно с Михаела Маринова и Поли Генова те изпяха една незабравима песен „Песен моя“, с която поставиха уникален завършек на БГ Радио наградите. По време на песента, хиляди светлини озариха небето над новия парк „Македония“ в Благоевград и сложиха финал на 15- Годишни музикални награди на БГ Радио.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.17", "title": " Грандиозен двоен юбилей отбелязаха Годишните музикални награди на БГ Радио в Благоевград"}
{"url": "https://trud.bg/%d1%80%d0%b0%d0%b7%d0%ba%d1%80%d0%b8%d1%85%d0%b0-%d0%bd%d0%b5%d0%bb%d0%b5%d0%b3%d0%b0%d0%bb%d0%bd%d0%b0-%d0%bc%d0%b0%d0%bd%d0%b4%d1%80%d0%b0-%d0%ba%d1%80%d0%b0%d0%b9-%d0%bf%d0%b0%d0%b7%d0%b0%d1%80/", "text": "Нелегална мандра разкриха служители на ОДМВР – Пазарджик, съобщиха от пресцентъра на МВР.Иззети са около 350 кг краве и 70 кг козе сирене, няколко десетки литра прясно краве мляко, мая, амбалаж и етикети. Млечните произведения ще бъдат унищожени.Акцията е проведена от служители на сектор „Противодействие на икономическата престъпност“ при ОДМВР – Пазарджик в стрелчанското село Дюлево.Екипите извършили проверка в помещения на частен имот, собственост на местен жител. Вътре, в приземен етаж, оборудван като автоработилница, били открити вани за събиране на мляко с общ обем около 1600 литра, сиренарна вана и пастьоризатор. В съседна къща пък било обособено помещение с хладилна камера, където сиренето да зрее.Цехът функционирал изцяло незаконно, без разрешителни и в разрез с всички санитарно-хигиенни норми. Наред с ваните за мляко и сирене, били съхранявали двигатели, инструменти за ремонт на автомобили, горива и смазочни материали.В полицейската акция се включили и инспектори от Областната дирекция „Безопасност на храните“ в Пазарджик. Те установили наличието на около 350 килограма краве и около 70 килограма козе сирене, няколко десетки литра прясно краве мляко, мая за производството на сирене, амбалаж за подготовка и съхранение на стоката, етикети.На цялата стока е наложена възбрана от санитарните инспектори, а помещенията са запечатани. Предстои всички млечни произведения да бъдат транспортирани за унищожаване в екарисаж.", "date": "2017.06.17", "title": " Разкриха нелегална мандра край Пазарджик"}
{"url": "https://trud.bg/%d0%bc%d0%b0%d0%bd%d0%b8%d1%8f%d1%82%d0%b0-%d0%bf%d0%be-%d1%83%d0%b5%d0%b1-%d1%81%d0%b5%d1%80%d0%b8%d0%b0%d0%bb%d0%b8%d1%82%d0%b5/", "text": "„Не така, брат!“ е първият български формат, който печели „Златен чадър“ от международния медиен фестивал MediamixxТова, което по-възрастните разказват на децата си за телевизията от само преди 25 години (а да не говорим за българската й зора), звучи като мемоари от тъмно средновековие. Изрази като “Улиците опустяха, заради сериала еди-кой-си”, “Не смеехме до отидем до тоалетна, за да не изпуснем нещо” днес за младите са смешка. А всъщност поколението 55 плюс продължава да подчертава във вестниците в колко точно часа ще излъчат еди-кой-си си сериал и в колко ще е повторението. Не съществува и възможността да си водиш бележки в тефтер за сюжета и впечатленията от персонажите, за да ги пратиш по писмо чрез Български пощи до приятел в чужбина. Край! Това е пенсионирано телевизионно поведение. Поколението, което идва след нас, също има своите девиации и униформености, но със сигурност не искат да седят на дивана и да зависят от волята на програмния директор, за да видят любимия си епизод от нещо-си.Съдържанието, което ни предлага все по-стремглаво развиващата се глобална мрежа, става все по-богато и разнообразно. Технологиите добавят сцената, върху която вече може да се предложи всичко. Много държави от Далечния изток и Африка дори прескачат нивото на телевзията, защото ако до вчера едно радио е било събитието на селото, днес всеки има смартфон и може да преглежда всякакво съдържание без да има нужда от справочна информация, напечатана на хартия.Мнозина приемат, че първият сериал, създаден единствено за разпространение чрез интернет е The Spot, който тръгва в САЩ през 1995. Абсолютно свободен и непоследователен сюжет, обвързан единствено с мястото и героите. Всеки епизод може да бъде сам за себе си, но може и да има някакви сюжетни линии, които правят разхвърляното общо.22 години по-късно възможността за онлайн съдържание са безгранични. Netflix стана първата компания, която предлага такова съдържание, спечелила “Еми”. Но това е конкретна платформа за телевизионни сериали, които имат таргет всеки модерен човек. Трудното обаче е как да се удовлетвори поколението, което тепърва разбира, че мама не е единствената жена в света, образно казано. Проблемът е, че мама, образно казано, не разбира нищо от техния свят. В случая говоря само за видео съдържание. В България вече има не просто пробив в това отношение, а много сериозен тренд и той е създаден от малък, но много силен екип, наречен 7Talents. От там тръгва цялата революция, местна, в уеб сериалите у нас.Първият български тийн сериал “Не така, брат!” се роди преди две години и вече може да се похвали с милиони гледания.Само преди дни сериалът получи отличие за най-добър уеб сериал от международния медиен фестивал Mediamixx в Солун. Това е първото международно признание за сериала и това е сериозно постижение, защото за международните награди “Златният чадър” се състезаваха 35 продукции от 4 континента в 10 категории.Сериалът има реализирани три сезона и едно специално издание. “Не така, брат!” има и своя хитов саундтрак – песента “Само теб” на Nadia, която влезе в Топ 10 на редица радиостанции и музикални телевизии у нас, както и книга – “Дневникът на Мишо”. Тя е и сред най-продаваните заглавия в книжарниците у нас в седмицата на издаването си.Както винаги повечето презрели читатели ще си кажат “Поредната детска глупост! А навремето какви филми и актьори имаше…” Е, съжалявам времената се менят и стават може би много по-хубави. Интересен щрих в темата е главният герой в “Не така брат! Въпреки че още е ученик, Мино Караджов вече притежава няколко награди от международни конкурси, една от която е на NASA за идеята му как може ExoMars да бъде оптимизиран и ефективен с до 12 пъти повече от модела, който в момента изпраща снимки от почвата на Марс. Мино участва още и в модернизирането на проекта “Детска площадка на бъдещето”, който печели 3 място на международното състезание за приложна наука на университета в Грьонинген – Ханзе, притежава златен медал от съюза на българските изобретатели, както и първо място на националната олимпиада по информатика.В крайна сметка пионерът в уеб революцията у нас е малкият екип на 7Talents. Наричат го дигитален медиен екип, специализиран в менажирането, продуцирането, дистрибуцията и маркетинга на видеоцентрични формати и инфлуенсъри за видео платформи като Vbox7 и YouTube и социалните мрежи. Екипът е част от Нетинфо – най-голямата дигитална медийна и технологична компания в България. Съдържанието, произведено от екипа генерира повече от 30 милиона гледания всеки месец. Продуцираното от 7Talents съдържание в момента е с обем от около 200 видео клипа на месец, като те се разпространяват приоритетно в българската платформа за видео забавление – Vbox7.com.От музика до кифлиПевицата Тита радва своите фенове с ново звездно участие – тя влиза в главната роля на най-новия уеб сериал във Vbox7.com “Следвай ме”. Съвместната продукция между 7Talents и ADAMAND – лейбълът на рапъра Криско, разказва историята на 16-годишната Бела (Тита), която идва в София, за да учи в една от най-добрите гимназии в столицата.  Пародийният уеб сериал #KIFLA проследява живота на две приятелки и е една от най-любимите поредици на тийнейджърите у нас. След 2 успешни сезона на сериала във Vbox7, над 6 милиона гледания и почти 70 000 последователи онлайн, през февруари 2017-та, стартира и специалният проект #EVA, който е продължение на поредицата #KIFLA, но показва ежедневието на една от главните актриси в пародийния уеб сериал – певицата EVA.Студентската уеб комедия “Апартамент 404” вече има два сезона онлайн с над 2 милиона гледания, а в него можем да проследим историята на трима съквартиранти, около които винаги се случва нещо забавно и интересно. Във втория сезон на сериала съквартирантите вече са с няколко повече, а историите им все по-щури. Звездният участник тук е репортерът Боби Касиков, на когото е поверена ролята на вечно забъркващият се в проблеми Велко.", "date": "2017.06.17", "title": " Манията по уеб сериалите\t\t\t"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%bd%d0%b0%d1%81%d0%b8%d0%bb%d0%bd%d0%b8%d0%ba%d0%b0-%d0%bf%d0%be%d1%81%d0%b5%d0%b3%d0%bd%d0%b0%d0%bb-%d0%bd%d0%b0-9-%d0%b3%d0%be%d0%b4%d0%b8/", "text": "Задържаха насилника, който във вторник вечерта . След проведените оперативно- издирвателни действия педофилът е установен и задържан от органите на реда. Това е И. М. от село Елешница.Той е с психични отклонения. Назначена е експертиза, която да установи дали е в състояние да носи отговорност за действията си.Мъжът дръпнал 9-годишната В. във вторник вечерта, когато детето излязло от хранителен магазин. Бабата видяла насилника и го прогонила, това е спасило детето от блудство.Полицията успя бързо да установи мъжа, след като той бил заснет от камери на магазина. За случая е уведомена Районна прокуратура- Разлог.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.17", "title": " Задържаха насилника, посегнал на 9-годишно момиче\t\t\t"}
{"url": "https://trud.bg/%d0%bd%d0%b0-%d0%b4%d0%b2%d0%b0%d0%bc%d0%b0-%d0%b1%d1%8a%d0%bb%d0%b3%d0%b0%d1%80%d0%b8-%d0%bf%d0%be-%d0%b5%d0%b4%d0%bd%d0%b0-%d0%ba%d0%be%d0%bb%d0%b0/", "text": "Ha вceĸи двaмa българи ce пaдa пo eдин aвтoмoбил (официално 508 на 1000), coчaт пocлeднитe дaнни нa Eвpocтaт и ОІСА, пyблиĸyвaни в дoĸлaдa нa Eвpoпeйcĸaтa acoциaция нa aвтoмoбилнитe пpoизвoдитeли. Средният показател за ЕС е 573 автомобила на 1000 души.Рекордьор е Малта –  775 aвтoмoбилa нa 1000 дyши. Maлĸo пo-мaлĸo ca тe в Люĸceмбypг – 745 нa 1 000. На дъното са Румъния (308 aвтoмoбилa нa  1000 дyши), Унгapия (377 на 1000) и  Лaтвия (391). В Гъpция този показател е  566 aвтoмoбилa нa 1 000 дyши.Acoциaциятa paзпpocтpaни и дpyгa любoпитнa инфopмaция – ĸoлĸo cpeднo зaмъpcявaт нoвитe ĸoли, зaĸyпeни пpeз 2016 г. Haй-мнoгo въглepoдeн диoĸcид cpeднo изпycĸaт aвтoмoбилитe в Ecтoния – 133.9 г СО2/km. A нaй-мaлĸo в Xъpвaтия – 111.7. Бългapия e пo-близo дo нaй-зaмъpcявaщитe cъc cpeднo 125.8 г СО2/km.", "date": "2017.06.17", "title": " На двама българи – по една кола"}
{"url": "https://trud.bg/%d1%81%d1%82%d0%be%d0%b8%d1%87%d0%ba%d0%be%d0%b2-%d0%bf%d1%80%d0%be%d0%b2%d0%b5%d0%b4%d0%b5-%d0%bc%d0%b0%d0%b9%d1%81%d1%82%d0%be%d1%80%d1%81%d0%ba%d0%b8-%d0%ba%d0%bb%d0%b0%d1%81-%d0%bf%d0%be/", "text": "Легендата Христо Стоичков за пореден път уважи най-големия и вълнуващ футболен турнир за приятели в България. Камата се появи снощи на игрищата в комплекс „Спортна София“, където се провеждаха столичните квалификации на Kamenitza Фен Купа 2017.Вечният №8 беше посрещнат с много овации от всички участници и гости на турнира. Сред домакините беше и генералният мениджър на „Каменица“ АД Димо Димов. Той покани Камата на сцената, за да дадат заедно официален старт на квалификационните дербита. През 15-те години от създаването на Фен Купа Стоичков се утвърди като един от най-верните приятели и поддръжници на турнира. В знак на признание за целия му принос, Димов връчи на Камата специален плакет.„Любовта към футбола отново ни събра. Много се радвам, че вече 15 поредни години Фен Купа е турнирът, който обединява всички фенове на футбола в България и им осигурява професионални условия, в които да практикуват любимия си спорт. До мен стои един човек, който има огромен принос за успеха и развитието на Kamenitza Фен Купа. Неповторимият Христо Стоичков, чиито футболни постижения са ни карали да се гордеем толкова много пъти. Благодарим ти, Ицо!“, заяви Димо Димов по време на откриването.Стоичков побърза да върне жеста и подари на Димов фланелка №8 с автограф и пожелание за успех. Камата поздрави и всички участници в столичните квалификации на Фен Купа 2017. „Здравейте, приятели. Радвам се, че отново имам възможност да дойда на Фен Купа и да ви видя. Искам да поздравя всички участници тази година и да им пожелая успех. Благодаря и на целия екип, който стои зад организацията на турнира и вече 15 години прави всичко възможно, за да можете да играете истински футбол. Тези от участниците, които са тук сега, ще получат малко преднина, защото днес ще ви покажа как се бият дузпи“, сподели Стоичков.Близо 40 щастливци, сред които и няколко дами, имаха възможност да се включат в „Майсторския клас по дузпи“. Камата стартира обучението със серия от демонстративни шутове и всеки от тях намираше безпогрешно целта си. Преди да изпратят топката във вратата всички участници получиха от Стоичков индивидуални инструкции на ухо и се постараха да ги изпълнят. Зрителите станаха свидетели на няколко много атрактивни попадения. Вратата изобщо не беше лесна мишена, защото честта да я пази принадлежеше на Иван Андонов – вратарят на националните шампиони от миналогодишното издание на Фен Купа „Малки страсти“ (София).В края на обучението всички получиха грамота, подписана от Стоичков, а тези, които успяха да отбележат гол, бяха включени и в томбола. Безпогрешната ръка на Стоичков избра 8 късметлии, които се сдобиха с оригинални екипи на Фен Купа, подписани специално от легендарния №8.Столичните квалификации на Фен Купа 2017 продължиха с пълна сила след проведения звезден „Майсторски клас“. Дербитата ще приключат в неделя вечерта и тогава ще станат ясни всички отбори, които ще се включат в съревнованието за регионалните полуфинали за София-град и София-област. Това е следващата възможност за софийските фенове да се докоснат до неповторимите футболни емоции на Фен Купа 2017. Датите са 23, 24 и 25 юни, а мястото отново е комплекс „Спортна София“ (Зона Б5).", "date": "2017.06.17", "title": " Стоичков проведе „Майсторски клас по дузпи“ на столичните квалификации на Kamenitza Фен Купа 2017"}
{"url": "https://trud.bg/spacex-%d1%82%d0%b5%d1%81%d1%82%d0%b2%d0%b0%d1%85%d0%b0-%d0%b4%d0%b2%d0%b8%d0%b3%d0%b0%d1%82%d0%b5%d0%bb%d0%b8%d1%82%d0%b5-%d0%bd%d0%b0-%d1%80%d0%b0%d0%ba%d0%b5%d1%82%d0%b0%d1%82%d0%b0-%d1%81-%d0%b1/", "text": "SpaceX проведе преди няколко часа тест за статично запалване на двигателите на Falcon 9 – ракетата, която ще изстреля първия български геостационарен комуникационен сателит BulgariaSat-1 в космоса.Изстрелването е планирано за 19 юни, 2.10 ч. EDT (21.10 българско време). Falcon 9 ще изстреля българския сателит от историческата ракетна площадка 39A, известна с мисиите Аполо, в Кейп Канаверал.След извеждането в космоса, SpaceX  отново ще опита контролирано приземяване на първия модул на вече летялата ракета върху автономния кораб-дрон „Of Course I Still Love You“ („Разбира се, че още те обичам“) в Атлантическия океан. BulgariaSat-1 ще използва доказалия се вече първи модул на Falcon 9, приземен за първи път на 14 януари тази година като по този начин ще бъде вторият в света, възползвал се от тази иновация на SpaceX.BulgariaSat-1 ще осигурява директно до домовете телевизионни и комуникационни услуги на Балканите и в други европейски региони. Сателитът е подходящ за 4G LTE мрежа в 1800 MHz. Освен за телевизионни и комуникационни услуги, BulgariaSat-1 може да се използва при форсмажорни обстоятелства – аварии, в следствие на природни бедствия – земетресения, бури, наводнения, когато наземните мрежи не работят.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.17", "title": " SpaceX тестваха двигателите на ракетата с българския сателит"}
{"url": "https://trud.bg/%d1%80%d0%b0%d0%b4%d0%b5%d0%b2-%d0%b5%d0%b2%d1%80%d0%be%d0%bf%d0%b5%d0%b9%d1%81%d0%ba%d0%b8%d1%8f%d1%82-%d1%81%d1%8a%d0%b2%d0%b5%d1%82-%d0%b5-%d0%b3%d0%be%d1%82%d0%be%d0%b2-%d0%b4%d0%b0-%d1%83%d0%b4/", "text": "Европейският съвет изрази готовност да удължи с 12 месеца сроковете за усвояване на европейските средства. Това обяви министърът на вътрешните работи Валентин Радев на брифинг след среща с министър-председателя Бойко Борисов в присъствието на министъра на финансите Владислав Горанов и председателя на Държавна агенция „Електронно управление“ Росен Желязков.На този етап са усвоени 35 млн. евро, част от които вече са договорени и разплатени, за други 70 милиона текат процедури, остава да се работи по около 57 млн. евро, посочи министър Радев. Той припомни, че в разговор, проведен преди месец с европейският комисар по миграцията Димитрис Аврамопулос, бе поискано удължаване на сроковете, тъй като по обективни причини страната ни има затруднения с изпълнението им.Вътрешният министър уточни, че стремежът е европейските средства да бъдат използвани за подобряване и доизграждане на интегрираните системи за наблюдение в участъците, където такива към момента няма и за осигуряване на проходима техника и облекла за нуждите на ГД „Гранична полиция“, съобщиха от МВР. По този начин ще се постигне повишаване на ефективността на възпрепятстващото инженерно съоръжение по българо-турската граница, което е почти напълно готово, остават за доизграждане само 5 километра.Радев коментира също въпроса за заплащането на служителите в системата на МВР. Той бе категоричен, че има разбиране по поставените искания и ще настоява за повишаване на заплатите на работещите „на терен“. Това ще бъде направено след преглед на целия сектор „Сигурност“, в диалог с другите системи – на отбрана, образование и др., и след уточняване дали е възможно това да се случи с промяна на бюджетната рамка в средата на годината или от следващата година.„Запознат съм с аргументите, предприемаме доста стъпки в посока както за повишаване на заплатите, така и за осигуряване на облекла, за да бъдат мотивирани полицаите, на които разчита цялото общество“, коментира вътрешният министър.По отношение на приоритетната задача за оптимизация на процесите в Пътна полиция, главният секретар на МВР главен комисар Младен Маринов съобщи, че сформираният екип, в който участват и външни представители, работи по изготвянето на схема на работа за столичния отдел „Пътна полиция“, която ще бъде пренесена и в отделите в страната. Целта е да отпаднат някои административни тежести, за които има възможност да бъдат извършвани служебно, без да се налага хората да обикалят по други институции, както и такива, свързани с регистрация и пререгистрация на автомобили и заплащане на глоби.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.17", "title": " Радев: ЕС е готов да удължи с година срока за усвояване на парите за границите"}
{"url": "https://trud.bg/%d0%bb%d1%83%d0%b4%d0%be%d0%b3%d0%be%d1%80%d0%b5%d1%86-%d0%b3%d1%80%d0%be%d0%bc%d0%b8-%d1%81-150/", "text": "„Лудогорец“ победи с 15:0 третодивизионния „Евроколеж“ във втората си лятна контрола. Мачът се игра в Смолян, където в петък „орлите“ разгромиха местния „Родопа“ с 8:0.Дебют при мъжете направи още един от големите таланти във футболната академия на шампионите – Цветослав Петров. Той дори се разписа в 23-ата минута. Друг от младите футболисти на „Лудогорец“ – Денислав Александров, също вкара гол за разгромния успех. Върджил Мисиджан обаче се отчете с хеттрик, а Джонатан Кафу и Клаудио Кешерю забиха по два гола. Останалите попадения бяха дело на Вандерсон, Густаво Кампаняро, Жоао Пауло, Лукас Саша, Жуниор Кишада и Хосе Паломино.С мача срещу „Евроколеж“ приключи първият подготвителен лагер на „Лудогорец“. В понеделник отборът заминава за Австрия, където ще остане до 3 юли. Именно в първия ден от седмицата тима от Разград ще научи името на своя съперник във втория предварителен кръг на Шампионската лига. За първи път в историята български първенец ще бъде поставен в жребия до плейофите за влизането в групите, включително.", "date": "2017.06.17", "title": " „Лудогорец“ громи с 15:0"}
{"url": "https://trud.bg/23-%d0%b3%d0%be%d0%b4%d0%b8%d1%88%d0%bd%d0%be-%d0%bc%d0%be%d0%bc%d1%87%d0%b5-%d0%be%d1%82%d0%ba%d1%80%d0%b8%d1%82%d0%be-%d0%b2-%d1%82%d0%b5%d0%b6%d0%ba%d0%be-%d1%81%d1%8a%d1%81%d1%82%d0%be%d1%8f%d0%bd/", "text": "23-годишно момче бе открито с в безпомощно състояние в района на новия парк „Македония“, където снощи се проведе церемонията по награждаване на български изпълнители на БГ радио. Младият мъж бе транспортиран за болница „Пирогов“ със счупен череп, счупени ребра, вътрешни кръвоизливи и множество травми по тялото. Полицията бе вдигната на крак след сигнала подаден от случайни минувачи около 9 часа в събота.Криминалистите се опитват да установят какво е станало с момчето. Според една от версиите е побой, а според другата вероятност да е ударен от кола, чийто водач е избягал.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.17", "title": " 23-годишно момче открито в тежко състояние в Благоевград"}
{"url": "https://trud.bg/%d1%80%d0%b0%d0%b7%d0%ba%d1%80%d0%b8%d1%85%d0%b0-%d0%bd%d0%b5%d0%bb%d0%b5%d0%b3%d0%b0%d0%bb%d0%bd%d0%b0-%d0%bc%d0%b0%d0%bd%d0%b4%d1%80%d0%b0-%d0%b2-%d0%bf%d0%b0%d0%b7%d0%b0%d1%80%d0%b4%d0%b6%d0%b8/", "text": "Нелегална мандра в село Дюлево (Община Стрелча) разкриха служители на Областна дирекция на МВР-Пазарджик, които конфискуваха 420 кг сирене (350 кг краве и 70 кг козе), няколко десетки литра прясно краве мляко, мая, амбалаж за подготовка и съхранение на стоката и етикети. Акцията е проведена от служители на сектор „Противодействие на икономическата престъпност“ съвместно инспектори от Областната дирекция „Безопасност на храните“ в частен имот на жител на село Дюлево.На приземния етаж, оборудван като автоработилница, са открити вани за събиране на мляко с общ обем 1600 литра, сиренарна вана и пастьоризатор. В съседна къща пък било обособено помещение с хладилна камера, където сиренето да зрее. Цехът функционирал изцяло незаконно, без разрешителни и в разрез с всички санитарно-хигиенни норми.Редом с ваните за мляко и сирене били съхранявали двигатели, инструменти за ремонт на автомобили, горива и смазочни материали. На цялата стока е наложена възбрана от санитарните инспектори, а помещенията са запечатани. Предстои всички млечни произведения да бъдат транспортирани за унищожаване в екарисаж.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.17", "title": " Разкриха нелегална мандра в пазарджишко село\t\t\t"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d0%ba%d0%b0-%d0%bf%d1%80%d0%be%d0%b2%d0%b5%d1%80%d0%ba%d0%b0-%d0%be%d1%82%d0%ba%d1%80%d0%b8-%d1%81%d0%b0%d0%bc%d0%be-2-%d0%bc%d0%b0-%d1%81%d0%bf/", "text": "Мобилна група на Министерството на туризма е проверила морски плаж „Созопол-централен” в присъствието на министър Николина Ангелкова, съобщиха от ведомството.„На този морски плаж трябваше да има два спасителни поста с по двама спасители още от 1-ви юни. Инспекцията ни показа, че спасителите са само двама и един от спасителните постове няма оборудване”, посочи министърът на туризма. „Това е нарушение на Наредбата за водоспасителната дейност и обезопасяването на водните площи и на концесионера e съставен протокол за установените неизпълнения”, каза още Николина Ангелкова. По думите й ако констатираното нарушение не бъде отстранено, ще бъде наложена и съответната неустойка.От днешната проверка стана ясно още, че отделно от тези нарушения концесионерът на морски плаж „Созопол-централен” не е представил изискуемата по договор банкова гаранция, за което ще му бъде наложена неустойка по договора.Припомняме, че при установяване на неизпълнение на договорните задължения на концесионер или наемател на морски плаж, се съставя констативен протокол за неизпълнение и се изисква от същия да отстрани съответното неизпълнение. При повторно констатиране на нарушението от стопанина на морския плаж, той се санкционира, съгласно условията на сключения договор.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.17", "title": " Министерска проверка откри само 2-ма спасители на плаж „Созопол-централен”\t\t\t"}
{"url": "https://trud.bg/%d0%b1%d0%b0%d0%bb%d0%ba%d0%b0%d0%bd%d0%b4%d0%b6%d0%b8%d0%b8-%d1%81%d0%bf%d1%80%d0%b5%d1%82%d0%bd%d0%b0%d1%85%d0%b0-%d0%bf%d1%80%d0%b0%d0%b7%d0%bd%d0%b8%d0%ba-%d0%bd%d0%b0-%d1%88%d0%b0%d1%80%d0%b5/", "text": "За трета поредна година в еленското село Блъсковци се проведе весел и пъстър празник на шарената черга, народния бит и старите занаяти. „Чудесно е, когато се пазят традициите, но още по-хубаво е, че се създават нови и има индикации те да пребъдат през годините”, заяви при откриването на събитието кметът на община Елена инж. Дилян Млъзев, с чието съдействие се организира веселието.Инициатор на проявата е местното читалище „Съгласие – 2014“, което от две години възстанови дейността си, но от дълго време сградата му е изоставена и се нуждае от основен ремонт. Местни родолюбци начело с кметския наместник Катя Цветкова подеха кампания за събиране на средства с вярата, че ще успеят.„Дейността на нашето читалище започна с Празника на шарената черга, а името му свързахме с тъканите от нашите баби и майки черги, в които са преплитали чудни цветове и невероятно красиви шарки – сподели амбициозният кметски наместник. В нишките се крие много символика. Жените от нашия край са вярвали, че колкото по-шарена е чергата, толкова повече радост ще има в къщата и по-щастливи ще са стопаните й.Желанието ни е да извадим от старите ракли това безценно богатство, да го покажем в цялото му великолепие, да запалим младите да го съхраняват и пазят за своите деца“.Освен шарените черги, интерес предизвикаха предмети от бита на балканджиите, които вече почти никой не помни – чекръци, рогозки, паламарки, вретена, бутала за масло, жетварски бъкел. Представиха се и сръчни майстори, които показаха колко са добри в своите занаяти – дърворезба, грънчарство, кошничарство, плетене на дантела. Дъждът се опита да попречи на празника, но когато на душата и сърцето е весело, удържане няма. С песни и танци забавляваха гостите изпълнители от Елена, Блъсковци, Палици, Беброво, даже и фолклорен ансамбъл „Хоро“ от столицата.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.17", "title": " Балканджии спретнаха празник на шарената черга в Еленско"}
{"url": "https://trud.bg/%d0%bf%d0%b5%d1%82-%d1%82%d1%80%d0%b0%d1%81%d0%b5%d1%82%d0%b0-%d0%b7%d0%b0-%d0%bb%d0%b5%d0%ba%d0%b8%d1%82%d0%b5-%d0%b0%d0%b2%d1%82%d0%be%d0%bc%d0%be%d0%b1%d0%b8%d0%bb%d0%b8-%d0%bd%d0%b0-%d0%b3%d0%ba/", "text": "„Поддържаме връзка с колегите от съвместния контактен център на ГКПП – Промахон, леките автомобили преминават на пет трасета на ГКПП „Кулат“а, назначен е още един пост и от гръцките власти. Това информира главният секретар на МВР главен комисар Младен Маринов, съобщиха от ведомството.Във връзка с извършвания 100-процентов контрол на влизащите в Гърция моторни превозни средства, което води до забавяне на пропускателния режим, са предприети мерки за по-бързото преминаване през пункта на леките коли, тежкотоварните временно изчакват.„Продължаваме да следим процеса и, ако е необходимо, ще бъде направена допълнителна организация“, посочи главен комисар Маринов.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.17", "title": " Пет трасета за леките автомобили на ГКПП „Кулата“"}
{"url": "https://trud.bg/%d0%b2-%d0%b3%d0%be%d1%86%d0%b5-%d0%b4%d0%b5%d0%bb%d1%87%d0%b5%d0%b2-%d0%bf%d1%80%d0%be%d1%82%d0%b5%d1%81%d1%82%d0%b8%d1%80%d0%b0%d1%85%d0%b0-%d1%81%d1%80%d0%b5%d1%89%d1%83-%d0%b2%d0%b8%d1%81%d0%be/", "text": "Десетки недоволни шофьори от Гоце Делчев излязоха на протест срещу високите цени на горивата. Протестиращите смятат,че в града се продава най-скъпото гориво, в сравнение с другите населени места в региона.Цената на газта за автомобили в Гоце Делчев е с 12 стотинки по-скъпа от Благоевград. С 4 до 6 стотинки по-скъпо се зарежда на гоцеделчевските бензиностанции с дизел и бензин.Според протестиращите в града продавачите на петролни продукти явно слагат много висока надценка и вероятно се договорят за едни и същи нива на цените.Освен, че протестиращите се оплакаха от високите цени, те заявиха,че и е много лошо качеството на продаваното гориво. На протеста се стартира подписка за своеволията на местните петролни босове , тя ще бъде изпратена до премиерът Бойко Борисов и омбудсманът Мая Манолова, както и комисиите за защита на конкуренцията и на потребителите.Протестът против високите цени и лошото качество на горивата в Гоце Делчев приключи с автомобилно шествие и надути клаксони, което премина през бензиностанциите и централните улици на града.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.17", "title": " В Гоце Делчев протестираха срещу високите цени на горивата"}
{"url": "https://trud.bg/%d1%82%d0%be%d0%bb-%d1%82%d0%b0%d0%ba%d1%81%d0%b8-%d1%81%d0%bc%d0%b5%d0%bd%d1%8f%d1%82-%d0%b2%d0%b8%d0%bd%d0%b5%d1%82%d0%ba%d0%b8%d1%82%d0%b5-%d0%b4%d0%be%d0%b3%d0%be%d0%b4%d0%b8%d0%bd%d0%b0/", "text": "Има шанс през 2018 т . вече да не плащаме винетки, а тол такси. Това заяви във Варна министърът на регионалното развитие и благоустройството Николай Нанков. Промяната ще осигури повече приходи и по-справедлив механизъм за таксуване, подчерта той. И посочи, че за 2016 г. постъпленията от винетки са 320 млн. лв., като от тях 190 млн. лв. са внесени от собственици на леки коли.Чрез тол системата годишно ще се събират около 1 млрд. лв., като основната тежест вече ще пада върху транзитно преминаващите камиони. Повечето приходи ще позволят разширяване на програмите за изграждане и ремонт на пътища, подчерта Нанков.Министърът обяви, че до края на тази година със средства от държавния бюджет ще започне строежа на нови над 25 км от автомагистрала „Хемус“. Тече и проектирането на отсечка от 50 км от пъътен възел Боаза до разклона Плевен-Ловеч. След края на летния сезон се очаква да започне следващ етап от ремонта на Аспаруховия мост, който до финала ще глътне над 20 млн. лв., каза министърът, след като инспектира прясно завършената втора отсечка от моста. Нанков огледа и охранителните канали в кв. Аспарухово, построени след потопа през юни 2014.МРРБ няма вина за трагедията, защото не отговаря за наводненията, а за свлачищата, заяви Нанков по повод констатациите в експертиза, огласена преди ден от прокуратурата. Мерки за защита срещу природни бедствия Варна може да реализира чрез заем от Европейската банка за възстановяване и развитие, посочи директорът на финансовата институция за България Лариса Манастърли. Тя обяви, че общината преговаря с банката за кредит от 9 млн. евро. Парите ще бъдат вложени в рехабилитация на булеварди, подновяване на подземната инфраструктура, както и в проекти за развитие на зелените зони в града и за борба с климатичните промени.", "date": "2017.06.17", "title": " Тол такси сменят винетките догодина\t\t\t"}
{"url": "https://trud.bg/%d1%81%d1%80%d0%b5%d1%89%d0%b0-%d0%bd%d0%b0-%d0%ba%d0%bc%d0%b5%d1%82%d0%b0-%d0%bd%d0%b0-%d1%82%d1%8a%d1%80%d0%bd%d0%be%d0%b2%d0%be-%d1%81-%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d0%b8/", "text": "Кметът на Велико Търново Даниел Панов се срещна с президентите на Европейската и Международната федерации по хандбал Михаел Видерер и д-р Хасан Мустафа. Те гостуваха в старата столица по повод финалите на Световната купа по хандбал. Участие в срещата взеха също министърът на младежта и спорта Красен Кралев и президентът на Българската федерация по хандбал Росица Бакърджиева.Световната купа се провежда във Велико Търново и Габрово в периода от 12 до 18 юни. Срещите от престижното спортно събитие се играят в Двореца на културата и спорта „Васил Левски” в старопрестолния град. За първи път бе използвано и новото информационно табло, закупено за спортните събития, на които залата е домакин.Именно във Велико Търново ще стане ясен носителят на световната купа. Старата столица ще е домакин на финалните мачове, по време на които ще бъдат определени местата от първо до осмо. Срещите са със свободен вход и са в неделния 18 юни. В 21,00 ч. вечерта започва големият финал, след което ще се проведе и награждаването.По време на срещата си Даниел Панов спортният министър Красен Кралев съобщи, че още през 2018 г. държавата ще започне да финансира проектите за изграждане на нови физкултурни салони към училищата и за основни ремонти на съществуващите.", "date": "2017.06.17", "title": " Среща на кмета на Търново с президентите на Европейската и Международната федерации по хандбал и министър Кралев"}
{"url": "https://trud.bg/%d0%b0%d0%bd%d0%b3%d0%b5%d0%bb%d0%ba%d0%be%d0%b2%d0%b0-%d0%bf%d1%80%d0%be%d0%b2%d0%b5%d1%80%d0%b8-%d1%81%d1%8a%d1%81%d1%82%d0%be%d1%8f%d0%bd%d0%b8%d0%b5%d1%82%d0%be-%d0%bd%d0%b0-%d0%bf%d0%bb%d0%b0/", "text": "Министърът на туризма Николина Ангелкова провери състоянието и на морски плаж „Червенка”.„Морският плаж е в изключително добро състояние. Поставени са необходимите информационни табели. Осигурени са спасителни постове, спазват се санитарно-хигиенните норми по почистване на плажната ивица”, констатира Николина Ангелкова. Тя коментира още, че наемателят изпълнява стриктно договорните условия.Цената на този плаж за 1 бр. чадър е 7.00 лв., за 1 бр. шезлорг цената е същата. Проверките на мобилните групи на Министерството на туризма ще продължат цяло лято – по график и по сигнал.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.17", "title": " Ангелкова провери състоянието на плаж „Червенка”"}
{"url": "https://trud.bg/%d0%b1%d1%83%d1%80%d0%b3%d0%b0%d1%81-%d1%81-%d0%bd%d0%be%d0%b2-%d1%84%d0%b5%d1%80%d0%bc%d0%b5%d1%80%d1%81%d0%ba%d0%b8-%d0%bf%d0%b0%d0%b7%d0%b0%d1%80/", "text": "Бургас вече има нов фермерски пазар. В събота на площад „Св.св. Кирил и Методий“ той стартира, за да представи най- добрата продукция от региона. Над 80 земеделски производители от Странджанския регион, Карнобатско и Айтос показаха своите продукти- това са сирене от млякото на домашните им животни, вино от лозята, зеленчуци и плодове от слънчевите им градини.Морският град досега имаше и друг фермерски пазар- всяка събота или неделя култовото Славейково пазарче отваря гостоприемно сергиите си за земеделски производители. Стоките, които предлагат там също са уникални и примамват с обещания за целебност и истински здравословна храна. Пет вида лютеница, малиново вино, бадемов аперитив, извара, прясносолно сирене, шоколадов трюфел са само част о предложенията.Новият фермерски пазар обаче представя само истинските храни на региона. Най-много бургазлии се трупаха пред продукцията на пчеларите. Странджанският мед, восък и прополис са прословути с целебните си свойства.", "date": "2017.06.17", "title": " Бургас с нов фермерски пазар"}
{"url": "https://trud.bg/%d0%b4%d1%83%d0%bd%d0%b0%d0%b2-%d0%ba%d0%b0%d1%80%d1%82%d0%be%d1%82%d0%b5%d0%ba%d0%b8%d1%80%d0%b0-%d0%b8%d0%b3%d1%80%d0%b0%d1%87%d0%b8-%d0%b7%d0%b0-%d0%bb%d0%b8%d0%b3%d0%b0-%d0%b5%d0%b2%d1%80/", "text": "Заместник-изпълнителният директор на БФС Павел Колев разкри, че „Дунав“ картотекира играчите си за Лига Европа. С това кашата около неяснотата дали тимът от Русе или този на ЦСКА ще участва в турнирите стана пълна.Късно вечерта в петък Спортният арбитражен съд в Лозана отхвърли жалбата на ЦСКА. КАС не уважи молбата на „червените“ с обяснението, че те вече имат издаден лиценз за Европа, издаден от БФС и с наличието на такъв могат да играят в турнирите. Т.е. необходимост от подобна жалба пред съда изобщо не е била налице. Тънкият момент тук обаче е, че Клубният контролен финансов панел на УЕФА вече е задействал процедура, в която се разглежда именно дадения от родната централа лиценз за Европа на клуба от „Армията“.„Имаше запитване от БФС и отговор от евроцентралата, че ЦСКА не може да участва – каза Колев за БиТиВи. – Ако това се запази като позиция, би следвало в понеделник да се произнесе, че ЦСКА не може да участва. Условието, на което клубът не отговаря пред УЕФА, е базисно и е свързано в т. нар. “тригодишно правило”. В понеделник ще е ясно дали ЦСКА ще участва в турнирите или „Дунав“. В момента върви процедура, отворена от УЕФА, за картотекиране на футболистите на тима от Русе“.А ЦСКА вече е в Австрия, където провежда своята подготовка. От лагера на „червените“ се похвалиха и с първо ново попълнение. Става въпрос за юношата на „Атлетико“ (Минейро) Енрике Роберто Рафаел – Енрике.", "date": "2017.06.17", "title": " „Дунав“ картотекира играчи за Лига Европа"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b0%d0%bd%d0%b3%d0%b5%d0%bb%d0%ba%d0%be%d0%b2%d0%b0-%d0%b7%d0%b0%d0%bb%d0%b0%d0%b3%d0%b0%d0%b9%d0%ba%d0%b8-%d0%bd%d0%b0-%d0%ba%d1%83%d0%bb%d1%82/", "text": " „Залагайки на културата, ние ще направим България разпознаваема пред всички”, това каза министърът на туризма Николина Ангелкова по време на официалното откриване на фестивала „Дни на Италия” днес в Созопол. „Миналата година разработихме 8 културно-исторически дестинации, които преминават през 65 населени места и включват над 160 обекта и Созопол е в една от тях – „Морските крепости на България”, припомни още министъра.Тя посочи, че през 2016 г. 11% от туристите, които са дошли у нас, са посетили България с цел туризъм. Ангелкова коментира, че България е уникална със своето културно-историческо наследство. „Вярвам, че тази година този процент ще се увеличи, защото ние все повече промотираме летния и зимен туризъм, които са основен продукт, съпътсвани от културно-исторически балнео и СПА туризъм”, коментира министърът на туризма.На събитието присъстваха заместник-министърът на културата Румен Димитров, кметът на Община Созопол Панайот Рейзи, посланикът на Италия в Р България Н. Пр. Стефано Балди и др.„Дни на Италия в Созопол“ са четири дни, посветени на италианския бизнес и култура и се провежда в рамките на ежегодния Италиански Фестивал в България. Събитието е своеобразен празник на марката Made in Italy, поредица от подбрани събития, представящи Италия и нейните необикновени култура, туризъм, предприемачество и еногастрономия. Всички събития са със свободен вход.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.17", "title": " Министър Ангелкова: Залагайки на културата, ние ще направим България разпознаваема пред всички"}
{"url": "https://trud.bg/%d0%b6%d0%b5%d0%bd%d0%b0-%d0%b8-%d0%b4%d0%b2%d0%b5-%d0%b4%d0%b5%d1%86%d0%b0-%d0%bf%d0%be%d1%81%d1%82%d1%80%d0%b0%d0%b4%d0%b0%d1%85%d0%b0-%d0%bf%d1%80%d0%b8-%d0%ba%d0%b0%d1%82%d0%b0%d1%81%d1%82%d1%80/", "text": "Жена и две деца пострадаха при пътен инцидент на път I-4 /София-Варна/. Сигналът за катастрофа в местността „Боаза” край Търговище постъпил в полицията около 12.05 часа днес. Kъм мястото са насочени екипи на полицията и на Бърза помощ.Според първоначалните данни, при движение със скорост, несъобразена с пътните и метеорологични условия, 22-годишният водач на лек автомобил „БМВ“ изгубил контрол над управлението, съобщиха от МВР. Колата се завъртяла, навлязла в лентата за насрещно движение и се ударила във влекач „ДАФ” с прикачено полуремарке.При удара са пострадали трима пътници в автомобила – жена на 29 г., 8-годишно момче и момиче на 3 г. Настанени са в болница за лечение, няма опасност за живота на децата, жената е в тежко състояние, с опасност за живота. По случая в РУ – Търговище е образувано досъдебно производство.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.17", "title": " Жена и две деца пострадаха при катастрофа в местността „Боаза”"}
{"url": "https://trud.bg/%d0%b8%d1%82%d0%b0%d0%bb%d0%b8%d0%b0%d0%bd%d0%b5%d1%86%d1%8a%d1%82-%d0%ba%d0%be%d0%b9%d1%82%d0%be-%d0%b8%d1%81%d0%ba%d0%b0-%d0%b4%d0%b0-%d1%82%d1%80%d0%b0%d0%bd%d1%81%d0%bf%d0%bb%d0%b0%d0%bd%d1%82/", "text": "Италианският неврохирург Серджо Канаверо и екипът му прекъснаха и след това свързаха отново гръбначния мозък на група мишки като подготовка за операцията за трансплантация на глава.За свързването на гръбначния мозък Канаверо е използвал полиетиленов гликол. Той нарича специалния разтвор „лепило“, съобщи БНТ. Полиетиленовият гликол е използван за първи път експериментално от хирурзи през 30-те и 40-те години на миналия век за свързване на гръбначния мозък на кучета.Канаверо твърди, че е постигнал точно това, но с мишки, през април. Неврохирургът е третирал и гризачите с полиетиленов гликол. Той твърди, че моторните им функции са се възстановили и след 28 дена те са проходили. Гризачите обаче не са живели повече от месец, но поддържането им живи не е било цел на експеримента.Доброволец за трансплантация на глава е руснакът Валерий Спиридонов – компютърен специалист, който страда от невродегенеративно заболяване, приковало го в инвалидна количка.", "date": "2017.06.17", "title": " Италианецът, който иска да трансплантира глава, направи опити с мишки"}
{"url": "https://trud.bg/%d1%86%d1%81%d0%ba%d0%b0-%d0%bf%d1%83%d0%b1%d0%bb%d0%b8%d0%ba%d1%83%d0%b2%d0%b0-%d1%81%d1%82%d0%b0%d0%bd%d0%be%d0%b2%d0%b8%d1%89%d0%b5-%d0%bd%d0%b0-%d0%bf%d1%80%d0%b0%d0%b2%d0%bd%d0%b8%d1%8f-%d1%81/", "text": "Официалният сайт на ЦСКА публикува обещаното вчера разяснение на казуса с участието на ЦСКА в Лига Европа през сезон 2017/2018. То е подготвено от юридическия екип на нюйоркската кантора, която защитава интересите на клуба пред Международния арбитражен съд по спорта в Лозана.Публикуваме пълния текст:АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.17", "title": " ЦСКА публикува становище на правния си екип относно Лига Европа"}
{"url": "https://trud.bg/%d0%ba%d0%be%d0%b8-%d1%81%d0%b0-%d0%b6%d0%b5%d0%bd%d0%b8%d1%82%d0%b5-%d0%b2%d1%8a%d1%80%d1%85%d1%83-%d0%bf%d0%b0%d1%80%d0%b8%d1%82%d0%b5/", "text": "За жените в историята не се пише много, но често те са имали толкова определяща и градивна роля, колкото и силният пол. Понякога коват съдбините на цели империи. Доказват го малко, но достоверни извори – монетите и печатите. На тях редом до владетелите често стоят законните им „първи дами”, майки, дъщери, дори любовници. А назад във вековете парите не са само разплащателно средство, а пропагандират и утвърждават власт. Това разказва нумизматът д-р Женя Жекова от Регионалния исторически музей в Шумен в интригуващото си проучване за ролята на владетелките – „Византийската императрица върху монетите и печатите”. Книгата проследява държавните знаци с дамско участие не само на Византийската империя от V до XV, а разказва и за увековечените български царици от това време и техните съдби.Не са много – за 1000 години женски ликове има върху 58 златни, сребърни и медни парични единици от Византия и България. Фигурират и на 36 типа печати /моливдовули/, с които е скрепявана кореспонденцията. Само четири български царици греят върху държавни символи, известни са три техни монети и два печата, казва със съжаление д-р Жекова. За първи път цар Иван Александър (1331-1371) се появява върху монета с втората си съпруга еврейката Сара с християнско име Теодора. Владетелят с царицата са един до друг и държат скиптър. Те са върху медна монета с надпис „Александър цар и Теодора царица”.Следващият наш владетел с „първа дама” е синът му цар Иван Срацимир (1356 – 1396), който управлява Видинското царство. На паричните знаци той е със съпругата си Анна, влашка принцеса. Тя стои редом до него върху медна монета, но името й липсва, отбелязва д-р Жекова.И върху една сребърна емисия имаме владетел и владетелка-майка. Това е монетата на Михаил Асен (внук на Мичо Асен) и майка му Ирина (съпруга на цар Йоан Асен III и дъщеря на император Михаил VIII Палеолог). Предполага се, че монетите са изсечени във Византия с чисто пропагандна цел и налагане на владетелската двойка у нас. От Ирина Пелеологина Асенина има и запазен печат. Един единствен e и се съхранява в частна колекция в Северна Америка. Смятан е за първия печат, на който българска царица е представена като еднолична владетелка и това явно подсказва амбициите й над търновския престол.Безспорно най-популярната група български печати с женско присъствие са по-назад във времето още при Цар Петър I със съпругата му Мария. Открити са стотици. Той е първият български владeтел, осъществил династичен брак с византийска принцеса и постигнал много по пътя на дипломацията. Заради изображението на печатите има предположения, че тя е негова съвладетелка – двамата държат жезъл, но ръката на Мария е над тази на Петър. Вероятно думата й е доминирала, ако се съди по иконографията. Равенството обаче продължава до 945 г., когато дядо й император Роман Лакапин пада от власт и Петър я отстранява. По печатите е сам. Първоначално изчезва само името Мария, после и образът и така е до 969 г. През 2004 г. в старата столица Велики Преслав е открит печат, на който няма образ, но има надпис Мария Василиса (владетелка), напомня д-р Жекова в книгата си. Затова историци съдят, че се е замонашила или е дискретно отстранена.„Оскъдна е информацията за нашите царици, не се знае каква дейност са извършвали, неизвестни са дори имената им. Византийските владетелки са строяли църкви, манастири, били са ктитори. А при нас дори запазените изображения на владетелки се броят на пръстите на едната ръка”, коментира д-р Жекова. На корицата на книгата й грее златна монета с Ирина Атинянката (797-802), първата жена в историята на Византийската империя, управлява еднолично от свое име. Титулува се „василевс на ромеите”, вместо „августа” или „василиса”, но на монетите все пак е отбелязана „василиса”. След смъртта на съпруга си е регент на сина си, но го ослепява и отстранява от управлението! Толкова властни са били някои жени на трона. Авторката описва и печат, за който се предполага, че е на любовница на владетел – моливдовул на Мария Склирина, севаста (1042-1045). Той е в частна колекция. Битува мнението, че тя е първа „севаста” или любовница на император Константин IX Мономах. Има много печати на императрици от това време, но всички се именуват августи. Смята се, че титлата севаста е създадена като успоредна на законната императрица. Женският образ на печата е красив, но от короната липсват типични владетелски знаци, дрехата е с особено V-образно деколте, разсъждават историци и накланят везните към любовница.Истинско предизвикателство е да се издирва дамското присъствие по държавните знаци и затова Женя Жекова обяснява, че книгата й е писана на един дъх, сърцевината се родила за два-три месеца. Дотолкова се увлякла, че започнала да проучва женските ликове и върху паричните знаци от последното столетие. Няма промяна – нежните образи продължават да са рядкост, а извоюват присъствието с красотата си.За 130 г. след Освобождението у нас се появяват едва 17 банкноти с женски ликове. Повечето са анонимни – на жътварки, розоберачки, тютюноберачки. Някои обаче имат интересни истории. Първата е 100 лв. емисия 1887 г. „Майка” – вдясно е жена в носия, в едната ръка държи хурка, с другата е прегърнала дете. Това е първа българска банкнота с картинно изображение. Върху 500 лв. от 1942 г. „Мома” вече е известна личността – стои ликът на 19-годишната Евдокия Ковачева от с. Дивля. Година по-рано в селото са поканени журналисти да отразят събор на сурвакари с кукерски маски. Те снимат красивите моми, а фотото на Евдокия се появява в списание и вестник, решават да украси и банкнота. За това кметът на прославеното село я дарява с 3 метра плат. Върху 100 лв. от 1951 г. „Гроздоберачка” трудолюбивата мома също е известна – това е Софка Ковачева от Лясковец, която през септември 1936 г. е снимана на гроздобер. Тогава е на 21 г., ликът й се завърта по списания, а през 1937 г. е използвана и за реклама на Пловдивския панаир.Много емблематични са 2-та лева от 1962 г. с гроздоберачката, която е в обращение 34 г. Това е Кина Гърбова от Сухиндол, а е снимана през 1960 г., когато е на 16 г. Столичен фотограф изпраща няколко фотоса на изложба в ГДР, а този с Кина печели първо място. От 2015 г. Кина е почетен гражданин на Сухиндол.20-те лева от 1991 г. – „Десиславките”,са с образа на съпругата на цар Калоян – Десислава, ктиторица на Боянската църква. За основен фон на банкнотата са използвани орнаменти от златотъканата пелерина на севастократор Калоян.Вече позабравени са 10 000 лв. от 1996 г. с картината „Българска мадона” на Владимир Димитров – Майстора. Моделът е Стана Гогова от с. Ръждавица и тя се смята за четвъртия реален образ върху българска банкнота.50-те лева в обращение от 1999 г. пък са смятани за най-романтичната банкнота. На лицевата страна е поетът Пенчо Славейков, а от обратната – поетесата Мара Белчева, голямата му любов. Изобразени са и композиции от Славейковото творчество.", "date": "2017.06.17", "title": " Кои са жените върху парите\t\t\t"}
{"url": "https://trud.bg/%d0%b0%d0%bd%d0%b3%d0%b5%d0%bb%d0%ba%d0%be%d0%b2%d0%b0-%d0%bf%d0%bb%d0%b0%d0%b6-%d0%b3%d1%80%d0%b0%d0%b4%d0%b8%d0%bd%d0%b0-%d1%86%d0%b5%d0%bd%d1%82%d1%80%d0%b0%d0%bb%d0%b5%d0%bd/", "text": "„Морски плаж „Градина централен-част 1” е много чист и се поддържа в изключително добро състояние”, каза министърът на туризма Николина Ангелкова по време на проверката на ивицата днес. Тя посочи още, че наемателят спазва стриктно договорните си задължения и няма разположени каравани и кемпери на пясъка.„Още повече – този морски плаж предлага много добри условия за къмингуващите. „Необходимо е да бъде улеснен режимът за изграждане на къмпинги“, подчерта Ангелкова и уточни, че ще бъдат направени промени в Закона за устройството на територията.", "date": "2017.06.17", "title": " Ангелкова: Плаж „Градина централен –част 1” предлага много добри условия за къмпингуване"}
{"url": "https://trud.bg/%d0%bb%d1%83%d0%b4%d0%be%d1%81%d1%82-%d1%84%d0%b5%d0%bb%d0%bf%d1%81-%d0%b2-%d0%bd%d0%b0%d0%b4%d0%bf%d1%80%d0%b5%d0%b2%d0%b0%d1%80%d0%b0-%d1%81-%d0%b0%d0%ba%d1%83%d0%bb%d0%b0/", "text": "„„", "date": "2017.06.17", "title": " Лудост: Фелпс в  надпревара с … акула"}
{"url": "https://trud.bg/%d0%b1%d1%80%d0%be%d1%8f%d1%82-%d0%bd%d0%b0-%d0%b6%d0%b5%d1%80%d1%82%d0%b2%d0%b8%d1%82%d0%b5-%d0%bd%d0%b0-%d0%bf%d0%be%d0%b6%d0%b0%d1%80%d0%b0-%d0%b2-%d0%bb%d0%be%d0%bd%d0%b4%d0%be%d0%bd-%d0%b4%d0%be/", "text": "58 души се смятат за загинали при пожара в сряда в жилищен блок в Лондон, обявиха от британската полиция, предаде .„На този етап има 58 души, за които знаем, че са били в „Гренфел тауър“ във въпросната нощ и които са изчезнали, и, за съжаление, трябва да предположим, че са починали“, каза Стюърт Кънди от лондонската полиция.Предишните данни бяха за 30 загинали. Стюърт Кънди посочи, че броят от 58 починали включва предишните обявени жертви. Кънди допълни, че броят на загиналите може още да се увеличи.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.17", "title": " Броят на жертвите на пожара в Лондон достигна 58"}
{"url": "https://trud.bg/%d0%ba%d1%83%d0%b1%d0%b0-%d1%82%d1%80%d1%8a%d0%bc%d0%bf-%d1%81%d0%b5-%d0%b2%d1%80%d1%8a%d1%89%d0%b0-%d0%ba%d1%8a%d0%bc-%d0%b5%d1%80%d0%b0%d1%82%d0%b0-%d0%bd%d0%b0-%d1%81%d1%82%d1%83%d0%b4%d0%b5%d0%bd/", "text": "„Доналд Тръмп не е в състояние да дестабилизира кубинската революция“ – така, чрез прочетено от говорител по телевизията специално изявление, комунистическите власти в Хавана реагираха на решението на американския президент да отмени предприетите от предшественика му Барак Обама мерки за затопляне на отношенията с Куба.Тръмп разпореди по-строги ограничения за пътуванията на американци до Куба и за бизнес сделки с кубински предприятия, контролирани от въоръжените сили на островната държава, предаде БНР.В реч в Маями той осъди „бруталния“ по думите му режим на Раул Кастро и посочи: „Няма да вдигнем санкциите срещу кубинския режим докато всички политически затворници не бъдат освободени. Ще наложим ембарго, ще предприемем конкретни стъпки, за да сме сигурни, че инвестициите отиват директно към хората“.Хавана, от своя страна, осъди едностранната отмяна на споразуменията с Вашингтон. Властите на Острова са разочаровани, че Тръмп се връща към ерата на „по-студени отношения“ и в същото време остават отворени за продължаване на диалога със Съединените щати.Бившият кубински дипломат Карлос Алжугей определи изказването на Тръмп като враждебно: „Това беше много низък, лош подбор на думи. Изказване, което ни връща в най-лошите моменти от кубинско-американските отношения. Процесът по нормализиране е замразен и трябва да изчакаме условията да се променят. Но според мен всичко това е против интересите на Съединените щати“.„Всички жертви и усилия за подобряване на отношенията между Куба и Съединените щати, бяха разбити от този президент“, сподели кубинка, разочарована от решението на Доналд Тръмп.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.17", "title": " Куба: Тръмп се връща към ерата на студени отношения"}
{"url": "https://trud.bg/%d1%85%d0%b5%d0%bb%d0%bc%d1%83%d1%82-%d0%ba%d0%be%d0%bb-1930-2017-%d0%ba%d0%b0%d0%bd%d1%86%d0%bb%d0%b5%d1%80%d1%8a%d1%82-%d0%ba%d0%be%d0%b9%d1%82%d0%be-%d0%be%d0%b1%d0%b5%d0%b4%d0%b8%d0%bd%d0%b8/", "text": "Великият Хелмут Кол се спомина на 87-годишна възраст в 9,15 ч в петък. Издъхнал спокойно в къщата си в Лудвигсхафен. Германия и светът са в покруса от кончината.“Германия дължи единството си на никой друг така, както на Кол. Той бе велик европеец”, заяви председателят на Европейската комисия Жан-Клод Юнкер. В знак на почити траур всички знамена на евроинституциите в Брюксел и Страсбург бяха спуснати наполовина. Както и националният флаг на Райхстага, където заседава германският парламент. Тъжната вест застигна канцлерката Ангела Меркел в Рим на път за Ватикана. “Прекланям се пред паметта му от името на цялата страна. Тя вероятно нямаше да е същата без заслугите на Хелмут Кол. Дълго ще се впечатляваме от неговата и на екипа му решимост да използват историческия шанс за обединението на Германия. Това е висша държавност в името на хората и на мира. Хелмут Кол се превърна в истинско щастие за германците. Лично съм му благодарна, че го имаше”, обяви с покруса Меркел, признавайки, че нейният живот се е променил радикално благодарение на Кол.“В едно забързано време днес стрелките на часовниците застиват. Ние, германците, сме сплотени. Усещаме, че част от историята приключва със смъртта на човека, който умееше да я разчита. Загубихме политик и държавник с исторически заслуги за страната ни. Приключи един наситен живот, но делото му остава. Няма да забравим Хелмут Кол. Той има огромни заслуги за Германия и Европа”, заяви федералният президент Франк-Валтер Щайнмайер.В съболезнователна телеграма до президента на ФРГ Щайнмайер и канцлерката Меркел стопанинът на Кремъл Владимир Путин написа: “Имах щастието да говоря лично с Хелмут Кол. Впечатлих се от неговата мъдрост и от способността му да взима кардинални и мъдри решения дори в трудни ситуации”. Президентът Доналд Тръмп нарече Кол „приятел и съюзник“ на САЩ. „Той не бе само баща на обединението на Германия, но и защитник на Европа и трансатлантическите отношения“, добави той.Френският президент Еманюел Макрон пусна в туитър снимка на Кол с покойния му колега Митеран и написа: „Архитект на обединена Германия и френско-германските отношения – с Хелмут Кол загубихме велик европеец“.Президентът Румен Радев и премиерът Бойко Борисов също изразиха почит съм Кол. „Политик от поколението визионери с воля, които намериха безкръвен изход от Студената война. За германците той е канцлерът на обединението, за европейците – един от архитектите на нова Европа“, написа Радев във фейсбук. „Съболезнования към семейството на Хелмут Кол. Невероятно влиятелна и важна фигура за съвременна Европа“, отбеляза Борисов.Негова мечта бе обединението на Германия и европейското единство – възползва се от историческия шанс и я осъществи. Освен като канцлер обединител и велик европеец, той остава в историята и като баща на общоевропейската валута.Ние, българите, също няма да забравим делото на Хелмут Кол. Без него едва ли толкова бързо щяхме да се присъединим към Европейския съюз и сега да сме граждани на Европа.Управлява най-дълго Федералната републикаХелмут Кол е най-дълго управляващият канцлер – от 1982 до 1998 г. Той постигна амбицията си да е по-дълго на поста от именития си съпартиец Конрад Аденауер, който бе на поста 14 години.Кол се ражда на 3 април 1930 г. в Лудвигсхафен като трето дете в католическото семейство на финансиста Ханс Кол и съпругата му Сесил. Завършва право и история във Франкфурт на Майн.В редиците на ХДС встъпва още като ученик през 1946 г. От 1969 до 1976 г. е премиер на провинция Ренания-Пфалц. През 1982 г. става шестият федерален канцлер, след като социалдемократът Хелмут Шмит губи вот на доверие в парламента. След това печели всички избори до 1998 г., когато претърпява поражение. Начело е на Християндемократическия съюз (ХДС) от 1973 до 1998 г., а до 2000 г. почетен председател. За да загуби този пост, значително повлия Ангела Меркел, открита за политиката от самия Кол. Тя го разобличи в противозаконно финансиране на ХДС. Кол бе изправен пред съд за получени 565 000 германски марки дарение за ХДС, които не е обявил. През 2001 г. бе осъден на 300 000 германски марки глоба. От 1950 г. бе в брак с Ханелоре Ренер, станала Кол. Имат двама синове – Валтер и Петер. Тя се разболя от тежка и мъчителна светлинна алергия. Самоуби се на 5 юли 2001 г. в семейната къща в Лудвигсхафен.Злите езици мълвят, че истинската причина е любовна афера на съпруга й с неговата секретарка Майке Рихтер. Той се ожени за нея на 8 май 2008 г. Същата година заболя тежко и остана в инвалидна количка. Втората му съпруга го изолира, дори синовете му нямаха контакт с него. Сега Майке Кол остава вдовица и ненавиждана мащеха. РЕАКЦИИБез него нямаше да има евро Смъртта на Хелмут дълбоко ме нарани. Мой ментор и приятел, той е самата същност на Европа. Напълни къщата на Европа с живот, не само защото градеше мостове на Запад и на Изток, но и защото никога не спираше да чертае по-добри планове за бъдещето на Европа. Без Хелмут Кол нямаше да има евро.Изключителен политик Несъмнено той е изключителен политик, оставил отпечатък в германската, европейската и международната история. Вземаше предвид интересите на другите, преодоляваше недоверието, за да постигне доверие. Показваше голям и задълбочен интерес към Русия.Мразеше войната, но тоталитаризма – още повече Хелмут мразеше войната, но още повече ненавиждаше тоталитаризма. Да работя в тясно сътрудничество с моя много добър приятел за мирния край на Студената война в Европа и за обединена Германия в НАТО ще остане една от големите радости в живота ми.Подготви Германия и Европа за XXI век Той бе призван да отговори на кардинални въпроси на своето време, и след като им даде правилния отговор, направи възможно обединението на една мощна и процъфтяваща Германия и създаването на ЕС. Визията и неговото лидерство подготвиха Германия и Европа за XXI век. ", "date": "2017.06.17", "title": " Хелмут Кол (1930-2017) – канцлерът, който обедини Германия и Европа\t\t\t"}
{"url": "https://trud.bg/%d1%80%d1%83%d1%81%d0%ba%d0%b8-%d0%ba%d0%b0%d1%82%d0%b0%d0%b4%d0%b6%d0%b8%d0%b8-%d1%81%d0%bf%d1%80%d1%8f%d1%85%d0%b0-%d0%bb%d0%b0%d0%b4%d0%b0-%d0%b7%d0%b0-%d0%bf%d1%80%d0%b5%d0%b2%d0%b8%d1%88%d0%b5/", "text": "Патрул на пътната полиция в Русия откри крава, натъпкана в купето на лек автомобил „Лада“. Kолата била спряна, защото се движела с превишена скорост, съобщава RT. Животното е предадено на собствениците му.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.17", "title": " Руски катаджии спряха Лада за превишена скорост и откриха вътре крава (ВИДЕО)"}
{"url": "https://trud.bg/%d0%bf%d0%b0%d0%bf%d0%b0%d1%82%d0%b0-%d0%bf%d1%80%d0%b8%d0%b7%d0%be%d0%b2%d0%b0-%d0%bc%d0%b5%d1%80%d0%ba%d0%b5%d0%bb-%d0%b4%d0%b0-%d0%bd%d0%b5-%d1%81%d0%b5-%d0%be%d1%82%d0%ba%d0%b0%d0%b7%d0%b2%d0%b0/", "text": "Папа Франциск е помолил Германия да продължи да се бори за Парижкото споразумение за климата и да „събори стените“, които пречат на международното сътрудничество, заяви канцлерът Ангела Меркел в събота.„Папа Франциск ме насърчи да продължа и да се боря за международно сътрудничество, включително за Парижкото споразумение“, коментира Меркел след 40-минутната си аудиенция с лидера на Римокатолическата църква, съобщи Reuters. „Това е свят, в който ние искаме да съборим стените, а не да изграждаме нови, и в който ние всички търсим благоденствие, богатство, чест и достойнство за човечеството“, подчерта канцлерът.От Ватикана отбелязаха, че по време на срещата между Меркел и папа Франциск е била обсъдена необходимостта международната общност да се фокусира върху борбата с бедността, глада, глобалните заплахи като тероризма и климатичните промени.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.17", "title": " Папата призова Меркел да не се отказва от битката за климата"}
{"url": "https://trud.bg/%d0%bd%d0%b5%d0%b7%d0%b0%d0%ba%d0%be%d0%bd%d0%b5%d0%bd-%d0%b2%d1%8a%d0%b3%d0%bb%d0%b5%d0%b4%d0%be%d0%b1%d0%b8%d0%b2-%d0%bd%d0%b0%d0%bf%d1%83%d0%ba%d0%b0-%d0%b4%d0%b5%d1%82%d1%81%d0%ba%d0%b0-%d1%8f/", "text": "Детска ясла е заплашена от срутване в пернишкия квартал „Рудничар“. Причината – незаконни „миньори“, които нелегално копаят въглища в района. Напукани стени, разместени от вибрациите мебели и шум от кирки нощно време – такава е картината край детското заведение.В детската ясла „Мечо пух”, всеки понеделник или през два-три дни персоналът намира разместени шкафовете, играчките на земята, през нощта се чуват шумове от изкопни работи, съобщи . Преди няколко дни нощната охрана на яслата се стряска от паднала саксия. Под земята се чува шум от копаещи с кирки хора.„Информирахме общината, пуснахме докладна, направиха проверка веднага и очакваме сега Гражданска защита от Бобов дол да провери дали наистина се копае под яслата”, каза директорът на яслата Емилия Ушатова.От общината обясниха, че Инспекторатът и полицията са направили оглед, но не са открили входа на нелегалната мина. „Няма ли помощ от държава и от парламента, там е внесен законопроект, имаме четирима депутати, но не се ли инкриминира това деяние, нещата ще продължат, след като са стигнали до яслата, значи нещата не са добре”, коментира Здравко Количков, от община Перник.Има съмнение, че нелегалните миньори са организирана група, която търгува на едро. Копачите най-вероятно слизат под къщите от района на бункерите. Преди години заради незаконните рудници там започна свлачище и къщите започнаха да се рушат.„Думите на спасителите отпреди две години бяха, че земята там е като швейцарско сирене и те не посмяха да влязат”, допълни здравко Количков. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.17", "title": " Незаконен въгледобив напука детска ясла в Перник"}
{"url": "https://trud.bg/%d1%82%d1%80%d0%b0%d1%84%d0%b8%d0%ba%d1%8a%d1%82-%d0%bd%d0%b0-%d0%b3%d1%80%d1%8a%d1%86%d0%ba%d0%b0%d1%82%d0%b0-%d0%b3%d1%80%d0%b0%d0%bd%d0%b8%d1%86%d0%b0-%d1%81%d0%b5-%d0%bd%d0%be%d1%80%d0%bc%d0%b0/", "text": "Нормален е вече трафикът през граничните пунктове между България и Гърция, съобщава . По последна информация гръцките власти са преустановили 100-процентовите физически проверки на пътници и превозни средства, които бяха обявени сутринта от страна на южната ни съседка.Преминаването през граничните пунктове към Гърция беше забавено, тъй като гръцката гранична полиция извършваше пълен контрол на превозните средства и техните товари, обясни главният секретар на МВР Младен Маринов.", "date": "2017.06.17", "title": " Трафикът на гръцката граница се нормализира"}
{"url": "https://trud.bg/1951-%d1%81%d1%8a%d0%b4%d0%b8%d0%b8-%d1%83%d1%87%d0%b0%d1%81%d1%82%d0%b2%d0%b0%d1%85%d0%b0-%d0%b2-%d0%b8%d0%b7%d0%b1%d0%be%d1%80%d0%b0-%d0%bd%d0%b0-%d1%87%d0%bb%d0%b5%d0%bd%d0%be%d0%b2%d0%b5-%d0%bd/", "text": "Точно в 18.00 часа приключи гласуването за членове на ВСС от съдийската колегия и Мая Маркова – председател на Общото събрание на съдиите за избор на член на ВСС и заместник-председател на Апелативен съд – Велико Търново, обяви края на изборния ден.Общата избирателна активност на съдиите е 87,18 % при 1951 гласували от 2238 имащи право на глас, съобщиха от ВСС. Посредством системата за електронно гласуване през интернет своя глас са дали 1473 съдии от 1677 заявили желание за дистанционно гласуване. Регистрираната избирателна активност е 87.94 %.С хартиени бюлетини на място в Съдебната палата са упражнили правото си на вот 478 съдии, т. е. избирателната активност е 84,90%.Според правилата кандидатът е избран, ако получи повече от половината от действителните гласове.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.17", "title": " 1951 съдии участваха в избора на членове на ВСС"}
{"url": "https://trud.bg/%d1%85%d1%80%d0%b0%d0%bd%d0%b8-%d0%b8-%d0%bd%d0%b0%d0%bf%d0%b8%d1%82%d0%ba%d0%b8-%d1%83-%d0%bd%d0%b0%d1%81-%d1%81%d0%b0-%d1%81-%d1%80%d0%b0%d0%b7%d0%bb%d0%b8%d1%87%d0%bd%d0%be-%d0%ba%d0%b0%d1%87/", "text": "Проверки на българските власти потвърждават, че хранителни стоки, произведени от европейски компании и предлагани на българския пазар с различен състав и качество спрямо Западна Европа, макар цените им да са сравними съобщи пред радио “Дарик” земеделският министър Румен Порожанов.За сравнение са използвани храни, купени от супермаркети в Австрия, Германия, Италия, Швейцария, Дания и други. Досега е установено, че в безалкохолните напитки за българския пазар захарта е заменена с изоглюкоза (сироп от царевица). Разминаване има и при детски храни. В сирената, предлагани в България, пък имат отклонения във вкуса – за западния пазар вкусът на мляко е по-силно изразен, каза Порожанов.Физикохимичните изследвания ще продължат до края на месеца. След това се очаква ресорните министри на България и други източноевропейски държави да сезират еврокомисаря за защита на потребителите за премахване на тази несправедливост.", "date": "2017.06.17", "title": " Храни и напитки у нас са  с различно качество  от продаваните на Запад"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%be%d1%82-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82-3/", "text": "Спокойна ваканция за 8 лева Българите все повече държат на сигурността и спокойствието при почивка или пътуване зад граница. За това можем да съдим от устойчивия ръст при пазара на туристически застраховки, както и в броя на издадените Европейски здравноосигурителни карти през последните години, показа проверка на “Труд”. И двете предлагат спокойствие на символична цена в случай на злополуки, които могат да завършат в болница в чужда държава.Възстановяват царския параклис във „Врана“ Започва възстановяване на царския параклис в двореца „Врана”. Това съобщи пред „Труд” бившият земеделски министър в кабинета „Сакскобургготски” Мехмед Дикме. Това е ценният за фамилията на Симеон Сакскобурготски подарък, с който го зарадваха министри от НДСВ в два негови кабинета за юбилея му. Параклисът е скъп и мъчителен спомен за царската фамилия, тъй като недалеч от него, в парка, са били пренесени през 1946 г. тленните останки на цар Борис III от гробницата пред Южния олтар в църквата на Рилския манастир.Неделният коментар на „Труд“: На поход срещу вятърните мелници Заклинанията срещу бюрокрацията не са реални решения. На народа му омръзна от обещания за светло бъдеще – коментар на Георги Бойков   Кевин Спейси: Не се цапам много с политикаКевин Спейси е един от най-големите актьори на своето поколение с огромен талант да пресъздава пълна палитра от персонажи и да ангажира публиката емоционално и интелектуално. Последните няколко години Спейси се преориентира към малкия екран с главна роля в монуменатлно успешния политически сериал „Къща от карти“. Сега той се завръща за нов сезон на масивния международен хит. Интервюто с Кевин Спейси е предоставено специално на „Труд“ от The Interview People. ", "date": "2017.06.17", "title": " Вижте акцентите от броя на вестник „Труд“ в неделя, 18 юни 2017"}
{"url": "https://trud.bg/%d0%bf%d1%83%d1%82%d0%b8%d0%bd-%d0%bf%d1%8a%d1%80%d0%b2%d0%b8%d1%8f%d1%82-%d1%80%d0%b0%d0%b7%d0%b3%d0%be%d0%b2%d0%be%d1%80-%d1%81-%d1%85%d0%b5%d0%bb%d0%bc%d1%83%d1%82-%d0%ba%d0%be%d0%bb-%d0%bc%d0%b5/", "text": "Президентът на Русия Владимир Путин разказа за своето познанство с бившия германски канцлер Хелмут Кол, за отношенията помежду им и за това с какво той го е впечатлил„Аз се познавах с него от началото на 90-те години… ние неведнъж сме се срещали по различни поводи, но първият разговор силно ме впечатли, много силно“, отбеляза Путин, цитиран от РИА Новости. „Видях пред себе си дълбок, мислещ човек, който живее не от избори до избори, макар и това за него също да е важно. Но той разсъждаваше в доста далечна перспектива по много логичен, дълбок начин, основавайки се на знания и на своя собствен опит като държавник в една от най-големите европейски страни“, отбеляза руският президент.Путин призна, че възгледите на Кол за бъдещите отношения между Русия и Германия, между Русия и Европа много са му повлияли. „Те не само много ме впечатлиха, но в някаква степен, в голяма степен промениха моя собствен поглед за тези процеси“, подчерта Путин. Той уточни, че е бил удивен от откровеността и дълбочината на възгледите на Кол върху международните отношения и в частност върху руско-европейските отношения.„Моите съболезнования към близките на Хелмут Кол и към германския народ. Много се надява идеите, за които той говореше, които формулира, да се реализират в бъдеще“, допълни Путин.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.17", "title": " Путин: Първият разговор с Хелмут Кол ме впечатли много силно, той ми повлия"}
{"url": "https://trud.bg/%d0%bd%d0%b0%d1%88%d0%b8-%d1%83%d1%87%d0%b5%d0%bd%d0%b8-%d0%be%d0%bf%d0%b8%d1%81%d0%b0%d1%85%d0%b0-%d0%bd%d0%be%d0%b2%d0%b0-%d0%bd%d0%b5%d0%b2%d1%80%d0%be%d0%b4%d0%b5%d0%b3%d0%b5%d0%bd%d0%b5%d1%80/", "text": "Българи описаха нова невродегенеративна болест. Невролозите проф. Ивайло Търнев и д-р Теодора Чамова успяха установят ранна и усложнена форма на спастична парапареза и публикацията им веднага беше приета в най-авторитетното неврологично издание „Брейн“. Също българка – проф. Албена Йорданова успя да изолира и гена, отговорен за болестта, съобщава . Резултатът е още по-озадачаващ – оказва, се че става дума за общ генетичен механизъм на три различни заболявания.Учените и лекарите все още трудно се ориентират в джунглата на невродегенеративните заболявания. Нищо не е толкова просто, дори това да бъдат ясно обособени различни групи заболявания. Клиничните им прояви и симптоми са объркващо сложни и разнообразни. И е истинско изкуство да поставиш диагноза на неизвестно заболяване. Става дума за нова форма на усложнена спастична парапареза.„Ние откриваме тази нова форма при едно българско семейство от района на Ивайловград, които са преселници от Одрин. Трима пациенти. И тримата имат спастична пареза, която е появила рано, нарушено равновесие, леки когнитивни смущения“, обясни проф. Ивайло Търнев – ректор на неврологична клиника в Александровска болница. Но освен дегенерация на двигателните неврони, лекарите откриват и друго.„Разликата е, че се засяга доста тежко и малкия мозък. А също и в по-лека степен кората на главния мозък. Този клиничен фенотип е много специфичен и интересен. С начало средна възраст около 32 години, неописван в този вид в литературата, така че това ни даде на нас самочувствието, че откриваме нещо ново“, каза проф. Трънев.Публикацията на нашите лекари намира място в най-авторитетното научно списание за неврология. Изненадата там е двойна, защото освен новото заболяване, пак наши учени успяват да открият и мутацията или гена, отговорен за болестта.„Всъщност това не е нов ген, той е описан е преди това, но не свързва с други заболявания пак с централно нервно засягане. Същият ген се оказва отговорен и за юношеска форма на паркинсон. Но при нея засяга съвсем други мозъчни структури. Самият ген кодира протеин който се намира в лизозомите. Това са клетъчни структури които са отговорни за разграждането на белтъци, които обаче не са функционални“, обясни неврологът д-р Теодора Чамова.А когато лизозомите или отделителната система на клетката не работи, тя се задръства с боклук. И тук ясно личи, натрупването на един от отпадъчните продукти, който е флуоресцентен. В крайна сметка нервната клетката не може да се освободи от отпадъчните белтъци, митохондриите или енергийните централи се увреждат и тя умира.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.17", "title": " Наши учени описаха нова невродегенеративна болест"}
{"url": "https://trud.bg/%d1%81%d0%bf%d0%be%d0%ba%d0%be%d0%b9%d0%bd%d0%b0-%d0%b2%d0%b0%d0%ba%d0%b0%d0%bd%d1%86%d0%b8%d1%8f-%d0%b7%d0%b0-8-%d0%bb%d0%b5%d0%b2%d0%b0/", "text": "Българите все повече държат на сигурността и спокойствието при почивка или пътуване зад граница. За това можем да съдим от устойчивия ръст при пазара на туристически застраховки, както и в броя на издадените Европейски здравноосигурителни карти през последните години, показа проверка на “Труд”. И двете предлагат спокойствие на символична цена в случай на злополуки, които могат да завършат в болница в чужда държава.163 000 са издадените от НЗОК еврокарти през миналата година. За сравнение, през предходната 2015-та те са били 154 933, а за цялата 2013 г. – 134 831 броя. От началото на тази година до 15 юни са издадени около 80 000 такива карти, според данни, предоставени ни от здравната каса.Ръст има и при туристическите застраховки, показа справка в Комисията за финансов надзор. Сключените застраховки от групата “Помощ при пътуване” през 2016 година възлизат на 19 078 183 лв., а изплатените обезщетения по тях – на 5 710 450 лв. През 2015 г. пазарът е бил в обем 16 862 614 лв., а през 2014 – с 500 000 лв. по-малко.Клиенти на този тип застраховки са както индивидуални лица така и туроператорите, при които те са задължителна част от част от пакетите.Продуктите, които компаниите предлагат, са разнообразни и макар разликите да не са големи, е добре да отделите малко време за проучване и избор. Най-общо застраховките тип “Помощ при пътуване” покриват разходите за медицински прегледи, изследвания, болнично лечение, транспорта до болницата и лекарствата.Застрахователите осигуряват денонощна помощ чрез асистанс обслужване и гарантират 100% плащане на направените разходи в рамките на договорения лимит, без каквото и да било самоучастие на застрахованите лица.Обикновено лимитите са в размер от 5000 до 50 000 евро, като някои от фирмите предлагат и отстъпки, ако имате Европейска здравноосигурителна карта или пък подновите застраховката си и не ви се е наложило да я ползвате предходната година.Предлагат се и допълнителни покрития за загуба на документи, банкови карти или багаж, правна помощ, трайна загуба на трудоспособност и т.н.Читателят разказва“Бяхме на ваканция ол-инклузив в турски курорт и детето получи остра чревна инфекция. За наше облекчение се оказа, че системата работи”, разказа пред “Труд” Асен Златев от София: “Когато стана ясно накъде отиват нещата, се обърнахме към рецепцията на хотела и след 15 мин дойде кола, която ни закара в болница. След прегледа там ни дадоха телефон, за да звъннем на застрахователя в България, откъдето попитаха за номера на полицата. После разписах фактурата от болницата и ни закараха до аптека за лекарствата. Накрая ни върнаха обратно в хотела и с това случаят приключи, без да платим и стотинка”.Колко струва? Половин цена за детето и двойно за бабаЦената на застраховките “Помощ при пътуване” зависи от размера на избраното покритие, включените рискове, срока и възрастта на застрахованото лице.Един от най-актуалните пакети при морските ваканции в чужбина е за 7-дневна застраховка с лимит 10 000 евро и разширено покритие, разкриха застрахователи. Такъв ще ви струва около 7-8 лева за всеки член от семейството. Децата до 16 години ползват 50% отстъпка, но за хора в напреднала възраст (над 65 г.) ще платите двойно или дори тройно. Така че, ако решите да вземете и баба на море в Гърция, за да ви остане повече свободно време покрай грижите за малките, застраховката й ще ви излезе около 16 лева, тъй като логично се приема, че при възрастните хора рискът от здравни инциденти е по-висок.Пакетите до 7 дни са най-често закупувани от клиентите, но ако планирате например 8-дневна почивка, застраховката може да ви излезе с 20-30% по-евтина, тъй като компаниите предлагат чувствителни намаления при по-дълъг период на престой.За здравноосигурени ЕЗОК – безплатната алтернативаЕвропейска здравноосигурителна карта (ЕЗОК) е безплатна алтернатива на туристическите застраховки. Тя се издава от здравната каса, но заявления могат да се подават и в клоновете на две от големите банки у нас. Става готова в срок от 15 календарни дни от подаване на заявлението, което може да бъде разпечатано от интернет страницата на НЗОК.Картата покрива разходите за спешна и неотложна здравна (включително дентална) помощ. Бременността и раждането също попадат в обхвата й. Право на ЕЗОК имат само българските граждани, които са с непрекъснати здравноосигурителни права, като картата важи само в ЕС, Исландия, Лихтенщайн, Норвегия и Швейцария.Важно е да се знае, че медицинска помощ за сметка на Националната здравноосигурителна каса може да бъде получена само от лечебни заведения или лекари, работещи с договор към здравна каса в съответната държава. Ако отидете при частен лекар, ще трябва да си платите за услугата. Също така, здравната каса заплаща в чужбина само стойността на влизащите в осигурителния пакет медицински грижи. Транспортните разходи, разходите за хотел, придружител, както и всички “екстри” се заплащат от пациента.Ако местната здравноосигурителна система предвижда доплащане за определени видове медицински услуги, те остават за сметка на пациента.Ако при престой в друга държава сте заплатили оказана ви медицинска помощ, след завръщането може да представите фактурите пред РЗОК. Там ще ви информират дали разходите ви могат да бъдат възстановени.", "date": "2017.06.17", "title": " Спокойна ваканция за 8 лева\t\t\t"}
{"url": "https://trud.bg/%d1%85%d1%80%d0%b0%d0%bd%d0%b8%d1%82%d0%b5%d0%bb%d0%bd%d0%b0-%d0%b1%d0%b0%d0%bd%d0%ba%d0%b0-%d1%81%d0%bf%d0%b0%d1%81%d1%8f%d0%b2%d0%b0-500-%d1%82%d0%be%d0%bd%d0%b0-%d1%85%d1%80%d0%b0%d0%bd%d0%b0/", "text": "300 тона храна спасяват годишно у нас. Това количество на свой ред спасява от глад около 30 хиляди българи в нужда.Доброволците в Хранителната банка спасяват всеки ден от изхвърляне стотици килограми храна. Само днес ще бъдат спасени тон и половина моркови. Именно пресните плодове и зеленчуци попадат най–често в склада на банката, информира .Доброволците спасяват още мляко и млечни продукти, както и трайни пакетирани храни – захар, брашно, варива. А каква е екологичната цена, която плащаме, когато хвърляме храна? На сметищата хранителните продукти изгниват, като при това се отделят вредни газове.Ако съпоставим всичката изхвърлена храна на света за година с отделна държава, то тя би била третият по големина източник на емисии парникови газове след Китай и Съединените щати.Ресурсите, които биха отишли да се справят с половината ви неизяден и хвърлен на боклука хамбургер, се равняват на водата, която бихте употребили, ако решите да вземете душ в продължение на 1 час.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.17", "title": " Хранителна банка спасява 500 тона храна годишно"}
{"url": "https://trud.bg/%d0%b1%d1%83%d0%bc-%d0%bd%d0%b0-%d0%b8%d0%b7%d0%bc%d0%b0%d0%bc%d0%b5%d0%bd%d0%b8-%d0%be%d1%82-%d1%82%d0%b0%d0%ba%d1%81%d0%b8%d0%b4%d0%b6%d0%b8%d0%b8/", "text": "Бум на измамени от таксиджии съпътстваха часовете преди откриването на Купата на конфедерациите в Русия. Заради големият наплив на туристи около турнира, шофьорите на жълтите автомобили решили да правят курсовете на живота си. Един от тях дори бе арестуват за сравнително кратък курс в Москва, от който прибрал 50 000 рубли или около 1500 лева. Таксиметровият шофьор, чието име не се споменава, прибрал въпросната сума от чилийския журналист Гаспар Саез Миранда. Репортерът се усетил, че нещо не е наред още щом слязъл от автомобила. Миранда подал сигнал до полицията и таксиджията, управлявал „Мерцедес“, бил арестуван.„Не съм искал да мамя, нито да заблуждавам когото и да било – проплака шофьорът пред полицията. – Казах му, че пътуването струва пет хиляди рубли, а той ми даде десет пъти повече. Помислих, че е бакшиш.“В крайна сметка Миранда си получи парите обратно, а шофьорът се размина с присъда.Властите Татарстан искат да избегнат подобни инциденти и настояха цените на таксиметровите услуги да останат непроменени за Купата на конфедерациите.„Столицата Казан ще приеме 4 двубоя от турнира и е много важно хората да се возят на старите цени – каза Андрей Егоров, заместник-министър на транспорта в Татарстан. – Има голям избор на таксиметрови компании и се надяваме качеството на услугата да не се влошава“.Инцидентите обаче не успяха да помрачат настроението на феновете. Доста празни бяха трибуните на стадион „Крестовски“ по време на откриването на турнира, но близо 50 000 зрители заеха местата си за последвалия мач между Русия и Нова Зеландия. Над 2000 танцьори, певци и артисти взеха участие в церемонията преди двубоя. Краля на футбола Пеле присъства на мача. Друга икона във футбола – Диего Марадона, не бе на стадиона, но изпрати видеопослание срещу расизма и дискриминацията във футбола. Във видеото заедно с Марадона присъстваха и други големи играчи от Южна Америка.", "date": "2017.06.17", "title": " Бум на измамени от таксиджии"}
{"url": "https://trud.bg/%d1%82%d0%b5%d1%80%d0%b5%d0%b7%d0%b0-%d0%bc%d0%b5%d0%b9-%d0%bf%d1%80%d0%b8%d0%b7%d0%bd%d0%b0-%d0%bf%d1%80%d0%be%d0%b2%d0%b0%d0%bb%d0%b0-%d0%bd%d0%b0-%d0%b2%d0%bb%d0%b0%d1%81%d1%82%d0%b8%d1%82%d0%b5/", "text": "Британският министър-председател Тереза Мей направи изявление, в което призна, че подкрепата от страна на властите непосредствено след пожара в „Гренфел Тауър“ в Лондон не е била достатъчна.Мей определи срок от три седмици, за който на всички засегнати от бедствието да бъде намерено жилище в района. Освен това премиерът настоя да получава ежедневни доклади относно напредъка по случая, пише The Guardian.В събота във Великобритания се проведоха протести, като гражданите призоваваха Тереза Мей да си подаде оставката заради реакцията на правителството след трагедията с „Гренфел Тауър“ и заради изборните резултати.Демонстрантите скандираха „Мей трябва да си отиде“. Над хиляда души се събраха пред Даунинг стрийт, за да изразят своето недоволство от нейното управление.  Участващите в протестите са почти единодушни, че премиерът трябва незабавно да подаде оставка.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.17", "title": " Тереза Мей призна провала на властите в помощта за засегнатите от пожара в Лондон"}
{"url": "https://trud.bg/%d0%b2%d1%8a%d0%b7%d1%81%d1%82%d0%b0%d0%bd%d0%be%d0%b2%d1%8f%d0%b2%d0%b0%d1%82-%d1%86%d0%b0%d1%80%d1%81%d0%ba%d0%b8%d1%8f-%d0%bf%d0%b0%d1%80%d0%b0%d0%ba%d0%bb%d0%b8%d1%81-%d0%b2%d1%8a%d0%b2/", "text": "Започва възстановяване на царския параклис в двореца „Врана”. Това съобщи пред „Труд” бившият земеделски министър в кабинета „Сакскобургготски” Мехмед Дикме. Това е ценният за фамилията на Симеон Сакскобурготски подарък, с който го зарадваха министри от НДСВ в два негови кабинета за юбилея му.Параклисът е скъп и мъчителен спомен за царската фамилия, тъй като недалеч от него, в парка, са били пренесени през 1946 г. тленните останки на цар Борис III от гробницата пред Южния олтар в църквата на Рилския манастир.Симеон и сестра му княгиня Мария-Луиза си спомнят, че всяка сутрин преди закуска майка им, царица Йоанна ги е водила да се молят в параклиса. „Когато споделихме пред царя и сестра му Мария-Луиза, че идеята на министрите от НДСВ в неговото правителство и в тройната коалиция, е за 80-ия му рожден ден нашия подарък да е възстановяването на параклиса, княгинята се просълзи”, разказа пред „Труд” Мехмед Дикме. Меглена Плугчиева и бившият главен секретар на Министерски съвет също се присъединили към идеята и дали лични средства.„На 14 юни царят даде вечеря за патриарх Неофит и Светия синод. Осветен бе камък за параклиса и поставен на прозореца му”, обясни Дикме. Висшите клирици уверили, че ще осигурят свещеник, който да прави служби, кръщенета и венчавки в параклиса. В него ще могат да влизат всички посетители на парка „Врана”, който всяка събота и неделя е отворен за посетители.Параклисът „Свети цар Борис I Покръстител” е построен през 1898 г. от Фердинанд и е бил част от царския дворец в центъра на София. През 1912 г., когато е завършен дворецът „Врана”, е прехвърлен там. След референдума за премахване на монархията на 8 септември 1946 г. дворецът “Врана” е иззет от държавата и се ползва от новите партийни лидери – Васил Коларов, Георги Димитров, Вълко Червенков, а параклисът е унищожен. В момента иконостасът му се намира в Националния исторически музей, предстои да му бъде направено копие. Мехмед Дикме обясни, че идеята на министрите от НДСВ е светилището да бъде възстановено във вида, в който е било.Калина изненада баща си с Бистришките бабиКняз Кирил разговаря с гостите на българскиЮбилеят на царя се превърна в светското събитие на годината, събирайки на едно място трима президенти, премиери и министри от няколко правителства и знатни гости от цяла Европа. Нещо, което не е по силите на друг политик у нас.Децата на царя – синовете Кирил, Кубрат, Константин-Асен и дъщерята Калина, очароваха присъстващите на тържеството по повод 80-годишнината на Симеон II. Всички те откликваха с усмивка на безбройните желания на гостите да разговарят и да се снимат с тях.На всички направи впечатление, че Княгиня Калина и Княз Кирил разговарят на много добър български. Кирил, който е финансист в Лондон, пристигна ден по-рано от британската столица, заедно с децата си – Мафалда, Олимпия и Тасило. Най-голямата – Мафалда, учи поп пеене в САЩ и вече има редица изяви. Само преди две седмици тя направи много успешен концерт в родния си Мадрид.Княгиня Калина доведе цялото си семейство – съпруга Китин Муньос и сина Симеон-Хасан. Малкият е единственото внуче в царското семейство, родено в София. Калина е много привързана към България, след раждането на малкия остава да живее тук повече от година. Сега семейството се е установило в Мароко, където Симеон-Хасан посещава българското училище към посолството. Той показа пред журналисти знанията си по български, като сподели какви подаръци е приготвил на дядо си – количка и пръстен с Мики Маус, който сам е изработил. Княгиня Калина е запалена по ездата и въпреки че претърпя инцидент, заради който се наложи да оперират ръката є, вече е във форма и е продължила с тренировките. Тя изненада баща си на рождения му ден с Бистришките баби, които изпяха две песни за гостите със „синя кръв”. Бистришките баби пяха и на сватбата на Калина на Боровец. Фолклорната група е обявена за нематериално съкровище от ЮНЕСКО през 2005 г.Снахите се чувстват в свои води в БългарияКнягиня Карла, съпруга на Княз Кубрат, се чувства в свои води в България, защото често е идвала в страната ни. Двама от синовете на Карла и Кубрат не успяха да дойдат, защото точно в този ден имат изпити.В България пристигна и княгиня Мириам де Унгрия – съпруга на първородния син на царската двойка Княз Кардам, който, за съжаление, почина през 2015 г.С особената си елегантност и финес вниманието на гостите привлече княгиня Мария Гарсия де ла Расиля – съпругата на Княз Константин Асен, който като брат си Кирил е финансист. Двамата са кръстници на малката дъщеря на испанския крал Фелипе и кралица Летисия.", "date": "2017.06.17", "title": " Възстановяват  царския параклис във „Врана“\t\t\t"}
{"url": "https://trud.bg/%d0%be%d1%82%d0%b8%d0%b4%d0%b5-%d1%81%d0%b8-%d0%ba%d1%80%d1%83%d0%bc-%d1%85%d0%be%d1%80%d0%be%d0%b7%d0%be%d0%b2-%d0%b5%d0%b4%d0%b8%d0%bd-%d0%be%d1%82-%d0%b2%d1%8a%d0%b7%d1%81%d1%82%d0%b0%d0%bd%d0%be/", "text": "Днес почина депутатът от Великото народно събрание Крум Хорозов – един от възстановителите на БЗНС „Никола Петков“ през 1989 година и член на политическо ръководство на партията, предаде . По време на комунистическия режим той е прекарал повече от 11 години в най-тежките концлагери и затвори.Поклонението ще бъде в понеделник от 12.00 ч. на Централните гробища в Русе.Поклон пред паметта му.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.17", "title": " Отиде си Крум Хорозов – един от възстановителите на БЗНС „Никола Петков“"}
{"url": "https://trud.bg/%d1%84%d1%80%d0%b0%d0%bd%d1%86%d0%b8%d1%8f-%d1%84%d0%b8%d0%bd%d0%b0%d0%bd%d1%81%d0%b8%d1%80%d0%b0-%d1%81-30-%d0%bc%d0%bb%d0%bd-%d0%b5%d0%b2%d1%80%d0%be-50-%d1%87%d1%83%d0%b6%d0%b4%d0%b8-%d1%83%d1%87/", "text": "Франция обеща да отдели 30 млн. евро, за да финансира работата да 50 чуждестранни експерти в областта на климатичните промени.Решението се приема две седмици, след като френският президент Еманюел Макрон отправи критика към своя американски колега Доналд Тръмп във връзка с оттеглянето на САЩ от Парижкото споразумение за климата. Тогава Макрон призова американските учени в сферата на климата и предприемачите да „дойдат и да работят във Франция за конкретни решения“.Днес френското Министерство на околната среда заяви, че министърът на висшето образование Фредерик Видал и комисарят за инвестициите Луи Швайцер са решили да създадат „научно-изследователска програма за борбата срещу климатичните промени“, съобщава AFP.Правителството ще предостави на инициативата 30 млн. евро, като се надява университети и други организации да отделят също 30 млн. евро за проекта.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.17", "title": " Франция финансира с 30 млн. евро 50 чужди учени в областта на климатичните промени"}
{"url": "https://trud.bg/%d1%81%d0%b8%d0%bc%d0%b5%d0%be%d0%bd-ii-%d0%b7%d0%b0%d0%b2%d0%b5%d0%b4%d0%b5-%d0%b3%d0%be%d1%81%d1%82%d0%b8%d1%82%d0%b5-%d1%81%d0%b8-%d0%b2-%d1%87%d0%b5%d1%80%d0%b5%d0%bf%d0%b8%d1%88%d0%ba%d0%b8%d1%8f/", "text": "Симеон Саксобургготски заведе фамилията и гостите си със „синя кръв” на Черепишкия манастир. Пътуването до там бе  с ретро влака с царския вагон. На гарата височайшите особи бяха посрещнати от Врачанския митрополит Григорий.В манастира камбаните биеха празнично, а дядо Григорий и свещеници отслужиха Тържествена света литургия. Митрополит Григорий подари на Сакскобургготски реплика на съд от Рогозенското съкровище.", "date": "2017.06.17", "title": " Симеон II заведе гостите си в Черепишкия манастир (СНИМКИ)\t\t\t"}
{"url": "https://trud.bg/%d0%bb%d0%b8%d0%bd%d0%b0-%d0%b0%d1%85%d0%b0-%d0%b4%d0%b0-%d1%81%d1%82%d0%b0%d0%bd%d0%b5-%d0%bf%d0%b8%d0%bb%d0%be%d1%82/", "text": "На 13 март 1988 година коефициентът на красотата на земното кълбо рязко се покачва, защото тогава в Колумбия се ражда Лина Посада.Днес тя е един от най-известните фотомодели по света и не е омъжена. Ако ви се струва позната отнякъде, сигурно сте гледали видеоклипа „Табу” на Дон Омар.Високата 1.75 руса прелест има две деца – момче и момиче от кратката си връзка с щастливеца Хуан Дейвид, който също работи като модел.Да се занимава с манекенство обаче не е нейната детска мечта.Лина си спомня, че като малка най-много от всичко е искала да стане пилот на самолет. Е, авиатор не е станала, но явно вдигането на самолети 2 е призвание.", "date": "2017.06.17", "title": " Лина  аха  да стане пилот…"}
{"url": "https://trud.bg/%d1%82%d1%83%d1%80%d1%86%d0%b8%d1%8f-%d0%b8%d0%b7%d0%bf%d1%80%d0%b0%d1%82%d0%b8%d0%bb%d0%b0-71-%d0%bf%d0%be%d0%bb%d0%b5%d1%82%d0%b0-%d1%81-%d1%85%d1%80%d0%b0%d0%bd%d0%b8-%d0%b7%d0%b0-%d0%ba%d0%b0/", "text": "Турският министър на икономиката Нихат Зейбекчи заяви, че Турция е пробила международната блокада, наложената на Катар от съседите му. Министърът говори за визитата си в Доха пред форум на турски износители в Истанбул, съобщава DHA.„До момента в Катар успешно са доставени над 5 хиляди тона хранителни продукти с общо 71 полета. В края на седмицата започват доставките ни и с кораби. А нашите ТИР-ове вече са на път”, казва министър Зейбекчи.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.17", "title": " Турция изпратила 71 полета с храни за Катар"}
