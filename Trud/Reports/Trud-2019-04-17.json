{"url": "https://trud.bg/%d0%b4%d0%be%d0%b6%d0%b8%d0%b2%d0%be%d1%82%d0%bd%d0%b0-%d0%bf%d1%80%d0%b8%d1%81%d1%8a%d0%b4%d0%b0-%d0%b7%d0%b0-%d0%b1%d1%8a%d0%bb%d0%b3%d0%b0%d1%80%d0%b8%d0%bd%d0%b0-%d1%83%d0%b1%d0%b8%d0%bb-%d0%b4/", "text": "Апелативният съд в Атина постанови доживотен затвор за българина Станислав Бакърджиев за смъртта на 5-годишната му дъщеря Ани. Случаят от 2015 година предизвика силни реакции в Гърция заради жестокостта на извършеното от бащата престъпление и разчленяването на трупа, предава  . Съдът не прие никакви смекчаващи вината обстоятелства и осъди Станислав Бакърджиев на доживотен затвор за умишлено убийство, гавра с мъртъв човек и използване на оръжие. Заедно с бащата е осъден на 9 години затвор и Насиф Ахмедов, който е помагал за заличаване на следите от убийството. Майката на 5-годишното дете беше призната за невинна и освободена. Защитата се опита да убеди магистратите, че бащата Бакърджиев не е извършил убийството, но доказателствата на експерти категорично потвърдиха вината му за смъртта на малката Ани. Съдът не посочи в кой затвор ще бъдат настанени двамата осъдени българи поради страх от протести на граждани. Двамата споделиха, че са подложени на силен натиск и издевателство от други затворници по време на прекараните досега години в затвора, като отмъщение за убийството на детето. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.17", "title": " Доживотна присъда за българина, убил дъщеря си в Гърция"}
{"url": "https://trud.bg/%d0%b8%d0%bd%d0%b4%d0%be%d0%bd%d0%b5%d0%b7%d0%b8%d1%8f-%d0%bf%d1%80%d0%b5%d0%b8%d0%b7%d0%b1%d1%80%d0%b0-%d1%83%d0%b8%d0%b4%d0%be%d0%b4%d0%be-%d0%b7%d0%b0-%d0%bf%d1%80%d0%b5%d0%b7%d0%b8%d0%b4%d0%b5/", "text": "Прогресивният държавен глава на Индонезия Джоко Уидодо бе преизбран на поста президент на най-голямата мюсюлманска държава в света на проведените в страната в сряда избори, предадоха световните агенции. Съгласно екзит пол на шест различни компании, цитирани от Ройтерс, разликата между “индонезийския Обама” и неговия съперник – генерал Прабово Субианто, е между 5,5 и 11,4% от гласовете. Източници, цитирани от АФП, дават със сигурност над 55% за Уидодо, срещу около и под 44% за опонента му. Това е много по-убедителен резултат за президента от този през 2014 г., когато дойде на власт, побеждавайки Субианто и разчупвайки статуквото на военните и политически елити в страната. Официалните резултати ще бъдат обявени през май, наравно с тези от парламентарните и местни избори, които се произвеждаха успоредно на президентския вот. Над 190 млн. индонезийци участваха в гласуването, докато кандидатите за места в националния и местните парламенти в островната държава бяха над 245 хиляди.", "date": "2019.04.17", "title": " Индонезия преизбра Уидодо за президент"}
{"url": "https://trud.bg/%d1%80%d0%b5%d1%88%d0%b0%d0%b2%d0%b0%d1%82-%d1%81%d1%8a%d0%b4%d0%b1%d0%b0%d1%82%d0%b0-%d0%bd%d0%b0-%d0%be%d1%87%d0%bd%d0%b0-%d0%b1%d0%be%d0%bb%d0%bd%d0%b8%d1%86%d0%b0-%d1%81%d0%bb%d0%b5%d0%b4-%d0%be/", "text": "Съдбата на варненската общинска Очна болница ще бъде решена след одит. Това гласуваха съветниците от комисията по здравеопазване към местния парламент по предложение на председателя му Тодор Балабанов. Според решението им експерти от общината и Медицинския университет ще направят анализ на състоянието на дружеството, оценка на сградата и земята под нея и ще определят размера на нужните средства за цялостен ремонт на болницата, за да стане тя отново привлекателна за пациентите. На база на одита местната власт ще реши дали да прехвърли закъсалото здравно заведение на Медицинския университет, който има готовност да инвестира в обновяването му и в закупуване на апаратура. Екипът на болницата лансира този спасителен вариант още преди месец. Последваха масови предизвестия за напускане, които лекарите оттеглиха, след като управителят на болницата д-р Руслан Тошев подаде оставка. Наследничката му на поста проф. Христина Групчева представи пред комисията доклад, в който се сочи, че причините за затъването на лечебното заведение са намаляването на оборотите от клинични пътеки с 25%, напускането на ключови лекари и лошата организация. Медицинският университет иска болницата, тъй като тя е база за обучение на студенти. Висшето училище, в което се обучават близо 5800 българи и чужденци, разполага с научен, експертен, технологичен и финансов капацитет, за да превърне болницата в елитен център по офталмология, бе изтъкнато на заседанието. „Нашите студенти имат изключително високи изисквания. Те търсят качествено място за придобиване на знания по офталмология“, заяви помощник-ректорът на МУ-Варна инж. Деян Грънчаров. По думите вариантите за университета са два – или да възстанови авторитета на Очна болница, или да изгради своя нова база за обучение. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.17", "title": " Решават съдбата на Очна болница след одит"}
{"url": "https://trud.bg/pod-igoto-%d0%b2%d0%bb%d0%b8%d0%b7%d0%b0-%d0%b2-%d1%83%d1%87%d0%b5%d0%b1%d0%bd%d0%b8%d0%ba%d0%b0-%d0%bf%d0%be-%d0%bb%d0%b8%d1%82%d0%b5%d1%80%d0%b0%d1%82%d1%83%d1%80%d0%b0/", "text": "Част от текста е включен в учебника на „Просвета” Десетокласниците ще разсъждават върху обществения отзвук след публикуването на изданието и дали то е уместно “Pod igoto”- вариантът на неостаряващия роман на Иван Вазов, който беше издаден на “маймуница” в ограничен тираж, влиза в учебник по литература за 10 клас. Включването на случая с това издание в учебниците е одобрено от МОН и учениците ще разсъждават върху него в предстоящата 2019/2020 учебна година. Учебникът е на “Просвета” и ще се появи по книжарниците тази есен. Всеки гимназиален учител може да избере по кой от одобрените варианти, на няколко издателства, ще преподава. Авторите на учебника на “Просвета” са Любов Шишкова и Албена Хранова. В един от уроците те запознават десетокласниците с инициативата “Под игото” да се издаде на “маймуница” навръх 24 май 2017 г., за да се привлече общественото внимание към все по-масовото използване на латиницата при комуникацията в социалните мрежи. Тогава издаделите на романа от “Жанет 45” обясниха, че са провокирани от загърбването на кирилицата и заплахата от нарастваща неграмотност. “Pod igoto”  е съчетание между латински букви, цифри и препинателни знаци. Поставените в учебника задачи са свързани не толкова със съдържанието на романа, който те започват да изучават по-рано, а с обществения отзвук след публикуването на пълния текст на на шльокавица. Целта е да се насърчат учениците сами да проучат основните позиции в медийни съобщения, форуми, видеа и след това да проведат дискусия усместно ли е такова издание и как биха реагирали героите на Вазов, ако можеха да го видят.", "date": "2019.04.17", "title": " „Pod igoto” влиза в учебника по литература"}
{"url": "https://trud.bg/%d0%b0%d0%bb%d0%b5%d0%ba%d1%81%d0%b0%d0%bd%d0%b4%d1%8a%d1%80-%d0%bc%d0%b0%d0%bd%d0%be%d0%bb%d0%b5%d0%b2-%d0%bf%d0%be%d0%b4%d0%b0%d0%b4%d0%b5-%d0%be%d1%81%d1%82%d0%b0%d0%b2%d0%ba%d0%b0-%d0%ba%d0%b0/", "text": "Заместник-министърът на икономиката Александър Манолев подаде оставка пред министър-председателя Бойко Борисов. Това съобщиха от правителствената информационна служба. Като мотив за решението си Манолев изтъква   на Върховна касационна прокуратура по повод медийни публикации и желанието му това по никакъв начин да не засяга работата на правителството. Друг аргумент, посочен от Манолев е солидарността с колегите му, които са спазили моралния стандарт в управлението и са напуснали постовете си само заради съмнения. „Сигурен съм, че в документите няма нищо срещу мен, но не мога да подложа семейството си отново на това. Благодаря за доверието. Решението ми е лично“, допълва още Александър Манолев. Оставката му е приета от премиера Бойко Борисов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.17", "title": " Александър Манолев подаде оставка като заместник-министър на икономиката, Борисов я прие"}
{"url": "https://trud.bg/%d0%bc%d0%b5%d0%b3%d0%b7-%d1%81%d0%b8-%d0%be%d0%bf%d1%80%d0%b0%d0%b2%d0%b8-%d0%b7%d1%8a%d0%b1%d0%b8%d1%82%d0%b5/", "text": "Дизайнерката Миглена Каканашева – Мегз е свалила брекетите, които носеше близо две години, пише „Хот арена“. Това стана ясно от кратки клипчета в инстаграма на красавицата по случай благотворителната й кампания “Активно Добро”, като този път на лицето й за първи път грее красива усмивка. Зъбите й изглеждат перфектно и вече не са издадени напред. Захапката на модната принцеса е изцяло променена. Завистници обсъждат, че освен носенето на брекети Каканашева се е подложила на сложна процедура, която е прибрала цялата й горна челюст навътре. “Резултатите са изумителни”, “Цялата й физиономия е различна”, “Красавица”, са сега най-честите коментари под новите снимки на Мегз. Говори се още, че Каканашева се е бръкнала 50 хиляди за това чудо на медицината. Сега тя изглежда нежна и очарователна и няма и помен от старата й визия.", "date": "2019.04.17", "title": " Мегз си оправи зъбите"}
{"url": "https://trud.bg/%d1%84%d0%b0%d0%bd%d0%b4%d1%8a%d0%ba%d0%be%d0%b2%d0%b0-50-%d0%be%d1%82-%d0%b4%d0%b5%d1%86%d0%b0%d1%82%d0%b0-%d1%81%d0%b0-%d0%be%d0%b1%d1%83%d1%87%d0%b5%d0%bd%d0%b8-%d0%bd%d0%b0-%d0%b1%d0%b5%d0%b7/", "text": "Ограмотяват технологично първолаци от 70 училища 50% от децата са преминали през обучения за безопасност в интернет, сочи проучване сред над 8000 ученици от 5-ти до 12-ти клас в София, цитирано от столичния кмет Йорданка Фандъкова по време на конференция за киберсигурност. Компютърни технологии се учат още от първи клас в 70 столични училища, но само в 128 училище в кв. „Младост“ има дисциплина информационна сигурност. Общината е участвала и в проект за обучаване на деца на безопасен интернет с помощта на видеофилми и електронни игри. „Когато говорим за сигурност в града, ние говорим за инвестиции в техника като видеонаблюдение в детските градини за да можем да сме по-сигурни за нашите деца. По-малко, обаче, говорим за това, което заплашва децата там, където прекарват много голяма част от времето си – в интернет. Родителите късно гласуват доверие на децата да се придвижват сами, а в същото време ги оставят пред компютъра без да се интересуват с кого общуват и на какви игри играят“, каза Фандъкова по време на форума. Според нея много деца и родители имат нужната грамотност по киберсигурността. „Въпреки това все още сме на старта и трябва много да говорим и работим за това децата да бъдат обучени“, каза кметът.", "date": "2019.04.17", "title": " Фандъкова: 50% от децата са обучени на безопасен интернет\t"}
{"url": "https://trud.bg/%d0%be%d0%b4%d0%be%d0%b1%d1%80%d0%b8%d1%85%d0%b0-%d0%b4%d0%be%d0%bf%d1%8a%d0%bb%d0%bd%d0%b8%d1%82%d0%b5%d0%bb%d0%bd%d0%be-%d1%81%d0%bf%d0%be%d1%80%d0%b0%d0%b7%d1%83%d0%bc%d0%b5%d0%bd%d0%b8%d0%b5/", "text": "С нови 7582 дка пътища в района на Плана Правителството одобри допълнително споразумение към Меморандум за разбирателство между правителството на България и “А.З.К. Пропъртис” ЕООД за изпълнението на приоритетния инвестиционен проект “ПЛАНА ХАЙТС”.С документа се удължава срокът на действие на сертификата за приоритетен инвестиционен проект, без да се променят други параметри на меморандума. Проектът е известен като “Новия Димитровград”, а корпоративната презентация включва точно сравнението със строителството на Димитровград преди повече от 70 години и факта, че за пръв път от много време насам в България се прави нов град. Модерното селище е в района на Плана планина, между София и Самоков – село Алино. Проектът обхваща изграждането на необходимата за нуждите на селището инфраструктура – 7582 дка пътища, електричество и водоснабдяване, сгради за обществена полза – търговски център, спортен център, медицински център, детска градина, паркове и др. Общият размер на инвестицията се планира да бъде в размер на 54 млн. лева, след въвеждането в експлоатация на обектите по проекта се очаква да бъдат създадени около 100 нови работни места. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.17", "title": " Одобриха допълнително споразумение за „Новия Димитровград”"}
{"url": "https://trud.bg/%d0%bf%d0%b0%d1%80%d1%82%d0%b8%d1%8f%d1%82%d0%b0-%d0%bd%d0%b0-%d0%b5%d1%80%d0%b4%d0%be%d0%b3%d0%b0%d0%bd-%d0%be%d0%ba%d0%be%d0%bd%d1%87%d0%b0%d1%82%d0%b5%d0%bb%d0%bd%d0%be-%d0%b7%d0%b0%d0%b3%d1%83/", "text": "Партията на турския президент Реджеп Тайип Ердоган окончателно загуби мегаполиса Истанбул. Той претърпя тежка загуба, след като не успя да оспори избора за кмет на кандидата на основната опозиционна Народно-републиканска партия, предадоха турските медии, цитирани от БГНЕС. Новият кмет ще се казва Екрем Имамоглу. Той победи в тежка битка бившия премиер Бинали Йълдъръм. Последният напусна премиерския пост, след като той беше премахнат в резултат на конституционните промени, инициирани от Ердоган. Имамоглу бе поканен в провинциалната избирателна комисия в Чаглаян. Това се случи след като отхвърлиха молбата на Партията на справедливостта и развитието (ПСР) за отлагане на процеса, докато Върховният избирателен съвет (ВИС) не приключи извънредното обжалване за нередности. Според окончателните данни, обявени от изборните власти, за Имамоглу са гласували 4 169 765, а за неговия опонент Йълдъръм – 4 156 036. Разликата между двамата е само 13 729 гласа. Именно те донесоха развръзката 17 дни след провелите се изключително оспорвани местни избори. Очаква се церемонията по встъпването да се проведе в централата на столичната община в област Фатих в 18.00 часа местно време. Въпреки че Имамоглу официално ще встъпи като столичен кмет на Истанбул, работата по жалбата на ПСР ще продължи, информира ВИС. Управляващата ПСР направи всичко възможно, за да попречи на избора на Имамоглу. Тя иска касирането на вота. Загубата на Истанбул е първото голямо изборно поражение на Ердоган, откакто той е на власт през 2002 г. Неговият път в голямата политика започна именно от града на Босфора.", "date": "2019.04.17", "title": " Партията на Ердоган окончателно загуби изборите в Истанбул"}
{"url": "https://trud.bg/%d0%ba%d0%b5%d0%b2%d1%80-%d0%b5%d0%bb%d0%b5%d0%ba%d1%82%d1%80%d0%be%d1%80%d0%b0%d0%b7%d0%bf%d1%80%d0%b5%d0%b4%d0%b5%d0%bb%d0%b8%d1%82%d0%b5%d0%bb%d0%bd%d0%b8%d1%82%d0%b5-%d0%b4%d1%80%d1%83%d0%b6/", "text": "Поскъпване на тока искат производители и доставчици от 1 юли. Това става ясно след като Комисията за енергийно и водно регулиране публикува данните от заявленията на компаниите. По изчисления на регулатора държавният ТЕЦ „Марица-Изток 2” е заявил с 92% по-висока цена от 1 юли. При НЕК и АЕЦ „Козлодуй” исканото увеличение е в рамките на 1 до 3%. Електроенергийният системен регулатор е поискал с 34% по-високи такси за пренос. Според публикуваните данни ЧЕЗ иска токът за бита през нощта да поскъпне с 67,6%, а увеличението през деня да е с 3,5 на сто. Заявката на ЕВН е за по-скъпа енергия с 1,1% през нощта и 0,5% през деня. Според заявлението на „Енерго-про” цената на тока в Североизточна България през деня няма да се увеличава, а нощната ще поскъпне с 2,08%. И трите ЕРП искат по-високи тарифи за достъп и пренос на енергията до домакинствата. Разчетите на Комисията за енергийно и водно регулиране предстоят. Въпреки заявките за драстично по-високи цени, от регултатора неведнъж заявиха, че основания за поскъпване на тока има само в рамките на инфлацията. По тази причина увеличението от юли не би трябвало да е с повече от 3%.", "date": "2019.04.17", "title": " КЕВР: Електроразпределителните дружества искат поскъпване на тока от 1 юли"}
{"url": "https://trud.bg/%d1%82%d1%80%d0%b8%d0%bc%d0%b0%d1%82%d0%b0-%d1%86%d0%b8%d0%b3%d0%b0%d0%bd%d0%b8-%d0%bf%d1%80%d0%b5%d0%b1%d0%b8%d0%bb%d0%b8-%d0%bf%d1%80%d0%be%d0%b4%d0%b0%d0%b2%d0%b0%d1%87-%d0%b2-%d0%b3%d0%b0%d0%b1/", "text": "Окръжният съд в Габрово наложи най-тежката мярка за неотклонение „задържане под стража“ на тримата роми, обвиняеми за побоя над продавач от магазин, съобщиха от съда. 30-годишният Петко Асенов, 20-годишният му брат Йордан и 21-годишният им племенник Никола Монев бяха доведени в съда в Габрово от ареста във Велико Търново с белезници на ръцете и краката. Те бяха отведени във Велико Търново, след като в Габрово избухнаха масови протести. Тримата са обвинени в причиняване на лека телесна повреда на Венцислав Иванов при побоя на 7 април в магазина на ул. „Николаевска“, като деянието е извършено по хулигански подбуди. В съда братята и племенникът им казаха, че съжаляват и не искат да са в ареста. Служебните им защитници пък настояваха, че става дума за елементарен битов кандал, а клиентите им са задържани заради уличен натиск. Магистратите обаче счетоха, че от събраните до момента доказателства – разпити на свидетели, съдебномедицинска експертиза, видеозапис и др., може да се направи обосновано предположение, че тримата са извършили престъплението, за което са привлечени като обвиняеми. Съдът взе предвид и останалите изискуеми от закона предпоставки за налагане на най-тежка мярка за неотклонение, както и данните за предходни осъждания на тримата и за други висящи наказателни производства по отношение на един от тях, които определят обвиняемите като лица с висока степен на обществена опасност.  Определението на Габровския окръжен съд е окончателно и не подлежи на обжалване. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.17", "title": " Тримата биячи от Габрово остават за постоянно в ареста\t"}
{"url": "https://trud.bg/%d0%bf%d1%80%d0%be%d0%b1%d1%83%d1%82%d0%b2%d0%b0%d1%82-%d0%bd%d0%b8-%d0%bc%d0%b0%d0%ba%d0%b5%d0%b4%d0%be%d0%bd%d1%81%d0%ba%d0%be-%d0%b0%d0%b3%d0%bd%d0%b5%d1%88%d0%ba%d0%be-%d0%b7%d0%b0-%d0%bd%d0%b0/", "text": "Възможно е търговци да се опитат да пробутат македонско агнешко месо като го представят за българско за предстоящите празници. За това предупреждават от Националната овцевъдна и козевъдна асоциация (НОКА) в специално отворено писмо. Според родните производителите цената на традиционното за празника месо няма да е по-различна от миналогодишната. „В момента във ферма агнетата се продават средно по 6 лева за килограм живо тегло, а от кланиците килограмът излиза между 11 и 13 лева”, казаха още овцевъдите. От НОКА уточниха, че агнешкото с произход България задължително трябва да е маркирано със син печат, а вносното – с червен. Червена маркировка трябва да има и на закланите в български кланици вносни агнета. При покупка на по-дребни разфасовки в магазините задължително трябва е маркирана и страната на произход.", "date": "2019.04.17", "title": " Пробутват ни македонско агнешко за наше"}
{"url": "https://trud.bg/%d0%b3%d1%80%d0%b8%d0%b3%d0%be%d1%80-%d1%81%d0%b8-%d1%83%d1%80%d0%b5%d0%b4%d0%b8-%d1%81%d1%80%d0%b5%d1%89%d0%b0-%d1%81-%d0%bd%d0%b0%d0%b4%d0%b0%d0%bb/", "text": "Григор Димитров продължава успешно мисията си да спаси поне част от 360 точки на ранглистата, които има от миналогодишния полуфинал на „Мастърс“-а в Монте Карло. Българският тенисист вече има 90 т., след като се класира за третия кръг на турнира с победа със 7:6 (2), 6:4 над Ян-Ленард Щруф. Това е втори пореден успех на сингъл за 28-я в света в първата му надпревара от сезона на клей.  Първият сет бе изключително равностоен, като Димитров трябваше да връща пробив, а и двамата пропуснаха доста шансове до тайбрека. Там опитът на българина си каза думата, а в началото на втората част Григор отново спечели подаването на противника, а малко по-късно имаше шанс и за 3:0. 196-сантиметровият германец се спаси с мощните си сервиси, но авансът се оказа достатъчен за победа на Димитров.  Следващата задача на българина обаче ще е значително по-тежка, тъй като негов съперник в третия кръг е Краля на клея Рафаел Надал. Испанецът разби с 6:1, 6:1 сънародника си Роберто Баутиста-Агут.  „Това беше първият ми мач на клей от близо година и се опитах да покажа стабилна игра – заяви Матадора. – Много съм доволен, че турнирът започна толкова добре. Контролирах точките до такава степен, че си позволих дори волета, което е много добра новина за мен.“", "date": "2019.04.17", "title": " Григор си уреди среща с Надал"}
{"url": "https://trud.bg/%d1%81-20-%d0%bf%d0%be%d1%81%d0%ba%d1%8a%d0%bf%d0%b2%d0%b0%d1%82-%d0%ba%d1%83%d1%80%d0%b8%d0%b5%d1%80%d1%81%d0%ba%d0%b8%d1%82%d0%b5-%d0%bf%d1%80%d0%b0%d1%82%d0%ba%d0%b8/", "text": "Някои фирми вече слагат налога „Български пощи” няма да начислява ДДС върху писмата С 20% по-скъпи стават куриерските пратки заради промени в Закона за пощенските услуги. При изпращане на писма и пощенски пратки чрез български куриерски фирми ще бъде начислявано ДДС, от което до момента те бяха освободени. Някои компании са изпратили имейли на своите клиенти – фирми, с които работят по договор, за да ги уведомят, че пратките ще поскъпнат от 15 май, а в някои дружества вече начисляват ДДС, показа проверка на “Труд”. Куриерските услуги, които ще поскъпнат с 20%, са най-използваните – изпращане на писма и малки пощенски пратки до 20 кг. “Български пощи” е единствената компания, която ще продължи да бъде освободена от ДДС за предлаганата от нея универсална пощенска услуга, пише в закона. За да предоставя пощенски услуги на територията на цялата страна (т.н. универсална пощенска услуга), “Български пощи” получава субсидии от държавата в размер на около 6 млн. лв. годишно. Парите се дават, за да има във всички населени места пощенски станции и цялото население на страната да има достъп до тази услуга. Досега частните куриерски компании са се възползвали от облекченията за предоставяне на универсална пощенска услуга и не са начислявали ДДС върху пратките си. От мотивите на законопроекта става ясно, че промените имат за цел да подобрят финансовото състояние на пощите и да въведат практиката на авансово плащане на субсидии. Разписани са и мерки за подобряване на услугите, в това число и по-бързи реакции при рекламации от потребителите. Това е важно, защото 90% от рекламациите са заради изгубени пратки на получатели, както в страната, така и в чужбина. Чрез законопроекта ще има и по-голям контрол върху онлайн търговците, пише още в мотивите. Промените са внесени от Министерски съвет в парламента и се очаква днес да бъдат обсъдени от Комисията по бюджет и финанси. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.17", "title": " С 20% поскъпват куриерските пратки"}
{"url": "https://trud.bg/%d1%84%d0%b8%d0%bd%d0%b0%d0%bd%d1%81%d0%be%d0%b2%d0%b8%d1%8f%d1%82-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b2%d0%bb%d0%b0%d0%b4%d0%b8%d1%81%d0%bb%d0%b0%d0%b2-%d0%b3%d0%be%d1%80%d0%b0-2/", "text": "Парламентът трябва да ратифицира Споразумението от Вашингтон Вторият в света аутсорсинг център на Световната банка ще бъде у нас, а страната ни се открои сред държавите-кандидатки за разполагане на центъра поради стратегическото си местоположение, стабилната политическа и икономическа среда и наличието на висококвалифицирана работна ръка. Това заяви пред “Труд” финансовият министър Владислав Горанов, който подписа преди дни във Вашингтон Споразумение за предоставяне на подкрепа за установяването и функционирането на Офис на Световната банка за споделени услуги и други функции в София. Както е известно, първият подобен център в света извън седалището на Световната банка във Вашингтон, САЩ е открит в Индия – Ченай, щата Тамил Наду през 2001 година. На днешното правителствено заседание бе прието решение, с което кабинетът предлага на парламента да ратифицира документа. Министърът на финансите подчерта, че за избора на София са повлияли още добрата инфраструктура и съотношение разходи-качество на живот, както други изисквания, оказващи съществено влияние за функционирането на подобен вид изнесени дейности на международната финансова институция. По думите на Владислав Горанов в следващите няколко години във втория в света аутсорсинг център на Световната банка ще бъдат разкрити 300-400 работни места. От Министерски съвет уточниха, че в новата структура ще бъдат ангажирани голям брой компютърни специалисти и други висококвалифицирани и мотивирани експерти. Изграждането на офиса на Световната банка в България ще се осъществява поетапно. Началната фаза се очаква да стартира още през месец юли 2019 тази година. Отчита се, че установяването на структурата в София ще има положително влияние върху икономическата среда в страната – осигуряване на работни места за високотехнологични специалисти и надграждане на потенциал в сектори с висока добавена стойност. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.17", "title": " Финансовият министър Владислав Горанов пред „Труд”: София е вторият аутсорсинг център на Световната банка\t"}
{"url": "https://trud.bg/%d1%80%d0%b0%d0%b4%d0%be%d1%81%d0%bb%d0%b0%d0%b2-%d0%bc%d0%b8%d0%bb%d0%b5%d0%bd%d0%ba%d0%be%d0%b2-%d0%bf%d0%be%d0%b4%d1%83%d0%bf%d1%80%d0%b0%d0%b2%d0%b8%d1%82%d0%b5%d0%bb-%d0%bd%d0%b0-%d0%b1%d0%bd/", "text": "Тече стрес тест на шест банки Присъединяването ни към Единния надзорен механизъм (ЕНМ) на Европейската централна банка (ЕЦБ) е основен приоритет за БНБ. Това посочва подуправителят на БНБ Радослав Миленков, ръководител на управление “Банков надзор”, в бюлетина на Асоциацията на банките в България. Присъединяването към Единния надзорен механизъм трябва да стане едновременно с влизането ни в “чакалнята за еврото”. За тази цел БНБ работи в три направления. Първото е изграждане на необходимата нормативна рамка. Работата в това направление е в напреднал стадий с приемането в края на миналата година на необходимия пакет от законодателни промени, осигуряващ възможността за синхронизиране на надзорните процеси между ЕЦБ и БНБ, посочва Радослав Миленков. Предстои преглед и евентуална промяна на наредби и указания, с цел да се постигне съответствие с правилата на ЕЦБ в ключови сфери от банковия надзор и управлението на риска. Второто направление е синхронизирането на надзорните практики на БНБ с тези на ЕЦБ. Тук влиза създаването на съвместни надзорни екипи с ЕЦБ и разпределяне на надзорните функции между ЕЦБ и БНБ по отношение на значими и по-малко значими за пазара банки. Третото направление е прегледа на качеството на активите и стрес теста на банките. Процесът е в ход по отношение на селектираните шест банки и се извършва от ЕЦБ съгласно приети от ЕЦБ методология и макроикономически сценарии. Сред приоритетите на работа е и осъществяване на надзор на банките на базата разработения наръчник на ЕЦБ. Целта е формиране на обща оценка за жизнеспособността на всяка кредитна институция на индивидуална основа, пише Радослав Миленков.", "date": "2019.04.17", "title": " Радослав Миленков, подуправител на БНБ: Правим банковия надзор като този на ЕЦБ"}
{"url": "https://trud.bg/%d0%b2%d1%81%d0%b8%d1%87%d0%ba%d0%b8-%d1%82%d1%8a%d0%b6%d0%b0%d1%82-%d0%b7%d0%b0-%d0%b4%d0%b0%d0%bc%d0%b0%d1%82%d0%b0-%d0%be%d1%82-%d0%bf%d0%b0%d1%80%d0%b8%d0%b6/", "text": "В понеделник вечерта се случи немислимото. Целият свят забрави за политическите битки, спортните събития и семейните работи. Милиони хора по света гледаха как изгаря древната катедрала „Парижката Света Богородица“, която е не само една от най-старите сгради в столицата на Франция, но е и един от символите на европейската култура. Струва си да се замислим защо толкова много хора, независимо от техните политически и религиозни убеждения, реагираха на случилото се с болка и тъга, въпреки че няма никакви човешки жертви. Милиони хора по целия свят и хиляди парижани по улиците наблюдаваха как готическият шпил на катедралата се запалва и след това се срутва заедно с част от покрива. Медиите пускаха по света непрекъснато новини, социалните мрежи бяха взривени от коментари, а държавните лидери и световните знаменитости побързаха да споделят чувствата си от загубата: „Нашата дама от Париж ни напусна“, „екзистенциален ужас“, „знаковия символ на вяра за хората по целия свят загина в пожара“, „трагичен ден за Франция“, „Париж загуби катедралата си”… Разбира се, хората емоционално реагираха, защото на живо гледаха унищожението на вечния символ на красотата, с неговата дълга история, разказваща ни за непрекъснатите човешките постижения и открития. Изграждането на катедралата започва през XII век и продължава почти 200 години. Нотр Дам оцелява през годините на оскверняване по времето на Френската революция и дългия период на нейната реставрация. 800 години Нотр Дам наблюдаваше Париж, а камбаните му звъняха по време на щастливи и на тъжни събития, като ужасните терористични атаки в Париж през ноември 2015 г. Стотици години катедралата величествено стои, като безмълвен свидетел на историята на града и страната и историята на културното сърце на Европа. Тя преживява векове на религиозно насилие, войни, епидемии и политически вълнения. На огъня обаче му бяха нужни само няколко часа, за да я унищожи. Самата история изгоря пред нашите очи в реално време. Това не е просто горяща сграда, макар и древна и красива, а необратима част от нашето човешко минало, която никога няма да можем да споделим с нашите деца и внуци. Пожарникарите казват, че са успели да спасят най-ценните реликви и сред тях е венецът от тръни на Христос. Чисто случайно са оцелели и 16-те медни статуи, стоящи на покрива от средата на XIX век. Те бяха свалени за реставрация само преди няколко дни. Но оригиналните интериори от XII век и уникалните витражи изглежда са загубени завинаги. Известният парижки писател Паскал-Емануел Гобри коментира така случилото се: „Това е просто катастрофа. Загубени са безброй безценни произведения на изкуството и артефакти. Оригиналната дървена покривна конструкция и начинът на нейното изграждане, което все още не е напълно разбрано от съвременните учени, сама по себе си е безценен паметник. Сърцето ми е съкрушено“. Нотр Дам де Пари е историята на изкуството и на европейската култура. Със загубата на Нотр Дам, ние губим не само сакрално пространство и художествено съкровище, но и един от символите на човешките постижения. Нотр Дам е едно от най-красивите неща, които ние, човешките същества, можем да създадем. Това е определен връх в историята на човечеството. И, за щастие, според последните новини, значителна част от катедралата е спасена. Виктор Юго смята катедралата Нотр Дам за произведение на изкуството, създадено от самото човечество, и пише в своя роман със същото име: „Великите сгради са като високите планини и са творения за векове… Художникът, личността, човекът изчезва в това огромно пространство, без да остави след себе си името на своя създател. Човешкият ум намира тук своя израз и своя общ резултат. Това е времето на архитекта, а народът е зидаря“. Когато Юго завършва своя роман, Нотр Дам е в ужасно състояние и се смята за старомоден и постепенно се разрушава. През 1831 г. е публикуван романът „Парижката Света Богородица“, неговия успех помага да се привлече общественото внимание и десет години по-късно започват реставрационните работи. Катедралата е буквално спасена на границата на нейната смърт. В резултат на това до вчерашния ден тя беше „гвоздея“ на всеки туристически маршрут в Париж, като един от най-разпознаваемите архитектурни паметници в света. Няма съмнение обаче, че и опожарената катедрала ще бъде не по-малка туристическата атракция от оригиналната сграда. Може би ще станем свидетели на нейното прераждане. Това означава, че една изгоряла история може да донесе на Париж същия доход, както и тази на живата.   Виктор Юго го описа „Всички погледи се устремиха към върха на църквата. Пред тях се разкри необикновена гледка. На най-горната галерия, по-високо от централната розетка, гореше буен огън, чиито пламъци се възвисяваха между двете камбанарии, обкръжени с вихър искри – огромни, буйни и яростни пламъци, късове от които излитаха заедно с пушека, носени от вятъра. Под огъня, под тъмната балюстрада с изрязани огнени три-листници, двата капчука, две чудовищни уста, бълваха безспир огнения дъжд, чиито сребристи струи се открояваха на тъмната долна част на фасадата. Приближавайки се до земята, двете струи разтопено олово се разширяваха като снопове, подобно водата, която шурти из многобройните дупчици на лейка. Над пламъците се възвисяваха огромните кули с рязко откроени стени – едната съвсем черна, другата кървавочервена, – още по-високи с гигантските сенки, които хвърляха чак до небето. Безбройните им скулптурни фигури на дяволи и дракони бяха придобили зловещо изражение. Те бяха сякаш оживели под треперливите отблясъци на огъня. Хилеха се змейове, лаеха капчуци чудовища, саламандри раздухваха жаравата, кихаха дракони, задавени от дима.“  Виктор Юго, „Парижката Света Богородица“, 1831 г. (Превод за „Труд“ от vz.ru – Павел Павлов)", "date": "2019.04.17", "title": " Всички тъжат за Дамата от Париж\t"}
{"url": "https://trud.bg/%d0%bf%d1%80%d0%be%d1%84-%d0%b2%d0%bb%d0%b0%d0%b4%d0%ba%d0%be-%d0%bf%d0%b0%d0%bd%d0%b0%d0%b9%d0%be%d1%82%d0%be%d0%b2-%d0%bf%d1%80%d0%b5%d0%b4-%d1%82%d1%80%d1%83%d0%b4-%d0%b5%d0%b2/", "text": "Поводът за разговора ни с проф. Владко Панайотов е излизането на втората част от мемоарната му книга „Срещата на две хилядолетия през моя поглед“ (изд. „Захарий Стоянов“, 2018), чиято премиера събра в Големия салон на БАН представители на политическия, научния и културен елит. Това бе едно взривяващо с емоции събитие, защото официалните слова преляха в джазов концерт, изпълнен от „Владко Панайотов Бенд“. – Проф. Панайотов, навлязохме в ожесточена предизборна кампания за новия Европарламент. Ще Ви върна назад 12 години: как в България се става евродепутат?  – Винаги съм смятал, че човек просто трябва да си върши добре работата и тя да е печеливша за всички, най-вече да е новаторска. Ще се намерят хора, които да те оценят и поставят на правилното място. Не е нужно да мислиш как да се покажеш, как театрално да изиграеш, че си велик… Работи и постигай резултати в своята област. Аз работих в пустинята Атакама почти 10 години, в които подготвях новите инсталации за извличане на мед, злато и други благородни метали, за пречистване на водите, което е особено ценно в пустинята. Бях сигурен, че никой никога няма да разбере, че съм бил в тази изолирана област на света. Работех от сутрин до вечер само с мисълта да не изложа страната си, защото лошите неща – за разлика от добрите – се разнасят с бързината на мълния. И затова, когато след много години президентът на Чили Себастиян Пинера ме награди с най-високото отличие на Република Чили – ордена „Бернардо О’ Хигинс“ за заслуги към индустрията на страната, разбрах, че нищо не е безследно. Същото стана и тук. Работех в „Горубсо“, честно казано, не следях нито Европа, нито събитията около нашето присъединяване. Щом трябва да се присъединяваме – значи трябва и толкоз. Моята работа беше да внедря новата безцианидна технология. Тя донесе над 3 милиона лв. годишен ефект, беше спряно токсичното заразяване на нашите реки. Именно работейки в Рудозем, ме поканиха от София за кандидат в първите евроизбори за България, с което особено се гордея. Целият процес на моето предлагане, избиране и перипетии е описан в първия том от мемоарите ми. Никакви политически борби, никакви конфликти – само нови технологии и идеи за България от Европа и обратно. Моят девиз беше „Работи за печеливша Европа, за да спечели и България“. – Външният поглед към Брюксел често е несправедлив: мнението е, че едва ли не избраниците там се забавляват. Каква е реалната картина?   – Работата в Европарламента нито е лесна, нито е проста, нито е за забавление. Това е тежка, отговорна и всеобхващаща дейност, ако я вършиш истински. Хората виждат обикновено едната страна на монетата. Голям пропуск е, че не се показва другата страна – проблемите, непрекъснатата борба да се докажеш и да надделееш над другите с по-добри предложения, поправки в законите, внасяне на нови директиви и тяхното отстояване. Тази работа изисква непрекъснато запознаване с новостите в твоята област, предлагане и отстояване на нови идеи, работа с мощен екип от специалисти у нас и в Европа, да можеш да преодолееш и мнения, несъвместими с твоето, без да печелиш врагове, защото там това е гибелно. Това е работа от ранна сутрин до неизвестно кога през нощта – няма лимит. Личният авторитет там е решаващ – загубиш ли го, не ти възлагат нищо, подминават те и ти ставаш един приходящ чиновник, от който ползата е никаква. Но аз съм убеден, че такива случаи няма и няма да има сред нашите представители. Моята голяма заблуда в началото беше, че Европа се интересува от проблемите ни, че е готова да се включи в тяхното решаване веднага и с всички сили. Нищо подобно. Машината е изключително тромава. Европа може да помогне само след много дълго обяснение, доказване, търсене на подкрепа от другите партии. Нужно е време и здрави нерви. – Какво остана недовършено от Вашата работа тогава?  – Не успях да реализирам проекта за борбата с емисиите от централите, добиващи ток от въглища. Аз съм привърженик на въглищата, отчитайки и особеностите на нашата страна. Емисиите не трябва да се съхраняват под земята, а трябва да се елиминират в безвредни съединения. За съжаление, патентите, в които залагах тези идеи и експериментите по тях, изискват много технологично време, докато бъдат признати – аз ги получих, когато моят срок свърши. Може би с новата Европейска комисия ще намерим общ език по този въпрос и ще направим нещо полезно за България, Европа и за света – включително и за САЩ. – Защо нашите политици имат толкова краткотраен живот на авансцената и народът бързо ги отхвърля? Защо вечно търси новия месия?  – Лидерът трябва да е близко до хората и да ги обединява. Днес наблюдавам една студенина, едно високомерие у определени лидери на партии. Те не разбират хората, които ги обичат, не разбират и причините, поради които после пропадат, защото са поразени от вируса на своята величавост, нарцисизъм, самомнителност. Хората винаги ще търсят своя месия. Всяка нация намира своя лидер, брани го от хули и неприятности, защото разчита, че той ще намери решение на проблемите, специфични за всеки народ. Често пъти това се получава. Вижте Скандинавските страни, вижте Финландия. – Брекзит ли е най-страшният сигнал за отминалата слава на Европа?  – Смятам, че това беше една огромна грешка на ръководството на Европа. Трябваше да направи всичко възможно този процес да не се състои. Освен ако няма нещо, за което ние не се досещаме. Но аз съм работил с евродепутати от Кралството по много въпроси: и по водородните двигатели, и по вредните емисии, и по смяната на батериите и пр. Да, те са особени, те имат свой маниер, те имат особено чувство за достойнство и за справедливост. Но Европарламентът не е пансион за благородни девици – в името на общите цели приемаш тези особености. Техните бележки, както и мотивиращи изказвания са много важни и навременни. Те бяха един силен коректив. Дано да не се състои Брекзит и да останат в Европа. Да не забравяме все пак, че Великобритания е сред основателите на модерна Европа. – Познавате ли някои от днешните български кандидати за Европарламента?  – Познавам добре Мария Габриел. Тя дойде след мен като евродепутат и съм следил първите й стъпки, цялото й развитие – беше ми интересно, аз имах парламентарен офис в Благоевград (общо в страната имах шест), а тя е от този район. Интересно ми беше какво ще е поведението на едно момиче от народа, защото за мен тя е точно такава. Трябва да кажа, че тя се захващаше с трудни задачи, навсякъде успяваше с много труд и удивително постоянство, което за нейната крехка фигура е просто фанстастично. Навсякъде тя будеше симпатии и подкрепа. Но бих искал да кажа няколко думи и за най-знаковите според мен евродепутати от първите два мандата. От десницата беше Емил Стоянов. Човекът, който не говореше много, но вършеше огромна работа. Той докара Панагюрското златно съкровище в Брюксел. Евродепутати, на които Европарламентът ставаше на крака, когато се изказваха или предлагаха изменения, са Илияна Йотова, Евгени Кирилов и Филиз Хюсменова. Те са блестящи оратори, говорещи на два или три езика, те водеха брилянтни спорове с най-големите капацитети. С тяхното мнение се съобразяваха всички без изключение. На тях България дължи много, проблемът е, че няма достатъчно публичност на тази дейност. Нека не ми се сърдят останалите евродепутати от този период – за всеки ще има място персонално в моята трета книга с най-добрите техни достижения. – Били сте многократно в САЩ, разговаряли сте с конгресмени. Защо САЩ напуснаха Парижкото споразумение?   – Забелязах, че конгресмените са хора практици, които не се трогват особено от романтични и голи изявления от типа „да подсигурим зеленото бъдеще на нашите деца и внуци“. И те обичат своите деца и внуци като всички нас, но искат и реална подкрепа за индустрията, действени нови технологии – качествени, евтини и печеливши. Ние трябва да се учим от тях на този подход – реализъм, достижения и пряка полза за хората. Излизането на САЩ от Парижкото споразумение е също една голяма грешка от европейска страна. Тя се състои в това, че на Щатите трябваше да се покаже печелившата и перспективна страна на това споразумение. Че то не е само една голяма бездънна яма, в която се хвърля огромно количество пари, а ползата не се вижда. Аз уважавам тяхното становище и съм убеден, че ако се намери решение, което да не ощетява индустрията, а да я прави по-печеливша и едновременно с това да се решават проблемите с емисиите, би могло да се предоговори Парижкото споразумение и САЩ да влязат в него. От това ще спечелят всички. А такова решение има. Стига новата Европейска Комисия да пожелае това. Тук България, българската наука и БАН могат да бъдат инициатори на този процес. – Когато читателят разгърне сега новата ви книга, ще се натъкне на разочарованието, с което говорите за „дворцовия преврат“ през 1989 г.: за фалша, предателствата, за тази „лошо изиграна пиеса“. Кой трябва да направи достоверна преоценка на близката ни история?  – Дали това е „дворцов преврат“, или „лошо изиграна пиеса“, аз не твърдя. А може би е естествен процес, който е трябвало да стане. Но за достоверната оценка, която пак ще е субективна, е изключително важно да се чуят участниците в този процес. Малцина са живите. Аз съм се постарал да се срещна с някои от тях в течение на 20-25 години. Това са: тогавашният министър-председател Георги Атанасов – той ръководеше процеса на Десети ноември; съпругата и дъщерята на тогавашния военен министър Добри Джуров; хора, които са участвали в пленума, както и със самия Тодор Живков. Картината е много сложна, както се казва, многопластова. Зад уж явни неща се крият процеси, за които не подозираме. Така че крайната оценка ще я даде времето и то не скоро. – Успели сте да вземете интервю от Тодор Живков през февруари 1993 г. Записали сте го на видео. Кое е най-важното от посланията на Живков?  – Диаметралните оценки за Тодор Живков бяха в миналото, продължават и сега. Аз не заемам позиция, аз не съм участник в тези процеси. Моите задачи в живота бяха съвсем различни. Но аз исках да знам в какво време съм живял. Нима всичко е било измислица, да не казвам лъжа. Тези хора, които са ръководили страната, знаели ли са, че релсите, по които се движим, водят до пропаст? Ако е така, какво са направили за да предотвратят катастрофата? Въобще, що за хора са ни ръководили? Това бяха моите въпроси. Какво беше това време – фарс, мит, напразна надежда или истински стремеж към нещо добро и хубаво? След моят разговор аз дълго мислих над чутото. Най-важното послание беше завоалирано: колко е важно да почувстваш повелята на времето и да си тръгнеш навреме, каквито и да са съблазните, каквито и да са уговорките и увещанията на другите. Да си тръгнеш навреме. Това не важи само за политиката, а за всяка дейност. Всичко друго е въпрос на лична преценка, която всеки може да си направи, четейки интервюто. – Интересувате се от събития, променили хода на световната история. Затова ли посещавате знакови места и пишете за Ялта от 1945 и Квебек от 1944?  Не само. Аз посетих и Потсдам, и срещата на „Тримата големи“. Не е възможно да знаеш съдбата на България и съдбата на Европа, ако не знаеш какви са били целите, мотивите и реалностите, пред които са били изправени хората, начертали световната история и то за дълги години напред. Разбира се, сега, когато имам една голяма част от фактологията на онова време в собствената си библиотека (филми, книги, мемоари – всичко от този период, което съм събирал от САЩ, Великобритания, Германия, Русия), мога да изразя възхищението си от президента Франклин Д. Рузвелт, който е имал дарбата да предчувства нещата, събитията и историята в един дълъг период от време. Неговите прогнози и виждания за света почти изцяло се сбъднаха. Иначе в краткосрочен план и Сталин, и Чърчил постигнаха това, което искаха в Ялта. Този разговор за мене е важен, поражда десетки въпроси. Не са много и хората, с които може да се говори – мой постоянен събеседник е историкът акад. Георги Марков – една уникална жива енциклопедия. Да е жив и здрав! – Един от приоритетите на политиците в последно време е борбата с фалшивите новини. Може ли да се каже, че глобалната мрежа е законодателят на общественото мнение?   – Аз смятам, че за един политик най-важен е личният му авторитет, имидж или възприемането му от обществото. Няма значение дали това е у нас или в Европа. Ако народът те хареса, то той те харесва завинаги. Прощава неволните грешки и пропуски. Отминава с лека ръка чисто човешките залитания. Ако обича – обича, и никакви фалшиви новини не могат да пробият тази стена на обич. Интуитивно разграничава сеното от плявата. Не важи приказката „аз исках, но народът не ме разбра“. Народът всичко разбира. Така че политиците, ако са искрени, доброжелателни и отзивчиви към обикновения човек, те ще бъдат обичани и подкрепяни във всичко. Нашият гост  Член-кор. проф. д.т.н. инж. Владко Панайтов познава добре тънкостите на политическите игри в Европарламента, бил е евродепутат два мандата (2007 – 2014). През февруари 2018 г. президентът Румен Радев го удостои с орден „Св. св. Кирил и Методий“ за неговия значим принос в областта на науката и образованието и за утвърждаване авторитета на България по света. Неговата биография изобилства от научни постижения, технологични иновации и политико-социални каузи. Автор е на над 180 публикации, 42 изобретения, патенти и полезни модели, 7 монографии и 8 учебника и помагала. Но чарът му на общественик се подсилва от страстта му към музиката – в Брюксел той е разпознаваем като „водородния професор – виртуозен изпълнител на саксофон.", "date": "2019.04.17", "title": " Проф. Владко Панайотов пред „Труд“: Европарламентът не е пансион за благородни девици\t"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d0%bd-%d0%b2-%d0%be%d1%82%d0%ba%d1%80%d0%b8%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d0%b0%d0%bc%d0%b5%d1%80%d0%b8%d0%ba%d0%b0/", "text": "Бомбата гръмва със страшна сила на 18 юни 1981 г. Има такава легенда. В годините на зрелия социализъм вървяхме с баща ми по „Граф Игнатиев“. Като стигнахме Съюза на журналистите, той спря, вдигна глава и каза: „Днеска горе има другарски съд. Тези идиоти съдят един човек, който иска да докаже, че българин е участвал в откриването на Америка.“ От тогава следя този крайно любопитен случай. Той остави диря, която малцина познават. Мина през водовъртеж от скандали, за да запечата свидетелства за българската душевност. Една историческа каша, забъркана от надут патриотизъм и политически инфантилизъм. Името на главния герой е Алонсо де Охеда, който според „подсъдимия“ Иван Димитров е българинът Драган Охридски. „През лятото на 1942 г. – разказва той – като ученик в гимназията чух да се говори за дневника на Мари-Мадлен сен Жозеф, племенница на бретонския херцог ди Вилар. Дневникът е воден от 1491 до 1509 г. В него Мари-Мадлен сен Жозеф съобщава, че Алонсо де Охеда е известен още с името Драган да Лихнида. Дневникът се намираше тогава у барон фон Крамер, наследник на испанските херцози Галас. Още тогава Крамер установява, че Лихнида е древното име на Охрид.“ „Нямате представа какво желание ме обзе да проуча делото на Драган Охридски“, добавя Димитров. С паисиевски ентусиазъм той заляга над историческите извори. Обикаля европейските библиотеки и архиви, прелиства вехти книги и ръкописи, превежда, сравнява, уточнява планина фактологичен материал. И заключава, че нашенски крак е сред първите, стъпили в Новия свят! Драган Стефанов Охридски, сочи Иван Димитров, е роден в неизвестна година край известното езеро. За да не стане жертва на „кръвния данък“, който набира момчета за Еничарския корпус, родителите му го пращат в Дубровник. От там през Венеция отива в Испания. Тук местните започват да го наричат Алонсо де Охеда. „Името трябва да е било Алонсо де Охрида, но твърдото „р“ с течение на времето е отпаднало, а името Алонсо в XV в. има две значения: разделен, отдалечен; драг, мил, тоест Драган“, обяснява изследователят Димитров. Алонсо става паж в свитата на кастилския благородник дон Луис де ла Серда. „Пажът се учел на военно дело и стажувал при сеньора няколко години, докато стане рицар“, сочи неговият биограф. През 1482 г. избухва Гранадската война срещу маврите, в която Драган се сражава девет години. Винаги носел кожена торба с икона на св. Богородица. Понеже Божията майка го закриляла в боевете, българинът влиза в хрониките като Рицарят на Мадоната. „Драган Охридски – подчертава Димитров – се прочува като един от най-храбрите войни в Гранадската война, известен в цяла Испания като Рицарят на Мадоната. След завършването на войната той получава най-високата признателност за проявена храброст лично от кралица Изабела, която му окачва на врата гердан на храбростта и влиза в свитата й като доверено лице за специални поръчения.“ Такова поръчение е участието на Драган във втората експедиция на Христофор Колумб през 1493 г. Разделя се с него за неизплатена заплата и от 1499 до 1510 г. предприема четири самостоятелни плавания. Открива днешна Бразилия, Гвияните, Венецуела, Колумбия, Панама, Ямайка и други острови по крайбрежието. Охридчанинът основава първите селища в Новия свят, вдига първите църкви и прави първите покръствания на местното население. Съавтор е на първата карта на света, известна като Мапа Мунди. Иван Димитров попада на оригинала във Виена. „Намерих картата Мапа Мунди – свидетелства той, – начертана от Хуан де ла Коса с помощта на Алонсо де Охеда, върху която някои от островите и крайбрежните земи в Южна Америка, открити от него, носят български названия. Тази карта след това е била фалшифицирана.“ Иначе казано, антибългарски фактори са заличили нашия принос във Великите географски открития! Още заслуги… Само Драган Охридски е имал цивилизаторски манифест от Римския папа и испанските крале. С него завладява повече територии от Колумб и налива основите на огромна океанска империя. Покръстител е на туземци. Бил е губернатор на днешна Венецуела и на Колумбия. Рицарят на Мадоната умира през 1515 г. Погребан е под прага на църквата в Санто Доминго на остров Еспаньола. „Нека всички да тъпчат костите ми, защото не изпълних дълга си към родината!“, е последната воля на Драган Охридски. Бомбата гръмва със страшна сила на 18 юни 1981 г. Тогава във връзка с програмата „1300 години България“ вестник „Литературен фронт“ излиза със статията „Рицарят на Мадоната“. Тя е подписана от Иван Димитров и неговия асистент Иван Гатев. След това печатът е залят от публикации за славния мореплавател. „Наша родина“, „Български воин“, „Орбита“, „Труд“, „Земеделско знаме“ поместват епизоди от невероятната му биография. „Транспортен глас“ също отваря страниците си за неговите транспортни приключения. „Текстът се лееше плавно и тържествено. Пуснахме го във вестника като четиво с продължение и тиражът скочи с десетина хиляди“, разказва главният редактор Петко Томов. Издателствата хукват да го искат за многотомна поредица. От телевизията иде предложение за документален сериал. От Ватикана канят откривателите на симпозиум. Кардинал Марио Луиджи Чапи лично благодари за осветляването на историческата истина. Тъкмо ватиканската връзка обаче обръща нещата. Атентатът срещу папа Йоан Павел II на 13 май 1981 г. ни забърква в покушението. Сергей Антонов е арестуван, тече шумна кампания срещу България. „Нямаме и никога не сме имали нещо общо със Светия престол!“, е позицията на нашите управници. А Драган Охридски е бил служител на папата, носил е негов цивилизаторски манифест. След като отдавна е станал на прах, се случва най-невероятното в невероятното му житие. Пак Петко Томов свидетелства: „На един от поредните инструктажи на главните редактори в ЦК на партията водещият бе категоричен: „От днес темата за Алонсо де Охеда ще бъде табу!“ и после с половин уста обясни, че така изисквали интересите на държавата.“ За да пресекат окончателно и безвъзвратно пъпната връв между Драган Охридски и Сергей Антонов, стратезите в ЦК нареждат проверка на етническата му принадлежност. Българин ли е наистина въпросното лице? В своите „Спомени за прехода“ проф. Драгомир Драганов разказва: „От посолството ни в Испания възложиха на Венци Димитров и моя милост (тогава и двамата работехме в Мадридския автономен университет) да проверим има ли истина в това твърдение. Ровихме се из документи, срещнахме се и с главния библиотекар на испанския Висш съвет за научни изследвания (аналог на нашата БАН) и доказахме в научна публикация, че това са пълни глупости.“ Междувременно заседава споменатият „другарски съд“ над Иван Димитров. След бурни дебати Съюзът на журналистите му налага „порицание“ и препоръка да се откаже от твърденията за българския произход на Алонсо де Охеда. Димитров обаче се оказва корав, стиска зъби, запазва мълчание и след превратната дата 10 ноември 1989 г. завежда реално съдебно дело срещу Драгомир Драганов. Присъдата е 1000 лева обезщетение. Версията за българските корени на Алонсо де Охеда не е само на Иван Димитров. В монографията „Южнославянската имиграция в Америка“ проф. Джордж Припик пише: „Най-малката от южнославянските етнически групи в Америка са българите. Един клон от тях са македонците. Въпреки че те са последните, които мигрират от Балканите на Североамериканския континент, един от тях е сред моряците на Колумб, когато открива Америка през 1492 г. Неговото име е Драган. Той е родом от град Охрид, важен център на българската култура и религия, който сега се намира в Република Македония, Югославия.“", "date": "2019.04.17", "title": " Българин в откриването на Америка\t"}
{"url": "https://trud.bg/%d0%b3%d0%bb%d0%be%d0%b1%d0%b8%d1%85%d0%b0-%d1%81%d1%82%d1%83%d0%b4%d0%b5%d0%bd%d1%82%d0%b8-%d1%81-%d0%bf%d0%be-135-%d0%bc%d0%bb%d0%bd-%d0%b5%d0%b2%d1%80%d0%be-%d0%b7%d0%b0-%d0%bf%d0%be%d0%b6%d0%b0/", "text": "Двама студенти бяха глобени с 13,5 млн. евро за предизвикване на горски пожар в италианската провинция Комо, съобщава  . Младежите, които са на по 22 години, си правели барбекю на 30 декември миналата година в планинска къща, която била собственост на дядото на единия, когато избухнал пожарът. Огромната сметка е калкулирана от представители на местните власти, които използвали формула за изчисляване на нанесените от огъня щети. Единият студенти заяви пред местни медии, че са използвани за „изкупителни жертви“. Той каза, че искрено съжалява за случилото се, но и че имало множество огнища. „Ние сме изкупителни жертви на пожар, който не може да бъде обяснен. Ние сме истинските жертви на тази история“, каза още той и допълни, че двамата веднага се обадили в пожарната. Според прокуратурата обаче пламъците са тръгнали именно от барбекюто.", "date": "2019.04.17", "title": " Глобиха студенти с по 13,5 млн. евро за пожар в Италия"}
{"url": "https://trud.bg/%d0%b2%d0%b0%d0%bd%d0%b4%d0%b0%d0%bb-%d0%ba%d0%be%d0%bb%d0%be%d0%b5%d0%b7%d0%b4%d0%b0%d1%87-%d1%82%d1%80%d0%be%d1%88%d0%b8-%d0%bf%d0%b0%d1%81%d0%b0%d1%80%d0%b5%d0%bb%d0%ba%d0%b0/", "text": "Пореден акт на хулиганство с адрес „Пасарелка“ се разигра в Бургас. Обект на безпричинната агресия стана асансьорът откъм ж.к. „Братя Миладинови“ на пешеходния надлез на кръговото движение на „Трапезица“. „Окото“ в кабинката ясно показва пешеходец и двама колоездачи, единият от които явно много бърза, не успява да излезе навреме и изкарва яда си на вратата на асансьора, за да излезе няколко секунди по-рано. Случката е записана в 08.04 часа в сряда, а сигналът моментално е подаден на към Второ РУП-Бургас. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.17", "title": " Вандал-колоездач троши пасарелка"}
{"url": "https://trud.bg/%d1%84%d0%be%d1%82%d0%be%d0%b3%d1%80%d0%b0%d1%84%d0%b8-%d0%bf%d0%be%d0%ba%d0%b0%d0%b7%d0%b2%d0%b0%d1%82-%d0%b2-%d0%b8%d0%b7%d0%bb%d0%be%d0%b6%d0%b1%d0%b0-%d1%82%d0%b0%d0%bd%d1%86%d1%8c%d0%be%d1%80/", "text": "Шумен ще бъде домакин на нетрадиционен Национален пленер по фотография от 18-ти до 21 април. Участниците в него ще имат възможност да снимат творческите състави на града по време на техни репетиции и подготовката им за концертни изяви. Затова пленерът е под мотото “Какво се случва, когато нищо не се случва”. В продължение на четири дни фотографите ще наблюдават работата на ръководителите и изпълнителите от ансамбъл “Шумен”, “Мадара”, “Веселяче”, “Звънче”, Артшколата по изобразително изкуство, Балетната школа и хор “Бодра песен”, танцовите формации “Емоушън”, “Танцувалня” и мажоретния спортен клуб “Ритмик”. След приключване на фотографския пленер най-добрите снимки ще бъдат показани в изложба на открито в центъра на гарда на 10 май. Със снимките ще бъде отпечатана рекламна книжка с информация за младежките творчески състави. В пленера ще се включат 8 фотографи. Шуменските представители са Ивайло Сакелариев, Александър Косев и Стефан Стефанов, а гостите от страната са Димитрина Андреева от Бургас, Величка Тодорова и Александър Иванов от Пазарджик, Надежда Шипкова от Варна и Добромир Добрев от Провадия.", "date": "2019.04.17", "title": " Фотографи показват в изложба танцьорите и певците на Шумен\t"}
{"url": "https://trud.bg/%d0%bc%d0%b0%d1%8f-%d0%bc%d0%b0%d0%bd%d0%be%d0%bb%d0%be%d0%b2%d0%b0-%d0%bf%d1%80%d0%b8%d0%b7%d0%be%d0%b2%d0%b0%d0%b2%d0%b0%d0%bc-%d0%b1%d1%8a%d0%bb%d0%b3%d0%b0%d1%80%d0%b8%d1%82%d0%b5-%d0%b4%d0%b0/", "text": "Омбудсманът Мая Манолова подкрепи медицинските сестри, протестиращи за достойни условия на труд и по-високи заплати. Тя също се включи в демонстрацията по обед в Бургас пред държавната болница. „Не ни прогонвайте в чужбина, защото, ако всички тръгнем – здравеопазването умира“, бяха плакатите, които носеха медицинските сестри. Недоволството им продължава, въпреки решението на правителството да отпусне допълнителни 50 милиона лева за увеличение на заплатите на медицинските сестри. „Тук съм, за да ви подкрепя, защото стоя зад вашите искания от първия ден на протеста. И ще стоя с вас до края, докато всяко едно от тях стане реалност.“, заяви Манолова и продължи: „Единственият начин нещата в системата да се променят е Министерството да осмисли, че е необходима реформа, а не подаяния“. Тя поздрави протестиращите с думите, че „въпреки страха, неудобствата и опитите за натиск“, защитават правата си. По думите на обмудсмана, всеки в един момент опира до медиците и тяхната квалификация и професионализъм. „Ние се оставяме във вашите ръце, когато имаме нужда от помощ. Днес вие имате нужда от помощ и подкрепа и аз призовавам всички български граждани да застанат зад справедливите искания на медицинските специалисти.“, заяви Манолова. Тя коментира, че е грозно и недостойно е да се правят опити да бъдат противопоставяни работещите в сферата на здравеопазването. Грозно и непочтено е да си настройват лекари срещу медицински сестри, да се настройват работещи в общински болници срещу работещи в частни болници, да се настройват пациенти срещу работещите в здравната система. Това е изключително недостойно поведение, заключи омбудсманът. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.17", "title": " Мая Манолова: Призовавам българите да застанат зад исканията на медиците"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d0%ba%d0%b8-%d1%81%d1%8a%d0%b2%d0%b5%d1%82-%d0%b4%d0%b0%d0%b4%d0%b5-%d0%b7%d0%b5%d0%bb%d0%b5%d0%bd%d0%b0-%d1%81%d0%b2%d0%b5%d1%82%d0%bb/", "text": "Проектът предвижда в новото основно звено да се обучават студенти по специалността от регулираните професии „Медицина“. Обучението ще се осъществява в съответствие с изискванията на Наредбата за единните държавни изисквания за придобиване на висше образование по специалностите „Медицина“ и „Дентална медицина“, за придобиване на образователно-квалификационна степен „магистър“. Университетът разполага с необходимата материално-техническа база за качествена образователна и научноизследователска дейност. Учебният процес ще се води от 54 преподаватели, разпределени в 9 катедри. „В Медицинския факултет на Университет „Проф. д-р Асен Златаров“ ще се подготвят лекари за нуждите на спешната медицинска помощ, доболничната и болничната медицинска помощ, диспансери, центрове за опазване на общественото здраве, научноизследователски институти, служби по трудова медицина“, гласи проектът за решение. „Това е регионална кауза, която инициирахме преди повече от 8 години. Тя бе подкрепена от всички партии. Много хора, които са свързани с медицината и висшето образование, участваха в дългогодишната борба да изведем нещата до щастлив край. Вярвам, че депутатите ще вземат единственото правилно решение, за да може в Бургас да започнем реалната подготовка за първия прием на студенти в новия ни Медицински факултет“, каза кметът Димитър Николов. Досега държавният университет „Проф. Асен Златаров“ в Бургас имаше само факултет по здравни грижи, където успешно се обучават студенти в бакалавърска степен по специалностите помощник-фармацевт, рехабилитация, акушерки и медицински сестри. Амбицията е Бургаски регион, който през лятото увеличава няколко пъти населението си, най-после да има медицински факултет, в който да се обучават бъдещите лекари.", "date": "2019.04.17", "title": " Министерски съвет даде „зелена светлина“ за откриването на Медицински факултет в Бургас"}
{"url": "https://trud.bg/%d1%81%d1%82%d0%be%d1%82%d0%b8%d1%86%d0%b8-%d0%b8%d0%b7%d0%bf%d1%80%d0%b0%d1%82%d0%b8%d1%85%d0%b0-%d1%81%d0%b0%d1%88%d0%be-%d0%ba%d0%be%d1%81%d1%82%d0%be%d0%b2/", "text": "Стотици приятели, фенове, легенди на „Левски“, ЦСКА и българския футбол, както и много деятели изпратиха Александър Костов в последния му път. Славният нападател си отиде от този свят в понеделник на 81 години. Двама от най-добрите защитници в историята на родния футбол и символи на „Левски“ и ЦСКА – Кирил Ивков и Димитър Пенев влязоха заедно в храма, за да се сбогуват със своя приятел. „Всяка седмица се чувахме по телефона – каза почетният президент на „червените“. – До последно бяхме приятели“. Бившият собственик на „Левски“ Тодор Батков пък се разплака след като се прости със Сашо Костов. „Чист човек – каза през сълзи адвокатът. – Горе се събраха приятели от звездния отбор на „Левски“, но това е животът“. С легендата на „сините“ се сбогува и реализатор номер 1 на клуба за всички времена Наско Сираков. „Загубихме може би една от най-харизматичните и усмихнати фигури, не само за „Левски“ и националния отбор, но и като цяло за българския футбол“, каза той. Играчът с най-много мачове за „сините“ Стефан Аладжов, Даниел Боримиров, Добромир Жечев, Пламен Николов, Петър Петров, Емил Спасов, Стефан Павлов-Фифи, Георги Цветков – Цупето и много други бивши играчи на „сините“ изпратиха Костов. Изпълнителният директор на тима Павел Колев и хора от клуба поднесоха венец. Друга легендарна фигура на ЦСКА Димитър Якимов също изпрати бившия си съотборник. Бившите рефери Любе Спасов и Любен Ангелов, както и много други си казаха последно сбогом със Сашо Костов. Снимка СПОРТАЛ", "date": "2019.04.17", "title": " Стотици изпратиха Сашо Костов"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b0%d1%82%d0%b0-%d1%81%d1%82%d0%be%d0%bf%d0%b0%d0%bd%d1%81%d0%ba%d0%b0-%d0%ba%d0%b0%d0%bc%d0%b0%d1%80%d0%b0-%d0%b7%d0%b0%d0%b2%d0%b5%d0%b6%d0%b4/", "text": "Българската стопанска камара (БСК) ще заведе колективен иск срещу Наредбата на Министерство на финансите, която наложи въвеждането на нови касови апарати. Към момента към иска са се присъединили над 170 фирми, съобщиха от работодателската организация. Според наредбата всички компании, които не ползват фискален софтуер, бяха задължени от 1 април да сменят касовите си апарати. В началото на месеца председателят на камарата Радосвет Радев изпрати писмо до премиера Бойко Борисов, министъра на финансите Владислав Горанов и Национална агенция за приходите, в което посочи, че е възможно стоките и услугите да поскъпнат заради новите изисквания в Наредба Н18 за касовите апарати. По думите на Радев бизнесът ще плати пет пъти по-висока цена за прилагане на новите условия на наредбата от предварителната оценка на въздействието й. От Българска стопанска камара смятат, че липсва диалог между бизнеса и институциите относно спорните въпроси с фискалните устройства. „Удължаването на част от сроковете по Наредба Н18, без това да е придружено с промени по същество, само отлага хаоса с няколко месеца”, категорични са от Стопанската камара. От 1 април всички компании, които не използват софтуер по продажбите и са регистрирани по ДДС, вече трябва да използват нови касови апарати, съгласно изискванията на Наредба Н18 на Министерство на финансите. Фирмите са задължени да издават касови бележки с QR код, който хората могат да сканират и да проверят дали тяхната покупка е отразена в сървърите на приходната агенция. За фирмите, които нямат регистрация по ДДС, условието е да въведат нови фискални устройства до края на юни.", "date": "2019.04.17", "title": " Българската стопанска камара завежда колективен иск, заради новите касови апарати"}
{"url": "https://trud.bg/%d0%be%d0%b4%d0%be%d0%b1%d1%80%d1%8f%d0%b2%d0%b0%d1%82-%d1%81%d1%8a%d1%81%d1%82%d0%b0%d0%b2%d0%b8%d1%82%d0%b5-%d0%bd%d0%b0-%d1%81%d0%b5%d0%ba%d1%86%d0%b8%d0%be%d0%bd%d0%bd%d0%b8%d1%82%d0%b5-%d0%ba/", "text": "Съставите на секционните избирателни комисии в Сливен и общината за европейските избори ще бъдат окончателно приети в началото на другата седмица, стана ясно след проведените днес консултации при кмета Стефан Радев с политическите сили. Одобрението се отлага, тъй като са били направени предложения за по-прецизно разпределение на членовете съобразно политическото им представителство. В консултациите участваха ПП ГЕРБ, Коалиция „БСП за България“, КП „Обединени патриоти“, ПП ДПС, ПП „Воля“, КП „България без цензура“ и КП „Реформаторски блок“. Със заповед на кмета на територията на цялата община са образувани 181 избирателни секции, от които 126 в Сливен и 55 за населените места. Към 5 април от всички 181 избирателни секции, 40 са с до 500 избиратели, 12 са с до 200. Останалите са с над 500 избиратели. Подвижна избирателна секция ще бъде сформирана, ако до 11 май постъпят не по-малко от 10 заявления за гласуване. В съответствие с чл. 9, ал. 6 и ал. 9 от Изборния кодекс избирателни секции може да се образуват в болнични заведения и местата за задържане. В официалния сайт на Община Сливен www.sliven.bg е създадена рубрика „Избори за европейски парламент – 2019 година”, където се помества актуална информация по организационно-техническата подготовка на изборите, съобщиха от администрацията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.17", "title": " Одобряват съставите на секционните комисии в Сливен през другата седмица"}
{"url": "https://trud.bg/%d0%b0%d0%ba%d1%82%d1%83%d0%b2%d0%b0%d0%bd%d0%b8-%d1%81%d0%b0-%d0%be%d1%89%d0%b5-36-%d0%b4%d1%8a%d1%80%d0%b6%d0%b0%d0%b2%d0%bd%d0%b8-%d0%b8%d0%bc%d0%be%d1%82%d0%b0-%d0%bd%d0%b0-%d1%81%d0%bb%d0%b8/", "text": "Областната администрация състави актове за частна държавна собственост на 36 имота на Сливенските минерални бани с обща площ от 273 642 кв. метра. Задачата бе възложена от областния управител Чавдар Божурски, съобщиха от администрацията. 18 от 36-те имота са предназначени за тревни площи и озеленяване, а останалите – за курортни дейности, изграждане на хотели, санаториуми, паркинг, магазин и други обекти от обществено значение. Първият етап на актуването е извършен от областната администрация през 2010 г. и е обхванал 43 имота, за които данните от Подробния устройствен план са били нанесени на кадастралната карта. За останалите 36 терена това е станало възможно през последните месеци. С това е завършил процесът на актуване на държавните имоти в селищното образувание, което дава възможност за ефективно управление на собствеността с цел инвестиции и изграждане на инфраструктурни обекти, допълниха от областната администрация. През Сливенските минерални бани минава главният път Сливен – Нова Загора – София. Държавните имоти заемат територията от южната страна на пътя. Имотите, северно от пътя, са частна собственост.", "date": "2019.04.17", "title": " Актувани са още 36 държавни имота на Сливенските минерални бани"}
{"url": "https://trud.bg/%d0%b1%d0%b8%d0%be%d0%bd%d1%81%d0%b5-%d0%b3%d0%bb%d0%b0%d0%b4%d1%83%d0%b2%d0%b0%d0%bb%d0%b0-%d0%b7%d0%b2%d0%b5%d1%80%d1%81%d0%ba%d0%b8-%d1%81%d0%bb%d0%b5%d0%b4-%d1%80%d0%b0%d0%b6%d0%b4%d0%b0%d0%bd/", "text": "Бионсе призна, че след като родила близнаците Руми и Сър Картър преди две години, се подложила на нечовешка диета, изключвайки от менюто си хляба, въглехидратите, захарта, млечните продукти, месото, рибата и алкохола. Твърде стриктният режим си е наложила самата тя заради участието й на музикалния фестивал Coachella в Калифорния през 2018-та, предават от Daily Mail. Певицата сподели мъчителната си диета в документалният филм на Netflix „Homecoming“, посветен на учасието й на фестивала. Бионсе разказа още, че освен оскъдното хранене, тя е репетирала по 15 часа дневно, гледала е новородените си деца (както и по-голямата си дъщеря), и е намирала време за съпруга си, но в един момент не е издържала както физически, така и психически на това натоварване. „ „, призна Бионсе.", "date": "2019.04.17", "title": " Бионсе гладувала зверски след раждането на близнаците"}
{"url": "https://trud.bg/%d0%ba%d1%80%d0%b0%d0%bb%d1%8f-%d1%81%d0%b2%d0%b0%d0%bb%d0%b8-%d0%ba%d0%be%d1%80%d0%be%d0%bd%d0%b0%d1%82%d0%b0/", "text": "Краля на Шампионската лига свали короната си. Спечелилият трофея в три поредни години Кристиано Роналдо не успя да сбъдне мечтата си и да вземе отличието отново, но с новия си клуб „Ювентус“. Португалецът има 126 гола в турнира, като 65 от тях са на фаза елиминации. И по двата показателя е недосегаем в историята на състезанието. Отбеляза и двата гола за „Старата госпожа“ в битките срещу „Аякс“, но те се оказаха не достатъчни за класиране на полуфиналите. А Кристиано няма да е част от тях за първи път от 2009/10. От тогава до сега той вдигна Купата с големите уши четири пъти. На фаза четвъртфинали пък никога неговият отбор не е отпадал. Факт, който се дължи именно на неговата ефективност в директните сблъсъци. Но всичко си има край. „Само с Кристиано Роналдо – не става – написа италианският вестник „Кориере дела Сера“. – „Ювентус“ се сбогува отново с мечтата си да триумфира в Шампионската лига. „Аякс“ е на полуфинал след феноменално представяне, докато италианският първенец не изглеждаше готов за голяма вечер“. Така инвестицията на „черно-белите“ от 341 млн. евро се оказа неуспешна. Именно толкова струва Роналдо на клуба – за трансфер и заплати. Португалецът направи всичко, за да донесе жадуваната от „Ювентус“ титла. В миналия кръг 34-годишният нападател на практика сам елиминира „Атлетико“ (Мадрид). „Бианконерите“ загубиха с 0:2 в Испания, но в реванша Кристиано заби хеттрик. В сблъсъците с „Аякс“ Роналдо отново се опита да води битката сам. Отбеляза с единствения точен удар на тима в Холандия, а в реванша даде тон на своите с гол с глава. Играчите на Ерик тен Хаг обаче показаха как ако играеш като отбор, можеш да победиш и най-добрите индивидуалисти. Направиха го още на осминафиналите, когато отстраниха и действащия носител на трофея „Реал“. И тогава, и сега холандците го направиха със страхотна игра. И „Аякс“ е на полуфинал за първи път от 22 години насам. Четирима от играчите в тима дори не са били родени, когато тимът от Амстердам бе сред най-добрите четири тима в Европа. Става въпрос за Матийс де Лихт (1999), Нусаир Мазрауи (1997), Френки де Йонг (1997) и Дони ван де Беек (1997). Още по-впечатляващото е, че трима от тях са юноши на клуба. Само Де Йонг, който след края на сезона отива в „Барселона“, е започнал в школата на „Вилем II“. По-интересното е, че той бе купен само за едно евро, но преминава на „Камп Ноу“ за 75 млн. Невероятен е и фактът, че “Аякс“ е първият отбор, който е стигнал до полуфинал, след като е изиграл три предварителни квалификационни кръга за влизането в групите на Шампионската лига. „Бяхме добре организирани и преживяхме бурята“, каза треньорът Ерик тен Хаг. Специалистът, който е начело на „Аякс“ от декември 2017 година, след като беше привлечен от Едвин ван дер Саар, настоящия генерален директор в клуба. Тен Хаг е малко популярен в Европа, но в родината си е смятан за един от най-талантливите треньори от новата вълна. Учил се е лично от Пеп Гуардиола като треньор на младежкия отбор на „Байерн“ (Мюнхен) и евентуален дуел между тях на полуфиналите в Шампионската лига би бил не по-малко впечатляващ от победите над „Реал“ и „Ювентус“. Снимка: Twitter", "date": "2019.04.17", "title": " Краля свали короната"}
{"url": "https://trud.bg/%d0%b2%d0%b0%d0%bd-%d0%b4%d0%b5%d1%80-%d1%81%d0%b0%d0%b0%d1%80-%d0%bc%d0%b8%d1%80%d0%b8%d1%88%d0%b5-%d0%bc%d0%b8-%d0%bd%d0%b0-1995-%d0%b3%d0%be%d0%b4%d0%b8%d0%bd%d0%b0/", "text": "Едвин ван дер Саар, генерален директор в „Аякс“, сравни настоящия тим с този от 1995 година, който спечели Шампионската лига. „Още не сме на финал, но започва да ми мирише на 95-та – каза легендарният страж. – „Ювентус“ можеше да получи дузпа, но дори и с нея, нямаше как да ни спрат“. За последно „Аякс“ спечели турнира именно срещу „Старата Госпожа“ с 4:2 след дузпи. За холандците тогава пази именно Ван дер Саар. Снимка: Twitter", "date": "2019.04.17", "title": " Ван дер Саар: Мирише ми на 1995 година"}
{"url": "https://trud.bg/%d0%b2%d0%b0%d1%80%d0%bd%d0%b0-%d0%b2%d0%b4%d0%b8%d0%b3%d0%bd%d0%b0-%d1%81%d1%82%d0%b0%d1%82%d1%83%d1%8f-%d0%bd%d0%b0-%d0%b5%d0%b4%d0%b8%d0%bd-%d0%be%d1%82-%d0%bd%d0%b0%d0%b9-%d0%b7%d0%b0%d0%b1%d0%b5/", "text": "Статуя на един от най-забележителните кметове на Варна Иван Церов /1857-1938/ вече посреща на площад „Независимост“ зрителите на театъра, чийто основен камък той полага през далечната 1912 г. тъкмо на рождения си ден – 26 март. Изработеният монумент от мед и бронз от скулптора проф. Пламен Братанов се издига над обикновения човешки ръст, за да напомня, че само големите дела създават необикновените, значимите човешки съдби. Роден във великотърновското село Церова кория, Иван Церов завършва Богословското училище към Лясковския манастир, учителства в Габрово, Свищов, Варна и родното си село. От 1890 г. е инспектор към Варненското учебно окръжие, а в периода 1909 – 1912 става кмет на Варна. „Когато го предлагат за кмет, Иван Церов заявява, че ще приеме при две условия: да бъде избран с пълно мнозинство и да му се даде възможност да построи театър във Варна. Помня го строг, рядко се усмихваше, но беше щедър, много инициативен и принципен. Изключително отдаден на делото за издигане на Варна като културен център.“ Това разказва внукът Иван Радославов, концертмайстор на Варненската опера, работил 32 години в театралния храм, свързан завинаги с името на бележития му дядо. Архивите помнят и прочувствената реч, произнесена от Иван Церов при полагането на основния камък за театралната сграда: “Днес се извършва голямо по значение и последствие събитие в хубавия ни град – полага се основният камък на градския театър. Той ще бъде онзи храм на сценичното изкуство и душевна красота, отдето да се възгласят на поколенията чистата човешка любов и правда. И в минути на радост и горчивини тук всеки ще почерпи това, що му е нужно – наслада и духовна сила”. Строежът, започнат през 1912 г., по проект на един от най-големите български архитекти Никола Лазаров, се забавя заради многото последвали войни. Но през 1927 г. културната общественост го възобновява с безпрецедентна дарителска кампания, в която всеки варненец добавя по един златен лев към своя хляб, билет за кино и други подобни, за да ускори довършването на сградата. Общината тегли поредния заем и така, с любовта на един цял град, новият „Градски театъръ“, както е било изписано тогава на него, отваря врати през 1932 г. Изключително ерудирана личност, Иван Церов остава в историята като далновиден политик и просветен деятел, основен дарител за изграждането на Девическата гимназия, радетел за театралното дело, литератор и преводач. Той е автор на “Христоматия по българска литература”, “Аналитичен курс по теория на словесността” и е един от първите преводачи на Островски на български език. По време на неговото кметуване за първи път във Варна се заговаря за електропроводи, за водоснабдяване и канализация, изграждат се обществени сгради, прокарват се нови улици. Също за пръв път и също по по негова идея улиците получават имена на възрожденци. Статуята е направена със средства от община Варна. Името на Иван Церов носи и улица в града. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.17", "title": " Варна вдигна статуя на един от най-забележителните си кметове\t"}
{"url": "https://trud.bg/%d0%bd%d0%be%d0%ba%d0%b0-%d0%bf%d1%80%d0%b5%d0%bf%d0%be%d1%80%d1%8a%d1%87%d0%b2%d0%b0-%d0%b4%d0%b0-%d1%81%d0%b5-%d1%82%d1%8a%d1%80%d1%81%d0%b8-%d1%81%d0%b8%d0%bd%d0%b8%d1%8f-%d0%bf%d0%b5%d1%87%d0%b0/", "text": "Да се търси и купува агнешко месо с гарантиран български произход около Великден препоръчва Националната овцевъдна и козевъдна асоциация /НОКА/. Агнешкото с произход България задължително трябва да е маркирано със син печат, а вносното – с червен. Червена маркировка трябва да има и на закланите в български кланици вносни агнета. Маркировката трябва да бъде поставена на външната повърхност на кланичния труп, по такъв начин, че ако той се разреже на половини или четвъртини, всяко парче да има печат. При покупка на по-дребни разфасовки в магазините задължително трябва да се обозначава и страната на произход. Според новите изисквания на всеки магазинен щанд, където се предлага агнешко трябва да има и табела с три обозначения: страна на произход на животното, на отглеждане и на клане. Целта е потребителите .да имат възможност за информиран избор, уточни председателят на НОКА Симеон Караколев. Поставянето на табели е инициатива на браншовата организация, утвърдена от Българската агенция за безопасност на храните /БАБХ/ от този месец. По-добрата информираност на потребителите ще стимулира продажбите на българско месо, ще ограничи срива в цените и ще помогне при справянето със сивата икономика, категорични са от асоциацията. В специално отворено писмо производителите призовават търговските вериги да продават българско месо за предстоящите празници.  „Имаме информация, че недобросъвестни търговци ще се опитат да продават агнешко от Македония като българско. Затова съветваме за Великден при възможност да се купува месо от най-близката ферма“, препоръчват от НОКА. Цената на агнешкото няма да е по-различна от миналогодишната. В момента във ферма агнетата се продават средно на по 6 лева за килограм живо тегло, а от кланиците килограм месо излиза между 11 и 13 лева.", "date": "2019.04.17", "title": " НОКА препоръчва да се търси синия печат на българското агнешко месо"}
{"url": "https://trud.bg/%d0%ba%d1%80%d0%b0%d0%b6%d0%b1%d0%b8%d1%82%d0%b5-%d0%b2-%d1%81%d0%bb%d0%b8%d0%b2%d0%b5%d0%bd-%d0%bd%d0%b0%d0%bc%d0%b0%d0%bb%d0%b5%d0%bb%d0%b8-%d1%81-20-%d0%bd%d0%b0-%d1%81%d1%82%d0%be/", "text": "Кражбите в Сливен и областта са намалели с 20 на сто през март в сравнение с януари, отчетоха от ОД на МВР-Сливен. Спадът в края на март е от 41 престъпления срещу собствеността спрямо регистрираните през първия месец на годината: 69 срещу 110 кражби. През същия период само в областния град са били регистрирани 22 кражби по-малко. Занижението от ОД на МВР отдават на провежданите специализирани операции за противодействие на битовата престъпност и опазване на обществения ред. При последната подобна операция, в която са участвали двата полицейски участъка, обхващащи територията на 44-те малки населени места в общината и Зоналното жандармерийско управление-Бургас, са проверени 189 лица и 125 автомобила и превозни средства с животинска тяга. Констатирани са 33 нарушения на пътя и Общинската наредба за обществения ред. Съставени са 15 акта, наложени са 18 глоби с фиш. Посетени са 9 сигнала от телефон 112, три от които са били за висока музика в селата Тополчане и Сотиря и три за семейни скандали в Сотиря, Чокоба и Крушаре. Оказано е съдействие по сигнал за агресивно лице с психично заболяване. Съдействие на полицията оказват и общинските пъдари, които извършват денонощен обход на повечето от сливенските села, за да бъдат опазени от посегателства земеделските имоти на местното население.", "date": "2019.04.17", "title": " Кражбите в Сливен намалели с 20 на сто"}
{"url": "https://trud.bg/%d1%81%d0%b0%d1%89-%d0%b8-%d1%8f%d0%bf%d0%be%d0%bd%d0%b8%d1%8f-%d0%bf%d1%80%d0%be%d0%b4%d1%8a%d0%bb%d0%b6%d0%b0%d0%b2%d0%b0%d1%82-%d0%b8%d0%b7%d0%b4%d0%b8%d1%80%d0%b2%d0%b0%d0%bd%d0%b5%d1%82%d0%be/", "text": "Седмица, след като японски изтребител Ф-35А се  , военни на Вашингтон и Токио продължават да не могат да намерят останките от машината, за да запазят нейните ценни тайни, пише днес „Джапан тудей“. Японският самолет изчезна от радарите на 9 април над Тихия океан по време на тренировъчна мисия заедно с три други самолета на около 135 км източно от Мисава, о-в Хоншу. Говорител на министерството на отрбаната на Япония заяви, че останки от опашката са били намерени, но все още се издирват останалата част от корпуса, както и пилотът. „Средно два летателни апарата, включително хеликоптери, и два патрулни кораба са разположени денонощно в района“, заявиха от ведомството. На място е изпратен и безпилотен подводен апарат. Отделно в акцията са включени военен самолет, както и кораб на американските ВВС. „Ф-35А е самолет, който съдържа значителни тайни, които трябва да бъдат защитени“, каза японският министър на отбраната Такеши Ивая. Според японския експерт по отбрана Такеши Хисада не е изключено Русия и Китай също да търсят отломките от стелт изтребителя.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.17", "title": " САЩ и Япония продължават издирването на изчезналия изтребител Ф-35 в Тихия океан"}
{"url": "https://trud.bg/%d0%bc%d0%b5%d0%b4%d0%b8%d1%86%d0%b8%d0%bd%d1%81%d0%ba%d0%b8%d1%82%d0%b5-%d1%81%d0%b5%d1%81%d1%82%d1%80%d0%b8-%d1%81%d0%b5-%d0%b3%d0%be%d1%82%d0%b2%d1%8f%d1%82-%d0%b7%d0%b0-%d0%bd%d0%b0%d1%86%d0%b8/", "text": "Медицинските сестри се готвят за национален протест – на 15 май пред Министерския съвет. За пореден път те ще настояват за достойно заплащане. Искат възнаграждение от поне две минимални работни заплати, както и увеличение на парите за нощен труд, съобщава  . А поредният протест на медицинските специалисти в Бургас в сряда беше подкрепен от омбудсмана Мая Манолова. Недоволството на сестри не секва, въпреки решението на правителството да отпусне допълнителни 50 милиона лева за увеличение на заплатите им.", "date": "2019.04.17", "title": " Медицинските сестри се готвят за национален протест"}
{"url": "https://trud.bg/%d1%81%d0%bf%d0%b8%d0%bf%d0%b0%d1%85%d0%b0-%d0%bd%d0%b0%d0%b4-13-%d0%ba%d0%b3-%d0%bc%d0%b5%d1%82%d0%b0%d0%bc%d1%84%d0%b5%d1%82%d0%b0%d0%bc%d0%b8%d0%bd-%d0%b2-%d1%82%d0%b0%d0%b9%d0%bd%d0%b8%d0%ba/", "text": "13,665 кг метамфетамин задържаха митически и гранични служители в района на Дунав мост 2 „Видин – Калафат“ на 12 април 2019 г. Това съобщиха от пресслужбата на МВР. Наркотичното вещество е открито след сканиране с рентген в специално изграден тайник, разположен зад задната броня на лек автомобил „Пежо“ с българска регистрация, напускащ България. След демонтаж на бронята митическите служители извадили от тайника 14 пакета, обвити в бежово тиксо и съдържащи 13,665 кг бяло прахообразно вещество, което при полеви наркотест е реагирало на метаамфетамин. Водачът на автомобила признал, че сам изградил тайника и сложил в него наркотика. В ГПУ-Видин е образувано досъдебно производство. По искане на Окръжна прокуратура – Видин съдът е определил мярка за неотклонение „Задържане под стража“ спрямо шофьора, обвинен по чл. 242, ал. 2 и по чл. 354а, ал. 1 от Наказателния кодекс. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.17", "title": " Спипаха над 13 кг метамфетамин в тайник на кола на „Дунав мост 2“ (СНИМКИ)"}
{"url": "https://trud.bg/%d1%82%d1%8a%d1%80%d1%81%d1%8f%d1%82-%d0%bd%d0%b0%d0%b9-%d0%b4%d0%be%d0%b1%d1%80%d0%b8%d1%8f-%d1%88%d0%be%d1%84%d1%8c%d0%be%d1%80-%d0%bd%d0%b0-%d0%ba%d0%b0%d0%bc%d0%b8%d0%be%d0%bd/", "text": "Финалистите в конкурса за най-добър европейски шофьор на камион в България ще излъчат носителя на наградата и неговите подгласници в събота. Домакин на надпреварата е кампусът на столичното Висше транспортно училище „Т. Каблешков“ на ул. „Гео Милев“. Конкурсът се организира от Scania и е най-голямото състезание за професионални шофьори в света. Тримата най-добре представили се водачи на национално ниво в България ще заминат за световния финал в Швеция през май, а първият от тях ще се състезава за голямата награда заедно с представители на останалите държави. В конкурса за най-добър европейски шофьор на камион се оценяват разностранни качества на водачите като способностите им да карат безопасно, екологично и за време. Кандидатите за победата трябва да са овладели всички аспекти на професията като маневриране, реакция при пожар, умение за обезопасяване на товара и др. Необходимо е да притежават валидно свидетелство за категория C+E, карта за тахограф. Организаторите на конкурса от Scania и техните партньори са подготвили многобройни изненади за участниците и гостите на състезанието за най-добър шофьор на камион.", "date": "2019.04.17", "title": " Търсят най-добрия шофьор на камион\t"}
{"url": "https://trud.bg/95-000-%d1%83%d1%87%d0%b5%d0%bd%d0%b8%d1%86%d0%b8-%d0%be%d1%82-1425-%d1%88%d0%ba%d0%be%d0%bb%d0%b0-%d1%81%d0%b5-%d0%b2%d0%ba%d0%bb%d1%8e%d1%87%d0%b8%d1%85%d0%b0-%d0%b2-%d0%b8%d0%bd%d0%b8%d1%86%d0%b8/", "text": "Близо 95 000 ученици се включиха в инициативата на председателя на Народното събрание Цвета Караянчева за организиране на Урок по Конституция, посветен на 140-ата годишнина от Учредителното събрание и приемането на Търновската конституция. Общо в 1425 училища от всички области на страната на децата бяха представени исторически факти, съпътстващи работата на Учредителното събрание и изготвянето на първия български основен закон, съобщиха от пресцентъра на парламента. Сред младежите, които се включиха в инициативата, бяха ученици от 9-и и 10-и клас на столичното 101-во средно училище „Бачо Киро“. В актовата зала на училището те научиха повече за изграждането на съвременната българска държава, което започва със свикването на Учредителното събрание на 10 февруари 1879 година. В рамките на урока те се запознаха с основните разпоредби на Търновската конституция, приета на 16 април преди 140 години. Учениците наблюдаваха и подготвената за урока мултимедийна презентация. Учители и ученици от 157-а гимназия с изучаване на чужд език „Сесар Вайехо“ също се включиха в инициативата на председателя на парламента Цвета Караянчева. В Урока по Конституция се включиха всички дванадесетокласници от училището. В рамките на специалния час учениците имаха възможност да изгледат документалния филм, посветен на Търновската конституция, направен от Народното събрание в партньорство с Българската национална телевизия. Урокът по Конституция в Основно училище „Васил Левски“ в Ловеч се проведе в кабинет „Васил Левски“, който учениците наричат „Стаята на Левски“. Учителят по „История и цивилизация“ Марияна Варчева изнесе Урока но Конституция пред шестокласниците в училището. Заедно с тях документалния филм за Търновската конституция изгледа и заместник-областният управител на града Илиян Тодоров. През целия ден на мониторите в коридорите на училището се излъчваше мултимедийната презентация за работата на Учредителното събрание и приемането на първия български основен закон.", "date": "2019.04.17", "title": " 95 000 ученици от 1425 школа се включиха в инициативата „Урок по Конституция“"}
{"url": "https://trud.bg/%d0%ba%d0%b8%d1%80%d0%b8%d0%bb-%d0%b0%d0%bd%d0%b0%d0%bd%d0%b8%d0%b5%d0%b2-%d0%b1%d1%8a%d0%b4%d0%b5%d1%89%d0%b0%d1%82%d0%b0-%d0%b4%d0%b5%d1%82%d1%81%d0%ba%d0%b0-%d0%b1%d0%be%d0%bb%d0%bd%d0%b8%d1%86/", "text": "Министерството на здравеопазването и медицинският персонал на Специализираната болница за детски болести „Проф. д-р Иван Митев“ нямат различия по отношение на специалния статут, който ще има бъдещата комплексна детска болница, чието изграждане трябва да приключи до 2 години. Тя няма да е търговско дружество, а ще е лечебно заведение по параграф 5 от Закона за лечебните заведения. Основното ядро в нея ще бъде настоящата Педиатрия. Това заяви министърът на здравеопазването Кирил Ананиев на среща с ръководството и представители на медицинския персонал на лечебното заведение, съобщиха от Министерството на здравеопазването. По думите му, в момента евентуална промяна на статута на Педиатрията ще отнеме много време. Кирил Ананиев представи работния план на строителството на бъдещата детска болница, който вече е в ход. Най-късно през месец септември ще започне и същинското строителство. Представителите на медицинския персонал запознаха министър Ананиев с належащите проблеми пред болницата, свързани основно с липсата на персонал и ниските възнаграждения. Здравният министър съобщи, че Специализираната болница за детски болести ще бъде подпомогната по реда на Наредба №3/ 2019 г. за субсидиране на дейности извън обхвата на задължителното здравно осигуряване. Беше поет ангажимент да се предложи на Надзорния съвет на НЗОК да бъдат обсъдени проблемите със заплащане на дейностите по педиатричните клинични пътеки. Тази дискусия ще продължи и при подготовката на НРД за 2020-2022 г. До 15 май ще бъде готова и методиката, която разработва екипът на здравното министерство съвместно със съсловни организации и асоциации. Тя ще даде визията за нивата на възнагражденията за персонал в лечебните заведения. Министър Ананиев покани представителите на Специализираната болница за детски болести „Проф. д-р Иван Митев“ отново на среща след средата на месец май, за да обсъдят предложената методика и размера на средствата, които лечебното заведение ще получи от МЗ като субсидия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.17", "title": " Кирил Ананиев: Бъдещата детска болница ще има специален статут"}
{"url": "https://trud.bg/%d0%bf%d0%be%d0%bc%d0%be%d1%80%d0%b8%d0%b5-%d0%b4%d0%b0%d1%80%d1%8f%d0%b2%d0%b0-5-000-%d0%b5%d0%b2%d1%80%d0%be-%d0%b7%d0%b0-%d0%bd%d0%be%d1%82%d1%80-%d0%b4%d0%b0%d0%bc-%d0%b4%d1%8c%d0%be/", "text": "Общинският съвет на Поморие ще проведе в четвъртък извънредно заседание, на което ще бъде разгледана единствена точка – предложение за дарение на 5 000 евро за парижката катедрала „Нотр Дам дьо Пари”, наричана още „Парижката Света Богородица“. Предложението е на кмета Иван Алексиев и е по повод трагичния инцидент, опожарил част от световноизвестния готически храм.  „Парижката Света Богородица“ е построена е през 1345 г. в центъра на Париж, като една от първите катедрали в готически стил на остров Сите на река Сена. Скулптурната украса на фасадата се смята за една от най-красивите в света. Това е и мястото, където Наполеон I е коронясан като император. Огнената стихия от 15 април 2019 г. унищожи голяма част от покрива на централния корпус на сградата и доведе до рухване на заострения, висок близо 100 м. връх на катедралата. „Като част от европейското семейство, споделящо общ дом и ценности, считам че е дълг на всеки един от нас да бъде съпричастен към грижата за опазване на културно – историческите и религиозни ценности, каквато е и вечният символ на Париж  – „Нотр Дам дьо Пари”. Нека с този акт на дарение изкажем своята съпричастност към значимия паметник на френската и европейска култура”, пише в докладната си кметът Иван Алексиев", "date": "2019.04.17", "title": " Поморие дарява 5000 евро за „Нотр Дам”"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%bd%d1%8f%d0%ba%d0%be%d0%b8-%d0%be%d1%82-%d0%bd%d0%b0%d0%b3%d1%80%d0%b0%d0%b4%d0%b5%d0%bd%d0%b8%d1%82%d0%b5-%d0%b8-%d0%bd%d0%be%d0%bc%d0%b8%d0%bd%d0%b8%d1%80%d0%b0/", "text": "Трудно е да се каже кои точно са критериите на журито определило наградите за Пулицър през тази година, защото кадрите на всички номинирани са силни и спиращи дъха(както и всяка предишна година). Но най-логично за американски награди за журналистика е да се отличават теми свързани със САЩ. Снимките от бежанската криза между Мексико и САЩ логично заемат първото място. Виждаме, че редакторите на Ройтерс са командировали Горан Томашевич, най-мощното оръжие на агенцията за опасни места. Макар и с един кадър, Горан оставя знак с нещо невиждано до сега – петел, символ на мъжественост притичва пред тялото на 18-годишен бандит, убит някъде по пътя на бежанците из Хондурас. Тази втрещяваща снимка пряко кореспондира с кадъра на Кевин Картър от 1993 година от Судан с умиращото дете и дебнещия го лешояд. Убеден съм, че символиката с петела в кадъра на Томашевич ще има свои следовници в изобразителното решаване на подобни моменти и занапред. Този алегоричен похват използва Ной Бергер от пожарите в Калифорния с една панически тичаща кокошка, виждаме и обгоряло страдащо куче. Но въздействието с наперения крачещ петел и смъртта на втори план е невиждан образ до сега. Номинациите за снимките на екипа на АП от Газа са нещо като извинение от типа „е, колеги, няма как, вече ви наградихме…“. Те са видимо по-шокиращи и по-трудни за реализиарне. И темата е по-ужасна и по-кървава от емигрантската. Авторите – натежали с признание фотографи като Душан Вранич, Кхалил Хамра и Одед Балилти стоят наравно с първата награда, но темата както вече изтъкнах това е тема от Близък Изток, а не Америка… Всички снимки от номинациите за Пулицър са правени от гореща точка, но има изключение. Историята на Нешънъл Джиографик за присаждането на лице. Маги Стебър и Лин Джонсън са работили по този проект. Там не е било опасно за снимане, но пък е „горещо“ за гледане. Само човек с отличен арабски и, който е работил в Афганистан и на война, може да направи това, което е заснел италианеца Лоренцо Туньоли за Вашингтон Пост. Да си в ислямистки Йемен и да заснемеш ужасите с глада и отчаянието на хората, при това „художествено“ се искат безброй умения и…талант. Темата на Туньоли специално е преместена от журито в категорията за фотоистория(фичър) от раздела за горещи новини. Няма да коментирам детайлно серията с опустошителните пожари в Калифорния, също от екип на АП и разказа за трудното детство на едно болно момче на Крейг Уокър от Вашингтон пост, но мога да отбележа, че се наблюдава как в номинациите на Пулицър фотоисториите имат тенденция да бъдат разширявани. Вече сериите не са с по 12-17 кадъра, а стигат и до 21 броя снимки. Големите екипи, работещи по даден проект и невероятните моменти налагат този нарастващ обем. Но и времето им за разглеждане, което да задържи зрителското внимание в рамките на поне 3 минути. Колкото на един хит в попмузиката. Настроението, което остава след разглеждане на снимките не е като от песен, но се загнездва в съзнанието на зрителя-читател и посетител на медията. Дано резутатите да са в полза на страдащите! Нотр Дам изгоря, предстоят номинации за фотографски награди през 2020! Идва Нова Европа!?", "date": "2019.04.17", "title": " Вижте някои от наградените и номинирани кадри за „Пулицър“ за фотожурналистика"}
{"url": "https://trud.bg/%d0%bf%d0%be%d0%b6%d0%b0%d1%80%d0%bd%d0%b0%d1%82%d0%b0-%d1%81-%d0%bc%d0%b0%d1%81%d0%be%d0%b2%d0%b8-%d0%bf%d1%80%d0%be%d0%b2%d0%b5%d1%80%d0%ba%d0%b8-%d0%bd%d0%b0-%d1%86%d1%8a%d1%80%d0%ba%d0%b2%d0%b8/", "text": "Пожарната започна масови проверки на църквите и катедралите у нас. Причината е да не се допусне инцидент през предстоящите Великденски празници. Проверките вече са в ход, като екипите на Главна дирекция „Пожарна безопасност“ проверяват основно църкви, манастири и катедрални храмове. Това обясни пред   главен инспектор Стефан Стефанов от пожарната: „Създадената организация в обектите е за действие при една такава ситуация извънредна: условията за успешна евакуация на хората, евакуационно осветление, изходи за евакуация, тяхната поддръжка, схеми за евакуация по местата, където трябва да бъдат разположени“. От дирекцията казаха още, че по време на предстоящите празници пред големите храмове и манастири ще бъдат разположени допълнителни екипи, които да реагират на евентуален инцидент: „Проверяваме около 1800 обекта в страната. Преимуществено това са храмовете“. Според Стефанов храмовете са рискови обекти за възникване на пожар: „Рискови обекти са като всички исторически паметници, тъй като са строени преди много години, по различен начин“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.17", "title": " Пожарната с масови проверки на църквите у нас преди Великденските празници"}
{"url": "https://trud.bg/%d0%b0%d0%bd-%d1%85%d0%b0%d1%82%d0%b0%d1%83%d0%b5%d0%b9-%d0%b0%d0%ba%d0%be-%d0%bd%d0%b5-%d0%b1%d1%8f%d1%85-%d0%b0%d0%ba%d1%82%d1%80%d0%b8%d1%81%d0%b0-%d1%89%d1%8f%d1%85-%d0%b4%d0%b0-%d1%81%d1%82/", "text": "Актрисата Ан Хатауей ще краси корицата на юнския брой „Tatler“, като в интверю за списанието тя открито сподели за проблемите си с алкохола и защо е решила да остане трезва в следващите 18 години. „ „, признава актрисата. Тя допълва още, че ако не бе станала актриса, най-вероятно е щяла да завърши като алкохоличка, заради силната й зависимост. В началото на годината обаче, Ан Хатауей обяви, че възнамерява да не близне алкохол докато синът й не стане на 18 години, защото иска да му отделя цялата си енергия и време, а не постоянно да бъде замаяна и объркана.", "date": "2019.04.17", "title": " Ан Хатауей: Ако не бях актриса, щях да стана алкохоличка"}
{"url": "https://trud.bg/%d1%82%d0%be%d0%b4%d0%be%d1%80%d0%be%d0%b2-%d1%81%d0%b2%d0%b8%d1%80%d0%b8-%d0%b2%d0%b5%d1%87%d0%bd%d0%be%d1%82%d0%be-%d0%b4%d0%b5%d1%80%d0%b1%d0%b8/", "text": "Станислав Тодоров е главният съдия на вечното дерби ЦСКА – „Левски“ в събота. Многократно и двата гранда са се оплаквали шуменския рефер, който е първият наш арбитър с наряд от груповата фаза на Шампионската лига, макар и останал единствен за него. Последно „Левски“ имаше сериозни претенции към Тодоров. През ноември от „Герена“ обявиха, че „не искат никога повече той да свири мачове на отбора.“ Причина за гнева беше мачът за купата срещу „Черно море“, когато „Левски“ отпадна след 2:2 и изпълнение на дузпи. Тогава председателят на съдийската комисия Йордан Сталев отвърна, че клубовете трябва да забравят за ултиматуми. И прати Тодоров на столичното дерби „Славия“ – „Левски“ (0:3). През този сезон ЦСКА има само един мач при този арбитър – 2:0 над „Дунав“. Именно заради гостуване на „Черно море“ от „Армията“ негодуваха остро против Тодоров преди няколко години.", "date": "2019.04.17", "title": " Тодоров свири вечното дерби"}
{"url": "https://trud.bg/%d1%81%d1%80%d0%b0%d0%b2%d0%bd%d0%b8%d1%85%d0%b0-%d0%b1%d0%b0%d1%80%d1%81%d0%b0-%d0%bd%d0%b0-%d0%bc%d0%b5%d1%81%d0%b8-%d0%b8-%d1%81%d1%82%d0%be%d0%b8%d1%87%d0%ba%d0%be%d0%b2/", "text": "Вълшебен футбол! Преди 25 години „Барселона“ на Христо Стоичков срази с два негови гола „Манчестър Юнайтед“ с 4:0 в Шампионската лига. Сега „Барса“ на Лео Меси направи на пух и прах „червените дяволи“ – 3:0. Великият аржентинец спря серия от 12 поредни четвъртфинала, в които не успя да се разпише. Сега вкара два пъти, като при втория получи подарък от вратаря Давид де Хеа. Испанският страж за първи път получи три гола извън наказателното поле, откакто е на „Олд Трафорд“. Сам Меси показа колко голяма е разликата между „Манчестър Юнайтед“ и големите в Европа. „Не бих заложил срещу „Барса“, те ще спечелят купата“, призна Оле Гунар Солскяр, треньорът на англичаните. „ Шампионската лига продължава да е под знака на Йохан Кройф – добави Ернесто Валверде, наставникът на „Барса“. – С неговия футбол играем ние, играе „Аякс“, а и „Манчестър Сити“ благодарение на Пеп Гуардиола.“ Валверде сам беше футболист на Кройф в края на 80-те години на миналия век. А сега може да стане третият, спечелил златен требъл с каталунцитге. „Барса“ вече е на практика шампион на Испания и финалист за купата. Остават три мача до Шампионската лига като първия съперник трябваше да определят снощи „Ливърпул“ и „Порто“. Никога „Манчестър Юнайтед“ не е имал по-черна котка в турнира – пет загуби от каталунците, две от които на финал. За 12-и сезон поред испански тим е във финалната четворка на Шампионската лига. За трети път „Барса“ игра домакински четвъртфинал в страстната седмица и всеки път спечели – 5:1 над „Челси“ (2000 г.) и 3:1 над „Милан“ (2012 г.). На „Камп Ноу“ каталунците са губили за последно преди 30 двубоя в Шампионската лига – 0:3 от „Байерн“. Само два пъти в историята си „Барса“ отпада, след като е спечелил първия мач като гост.", "date": "2019.04.17", "title": " Сравниха „Барса“ на Меси и Стоичков"}
{"url": "https://trud.bg/%d0%ba%d0%be%d0%bd%d1%81%d1%82%d0%b0%d0%bd%d1%82%d0%b8%d0%bd%d0%b0-%d0%b6%d0%b8%d0%b2%d0%be%d0%b2%d0%b0-%d1%80%d0%be%d0%b4%d0%b8-%d0%bc%d0%be%d0%bc%d0%b8%d1%87%d0%b5%d0%bd%d1%86%d0%b5/", "text": "Водещата Константина Живова стана майка за втори път, а щастливата новина обяви преди броени минути в профила си във Facebook, публикувайки снимка на новородената си дъщеричка, сгушена в обятията на баща й Кузман Илиев. „ „, написа току що родилата Константина към кадъра. 35-годишната водеща и съпругът й вече имат 10-годишна дъщеря, а миналия октомври Константина обяви публично в Instagram, че очаква второ дете и малко по-късно разкри и полът му.", "date": "2019.04.17", "title": " Константина Живова роди момиченце"}
{"url": "https://trud.bg/%d0%b2-%d1%88%d1%83%d0%bc%d0%b5%d0%bd-%d1%83%d1%87%d0%b5%d0%bd%d0%b8%d1%86%d0%b8-%d0%bf%d0%be%d0%b1%d0%b5%d0%b4%d0%b8%d1%85%d0%b0-%d0%bc%d0%b0%d0%b3%d0%b8%d1%81%d1%82%d1%80%d0%b0%d1%82%d0%b8-%d0%bd/", "text": "Съдии, прокурори и съдебни служители от Шумен играха шах с ученици от шахматен клуб „Шумен“. Фоайето на втория етаж пред зала 9 се превърна в място за умните срещи под мотото „Подкрепи и насърчи“. Йоан Иванов на 11 г., Димитър Русев на 12г., Християн Денчев на 14г., Михаил Костов на 15г. и Георги Ганчев на 17г. очаквано спечелиха по-голямата част от партиите и надделяха на участниците-магистрати. За голяма радост към импровизираното демонстративно състезание имаше голям интерес. Активността надмина очакванията и се наложи на 5-те шахматни дъски да се проведат по няколко партии, които донесоха и много положителни емоции. Съдия беше младия треньор от клуба Радостин Рафаилов, който сподели, че състезанието е било доста оспорвано и похвали участниците от Съдебната палата за умението им да играят шах на едно доста добро ниво. В края на турнира децата от шахматен клуб „Шумен“ получиха подаръци от Председателя на Окръжен съд-Шумен София Радославова. Те спечелиха и наградния фонд на турнира, осигурен с доброволните средства на всички в Съдебната палата. Събитието е част от инициативите на Окръжен съд – Шумен по отбелязване на 140 години от Учредителното събрание и приемането на Търновската конституция. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.17", "title": " В Шумен ученици победиха магистрати на шах"}
{"url": "https://trud.bg/4-%d0%bd%d0%be%d0%b2%d0%b8-%d0%b4%d1%8a%d1%80%d0%b2%d0%b5%d1%82%d0%b0-%d0%b7%d0%b0%d1%81%d0%b0%d0%b4%d0%b8%d1%85%d0%b0-%d0%bd%d0%b0-%d1%82%d1%80%d0%be%d1%82%d0%be%d0%b0%d1%80%d0%b0-%d0%bd%d0%b0-%d1%83/", "text": "4 нови дървета от вида „кълбовиден шестил“ бяха засадени на тротоара на ул. „Шишман“. Това съобщи зам.-кметът на София Дончо Барбалов. По време на строително-ремонтните дейности на улицата зад храма „Св. Седмочисленици“, по препоръка на специалистите от „Зелени системи“ бяха премахнати две дървета от същия вид. Растенията бяха с изгнила сърцевина и при бурен вятър имаше опасност от възникване на инцидент. На тяхно място вече са засадени 4 млади кълбовидни шестила. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.17", "title": " 4 нови дървета засадиха на тротоара на ул. „Шишман“ в София"}
{"url": "https://trud.bg/%d0%bc%d0%b2%d0%bd%d1%80-%d0%bc%d0%be%d1%80%d1%81%d0%ba%d0%b8%d1%82%d0%b5-%d1%81%d0%b8%d0%bd%d0%b4%d0%b8%d0%ba%d0%b0%d1%82%d0%b8-%d0%b2-%d0%b3%d1%8a%d1%80%d1%86%d0%b8%d1%8f-%d1%89%d0%b5-%d1%81%d1%82/", "text": "Професионалните морски синдикати „Общогръцки съюз на инженерите в търговския флот“ „ΠΕΜΕΝ“, „ΣΤΕΦΕΝΣΩΝ“ и „ΠΕΕΜΑΓΕΝ“ обявиха, че на 01.05.2019 г. ще проведат 24-часова стачка. Според досега постъпилите данни, стачката ще продължи от 00:01 ч. до 24:00 ч. на 01.05.2019 г., като всички категории кораби ще останат в пристанищата и няма да обслужват линиите. При нужда от по-подробна информация или съдействие, българските граждани, пребиваващи краткосрочно или дългосрочно в Гърция, могат да се обръщат към посолството на Р България в Атина на следните телефони: 00302106748105, 0030 2106748106, 0030 2106748107 и 00306937096220. Гражданите могат да се свързват и с бреговата охрана в Гърция и туристическите компании, чиито услуги са използвани при резервациите. Това съобщиха от пресслужбата на МВнР. Сигнали и молби за съдействие при бедствени ситуации на български граждани се приемат денонощно и на телефонните линии на Дирекция „Ситуационен център“: +359 2 948 24 04; +359 2 971 38 56 или на имейл: crisis@mfa.bg. МВнР препоръчва на българските граждани, при пътувания в чужбина, да се възползват от възможността да се регистрират в рубриката „Пътувам за…” на следния адрес: (https://mfa.bg/bg/embassyinfo). АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.17", "title": " Морските синдикати в Гърция ще стачкуват на 1 май, всички кораби ще останат по пристанищата"}
{"url": "https://trud.bg/%d0%b5%d0%b2%d1%80%d0%be%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82%d1%8a%d1%82-%d0%bf%d1%80%d0%b8%d0%b5-%d0%b7%d0%b0%d0%ba%d0%be%d0%bd-%d1%81%d1%80%d0%b5%d1%89%d1%83-%d0%b4%d0%b2%d0%be/", "text": "Европейският парламент гласува пакета „Нова сделка за потребителите“. По този начин се слага край на практиката един и същ хранителен продукт да се предлага с различен състав под една и съща търговска марка. България е една от първите държави, които работят активно по проблема, припомниха от Министерството на земеделието, храните и горите През март 2017 г. темата беше обсъдена в Съвета по земеделие и рибарство на ЕС. България и още седем страни членки отправиха искане към Европейската комисия да разгледа проблема с влагането на различни съставки в продукти, предлагани под една и съща търговска марка. Поставен бе въпросът за разработване на законодателство, с което да се избегнат двойните стандарти за качество в ЕС. В периода от май 2017 г. до април 2018 г. Министерството на земеделието, храните и горите и Българската агенция по безопасност на храните проведоха три проучвания за наличие на „двоен стандарт“ при предлагането на храни на българския и европейския пазар. Проучването и в трите си етапа включваше храни, произведени от големи международни компании, чиито седалища и производствени предприятия се намират основно извън територията на България. Изследванията установиха редица разлики в състава на продуктите, които се предлагат под една и съща марка на пазара в Източна и Западна Европа. Въпреки че, нормативната уредба към онзи момент не е нарушена, различията в съставът на продуктите повдигна въпроса за равнопоставеността на потребителите в ЕС и необходимостта от законодателни промени на ниво Европейски съюз. В рамките на Българското председателство на Съвета на Европейския съюз, под патронажа на премиера Бойко Борисов, се проведе международен форум на високо равнище, посветен именно на двойния стандарт при храните. По време на събитието, комисар Вера Юрова представи вижданията на ЕК за промени в няколко директиви на ЕС, които да могат да подпомогнат общия стремеж за елиминиране на практиките за производството на храни, продавани под една и съща марка, но с различен състав на пазара в Европа. Първата крачка беше направена, като от ЕК, чрез Съвместния изследователски център (JRC), бе разработена хармонизирана методология за подбор и анализ на храни. В рамките на проучването е направено и сравнение на цените, което показва, че над една трета от продуктите се предлагат на по-високи цени в България, отколкото в другите държави членки на ЕС. През месец юли 2018 г. България бе официално поканена от Съвместния изследователски център (JRC) на ЕК, за участие в общоевропейската кампания за оценка на свързаните с качеството характеристики на марки храни, продавани под определена марка по – популярна като „проучване за наличие на двоен стандарт при храните“. Впоследствие Българската агенция по безопасност на храните взе мостри за анализ от 96 продукта, след което изпрати до Съвместния изследователски център в Белгия цялата обработена информация. С приемането на пакета „Нова сделка за потребителите“ предстои работа по въвеждането на новите изисквания в националното законодателство на държавите членки на ЕС, включително и в българското законодателство.", "date": "2019.04.17", "title": " Европарламентът прие закон срещу двойния стандарт при храните"}
{"url": "https://trud.bg/%d0%b5%d1%81-%d1%81-%d0%ba%d0%be%d0%bd%d1%82%d1%80%d0%b0%d1%83%d0%b4%d0%b0%d1%80-%d0%bf%d0%be-%d1%81%d0%b0%d1%89-%d0%b7%d0%b0-e20-%d0%bc%d0%bb%d1%80%d0%b4/", "text": "ЕС представи списък със стоки, сред които куфари, трактори, кетчуп, на обща стойност 20 млрд. евро, чийто внос от САЩ може да бъде подложен на допълнителни мита, предаде Ройтерс. Мярката е в отговор на загубите, които понася ЕС от субсидиите на Вашингтон за авиогиганта “Боинг”. Миналата седмица САЩ прибегнаха до аналогични действия – обявиха списък с подлежащи на допълнителни мита вносни европейски стоки на стойност 11 млрд. долара, заради щети от субсидирането на “Еърбъс”. Спорът между двата конкурента в авиоиндустрията се води вече близо 15 години в Световната търговска организация.", "date": "2019.04.17", "title": " ЕС с контраудар по САЩ за €20 млрд."}
{"url": "https://trud.bg/%d0%b3%d0%be%d0%bb%d1%8f%d0%bc%d0%be%d1%82%d0%be-%d0%b1%d0%b5%d0%b1%d0%b5-%d0%b3%d1%80%d1%8a%d0%bc%d0%bd%d0%b0-%d1%81-%d0%b4%d0%be%d0%bf%d0%b8%d0%bd%d0%b3/", "text": "Световният шампион в четири от версиите в тежката категория на профи бокса Антъни Джошуа отново остана без съперник. Британецът трябваше да се бие с Джарел Милър на 1 юни в Ню Йорк, но се оказа, че Голямото бебе е дал положителна допинг проба.  Тестът е даден на Доброволната антидопингова агенция, а в него е открито вещество „ендуробол“ , което се използва за подобряване на възстановяването и изгаряне на мазнини. Любопитно е, че във войната на думи преди мача американецът няколко пъти отправи обвинения, че шампионът взимал допинг.  Промоутърът на Джошуа – Еди Хърн, обаче настоява, че гала на 1 юни ще има. Той е сключил многомилионен договор с платформата за интернет излъчване „DAZN” и усилено търси заместник на Милър. Сред вариантите е и Кубрат Пулев, който е задължителен претендент на Международната боксова федерация (IBF). Според слуховете Хърн вече е потърсил мениджърите на българина, но Кобрата твърде скоро имаше мач – победата с нокаут над Богдан Дину. При нея Пулев получи тежка аркада над лявото око, а и резултатът все още е под въпрос, тъй като румънецът обжалва пред спортната комисия на Калифорния.", "date": "2019.04.17", "title": " Голямото бебе гръмна с допинг"}
{"url": "https://trud.bg/%d0%b1%d0%b5%d0%bb%d0%b3%d0%b8%d0%b5%d1%86-%d1%81%d1%83%d1%87%d0%bf%d0%b8-%d1%80%d0%b5%d0%ba%d0%be%d1%80%d0%b4-%d0%bd%d0%b0-%d1%83%d0%b8%d0%b3%d0%b8%d0%bd%d1%81/", "text": "Белгиецът Виктор Кампенертс счупи един от най-престижните рекорди в колоезденето – този най-голямо разстояние изминато за час. Състезателят на „Лото Судал“ преодолея 55,089 км и надмина предишното върхово постижение от 54,526 км на сър Брадли Уигинс.  Успехът на 27-годишния Кампенертс дойде, след като десетима негови колеги се провалиха в същата мисия. А голяма роля за редзултата има и колодрума в Агуаскалиентес (Испания), който минава за най-бързият на света. Той е на 1800 метра надморска височина и за да се приспособи към условията колоездачът е спал 3 месеца в палатка на 3000 м.", "date": "2019.04.17", "title": " Белгиец сучпи рекорд на Уигинс"}
{"url": "https://trud.bg/%d0%b1%d0%b5%d0%b7-%d1%82%d0%b0%d1%81%d0%b5%d0%b2%d0%b0-%d0%b8-%d0%b0%d0%bd%d1%81%d0%b0%d0%bc%d0%b1%d1%8a%d0%bb%d0%b0-%d0%b2-%d1%82%d0%b0%d1%88%d0%ba%d0%b5%d0%bd%d1%82/", "text": "Катрин Тасева и националният ансамбъл ще пропуснат Световната купа по художествена гимнастика в Ташкент (Узбекистан) този уикенд. Най-добрата ни индивидуалистка спечели бронзов медал в многобоя в София миналата събота и добави още три сребърни отличия на отделните уреди, с което поведе в генералното класиране в Световната купа. Българката има 70 точки, а след нея с по 50 т. са рускините Александра Солдатова и Дина Аверина. В нейно отсъствие ще участват Невяна Владинова и Боряна Калейн. Ансамбълът пък ще се завърне на килима за Световната купа в Баку (Азербайджан) идната седмица.  Президентът на централата Илиана Раева пък получи благодарности за отличната организация на турнира в София от шефката на техническия комитет на ФИГ Наталия Кузмина.", "date": "2019.04.17", "title": " Без Тасева и ансамбъла в Ташкент"}
{"url": "https://trud.bg/%d0%bd%d0%b5%d1%84%d1%82%d0%be%d1%85%d0%b8%d0%bc%d0%b8%d0%ba-%d0%bf%d0%be%d0%b3%d0%bb%d0%b5%d0%b4%d0%bd%d0%b0-%d0%ba%d1%8a%d0%bc-%d1%88%d0%b0%d0%bc%d0%bf%d0%b8%d0%be%d0%bd%d1%81/", "text": "Целта на „Нефтохимик 2010“ е да играе в Шампионската лига по волейбол, обяви директорът на ОСК „Нефтохимик“ Сашо Везенков. Бургазлии вече водят с 2-0 победи във финалната серия на Суперлигата с „Хебър“ след победа с 3:0 (27, 16, 22) във втория мач като гости и имат нужда само от още една победа.  „Имаме бюджет и за догодина, а целта ни е когато стане залата в Бургас е да играем в нея в Шампионска лига – заяви Везенков. – Имаме добри български волейболисти, при една добра програма и една добра селекция бихме изпълнили целта.“", "date": "2019.04.17", "title": " „Нефтохимик“ погледна към Шампионската лига"}
{"url": "https://trud.bg/%d1%87%d1%83%d0%b6%d0%b4%d0%b8-%d0%ba%d0%be%d0%bc%d0%bf%d0%b0%d0%bd%d0%b8%d0%b8-%d0%b8%d0%b7%d1%82%d0%b5%d0%b3%d0%bb%d1%8f%d1%82-%d0%ba%d0%b0%d0%bf%d0%b8%d1%82%d0%b0%d0%bb%d0%b8/", "text": "Задграничните вложенията са отрицателни в размер на минус 437,6 млн. евро Чуждестранни компании изтеглят инвестициите си от страната. Преките чужди инвестиции за първите два месеца на годината са отрицателни и възлизат на минус 437,6 млн. евро, обявиха от БНБ. За същия период на миналата година чуждестранните вложения са били 236,6 млн. евро. Само през месец февруари чуждестранни компании са инвестирали в страната 21,9 млн. евро, при 7,8 млн. евро година по-рано. През януари чуждите инвестиции са на стойност минус 460 млн. лв. Това се дължи на факта, че чуждестранни компании се изтеглят от страната и продават бизнеса си на български фирми. Привлеченият дялов капитал (вноски на чуждестранни компании в капитала на български дружества, както и плащания по сделки с имоти) е отрицателен и за първите два месеца на годината възлиза на минус 574,3 млн. евро. За същия период на миналата година привлеченият дялов капитал също беше отрицателен – минус 117,7 млн. евро. За първите два месеца на 2019 г. нетните инвестиции в имоти на граждани и фирми от чужбина също са отрицателни и възлиза на минус 0,02 млн. евро, при нетни вложения от 0,9 млн. евро за същия период на миналата година. По страни, най-голям дял в инвестициите в имоти имат Украйна (0,1 млн. евро) и Казахстан (0,1 млн. евро), докато тези на Русия намаляват (с 0,3 млн. евро). Промяната в нетните задължения между дружествата с чуждестранно участие и преките чужди инвеститори по финансови, облигационни и търговски кредити за първите два месеца на годината възлиза на 136,7 млн. евро, при 310,8 млн. евро година по-рано. Най-големите нетни преки инвестиции в страната за периода януари–февруари са от Ирландия (70 млн. евро), Холандия (43,3 млн. евро) и Люксембург (33,4 млн. евро). Нетните преки инвестиции на български компании в чужбина за януари и февруари са 30,8 млн. евро, при 3,3 млн. евро за същия период на миналата година. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.17", "title": " Чужди компании изтеглят капитали\t"}
{"url": "https://trud.bg/%d0%b0%d0%bb%d0%b5%d0%ba%d1%81%d0%b0%d0%bd%d0%b4%d1%8a%d1%80-%d0%bc%d0%b0%d0%bd%d0%be%d0%bb%d0%b5%d0%b2-%d1%81%d0%bb%d0%b5%d0%b4-%d0%be%d1%81%d1%82%d0%b0%d0%b2%d0%ba%d0%b0%d1%82%d0%b0-%d0%b8%d0%b7/", "text": "Изнесоха много зле скалъпени обвинения. По този начин Александър Манолев определи твърденията, че е злоупотребявал с европейски пари, които го накараха да  . Публикации, в които пише, че Манолев е извършил престъпления, засягащи интересите на Европейския съюз, станаха причина  . В съобщение във Фейсбук Манолев пише, че още преди няколко месеца е знаел, че готвят атака срещу него. Той също така твърди, че ако искат от него документи и факти за невинността му той ще ги предостави. Ето пълния текст на съобщението на Александър Манолев във Фейсбук: Александър Манолев, който днес подаде оставка като заместник-министър на икономиката, разкри причините, поради които е решил да напусне поста. В пост във Фейсбук Манолев обясни, че според него, действията му са закъсняли с една година. Тогава Днес депозирах своята оставка като заместник-министър на икономиката. Едно закъсняло действие, което трябваше да направя още преди година, когато името ми се забърка в измислени скандали, защото пречех на някой да заема поста министър на транспорта. Още тогава трябваше да си дам сметка, че в такава ситуация е много, много трудно да работиш. Преди няколко месеца ми казаха, че обикалят с папки за мен медии и ми готвят нова атака. Подминах го – след всичко, което се опитаха да причинят на семейството ми си мислех, че няма с какво да ме изненадат. Но отново надскочиха себе си. Възпитавали са ме да се боря и да не се предавам. Но искам това да е за неща, които съм направил или в които съм се провалил. Да защитавам работата си, решенията си, позициите си. А не да се обясняваш дали някога си познавал някого, дали притежаваш нещо, дали си честен, дали си почтен… Неща, които цял живот съм вярвал, че се показват с действия, а не се обясняват на думи. Народът е казал – да те поставят в ситуация да обясняваш, че нямаш сестра. Стига толкова. Който иска факти и документи – ще му ги предоставя. За останалите – да вярват на каквото и на когото искат. Ловът на вещици придоби плашещи размери. И вече не става дума за мен, а за семейството ми. В тази ситуация аз ще съм този, който ще направи крачка назад. И нещо, което знам, че няма да стигне до съзнанието на тези, които трябва и все пак съм длъжен да го кажа. Не си даваме сметка колко много постигна държавата за тези 10 г. в икономически план. Най-накрая започнахме да преодоляваме ниските нива, от които започнахме. Дано не допуснем да загубим всичко това като вкараме държавата в политическа криза, защото виждам, че това е целта, която преследват. Успех на колегите ми от ГЕРБ и останалите коалиционни партньори. Вярвам, че с всички съм имал добър диалог и свършихме много, за да върви държавата във възходящ план. Благодаря на министър-председателя за доверието. И най-важното – благодаря на всички тези хора, които гласуваха лично за мен на предходните парламентарни избори. Съжалявам, че днес трябва да направя това действие, но наистина не бях готов за всичко това. П.С. За финал ще използвам терминологията на тези, които писаха за мен – колеги, пиша „есе“ до съда, защото изнесохте много зле скалъпени обвинения и предстои да се видим в заседателната зала. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.17", "title": " Александър Манолев след оставката си: Изнесоха много зле скалъпени обвинения"}
{"url": "https://trud.bg/%d1%85%d0%b0%d0%b7%d0%b0%d0%bb-%d0%ba%d0%b0%d1%8f-%d0%b1%d0%b8%d0%bb%d0%b0-%d0%b3%d0%be%d1%82%d0%be%d0%b2%d0%b0-%d0%b4%d0%b0-%d1%81%d1%82%d0%b0%d0%bd%d0%b5-%d0%bc%d0%b0%d0%b9%d0%ba%d0%b0/", "text": "Първият брак на известния актьор Али Aтай, сегашен съпруг на Хазал Кая, е бил неуспешен и той се разделя с жена си като цивилизован човек – без скандали и мръсни номера. Али Aтай и Ебру Kансиз се развеждат официално в средата на април 2013 г. В този момент Хазал Кая е в краткотрайна връзка с Джан Бономо, След като се разделят, в края на 2013-а, общи приятели запознават Хазал и Али и първата информация за това, че са се залюбили, се появява в турската преса през януари 2014-а. Както е известно, след 5-годишна връзка двамата се ожениха и сега са считани за една от най-щастливите двойки в турския шоу бизнес. Местните таблоиди налагат внушението, че е възможно в най-скоро време Хазал Кая да стане майката. За желанието на актрисата възможно най-бързо да забременеете, те били информирани от нейни „близки приятели“. „Edition Aksam Life“ например съобщава, че Хазал била убедена, че ще може успешно да съчетае кариера и майчинството и искала да забременее още тази година. Имайте предвид, че в турските медии има две основни теми за омъжените актриси – деца и развод, Хазал има късмета, че засега се обсъжда само това, дали ще става майка, докато Берен Саат вече е в графата на развеждащите се.", "date": "2019.04.17", "title": " Хазал Кая била готова да стане майка"}
{"url": "https://trud.bg/%d0%bf%d1%80%d0%b5%d0%b1%d0%b8%d1%82%d0%b8%d1%8f%d1%82-%d0%ba%d0%be%d0%bc%d0%b0%d0%bd%d0%b4%d0%be%d1%81-%d0%be%d1%82-%d0%b2%d0%be%d0%b9%d0%b2%d0%be%d0%b4%d0%b8%d0%bd%d0%be%d0%b2%d0%be-%d0%bd%d0%b5/", "text": "Всичко започна с тяхно неправилно пресичане. Пресичаха пред автомобила. Движейки се, разминавайки се с тук, получих обидна реплика, насочена към мен. Беше обида, свързана с майка ми. Това ме накара да сляза от автомобила. Слязох и ги попитах с какво съм провокирал тези техни действия. Те ме напсуваха и това ме провокира да спра. Питах ги защо ме псуват, защо пресичат тук. От тяхна страна нямаше никакъв отговор. После всичко се разви много бързо. Няма други реплики от моя страна, няма никакви обиди, нищо. С тези думи ефрейтор Валентин Димов коментира за първи път инцидента във Войдовиново, при който беше пребит от двама цигани. Военният не се е възстановил напълно и бъдещето му като снайперист в армията засега е неясно. Пред   за първи път от побоя насам, ефрейтор Валентин Димов се показва публично, за да разкаже спомените си за инцидента. „На всеки може да се случи. Бях изненадан, не съм очаквал, че ще се стигне до физическа разправа. Нараняванията ми са счупване от едната страна. Три месеца ми трябваше, за да се възстановя. От скоро излизам свободно”, казва Димов. На въпрос дали е знаел, че има напрежение между българи и роми, ефрейтор Димов отговаря: „Не, правило ми е впечатление, че са повече от ромски произход, но по никакъв начин не съм знаел и не съм имал лоши впечатления до деня на инцидента”. Военният е категоричен, че не е удрял ромите с колата си, каквито коментари прочел. Обидил се и на твърденията, че не е бил ранен сериозно, че се крие и че е шофирал след употреба на алкохол. „Имам тест за алкохол, който е отрицателен”, посочва той. „Това, което направих със слизането си, е, че потърсих обяснение защо се държат по този начин, оттам нататък всичко е извършено от тях. Това, което чувах докато бях на земята беше: оставете ме, оставете ме, искам да го довърша. Бях на земята и якето още беше върху мен, не съм видял кой го е казал”, коментира ефрейтор Димов. „Имаше моменти, когато си мислех кога ще свърши всичко, да приключи боят. Реално аз бях неадекватен на земята, не можех да се защитавам и се надявах всичко да приключи”, допълни още той. Запитан как е свършило всичко, Димов отговаря: „Точно това е момент, който ми се губи. Изправяйки се, аз се огледах дали са около мен, защото очаквах отново да бъда нападнат, но ги нямаше, не мога да си обясня как толкова бързо са се прибрали до къщите си”. „В момента не мога да използвам пушката си и се надявам да се възстановя напълно и да мога да изпълнявам служебните си задължения. Мислил съм си за това, че ако не бях слезнал, нямаше да се стигне до това нещо. Не знам дали, ако се случи пак, бих реагирал по същия начин”, коментира още той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.17", "title": " Пребитият командос от Войводиново: Не съм очаквал, че ще се стигне до физическа разправа"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-386/", "text": "Манолев няма „къща за гости” Плащането е одобрено, когато сегашният министър на земеделието Румен Порожанов е бил шеф на фонда.                 Каним китайски деца на образователни лагери у нас Откриваме бизнес представителства в 22 града, казва шефът на Българо-китайска търговско промишлена палата Лъчезар Динев в интервю за „Труд“.         ДДС при работа за клиент в страна от ЕС Данъчен консулт на „Труд“.             БНС кани националисти на сборище в София Идват крайнодесни от цяла Европа – коментар на Вени Марковски.             Украйна в ролята на жертва на чужди войни Безхаберни, недалновидни в своето самовлюбено равнодушие към украинците се оказаха политическият и другите елити в Русия – анализ на д-р Илия Илиев.                 Да събудиш гиганта Силует на треньора на „Аякс“ Ерик Тен Хаг. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.17", "title": " Вижте акцентите в броя на вестник „Труд“ в четвъртък, 18 април 2019"}
{"url": "https://trud.bg/%d0%ba%d0%b8%d1%82%d0%b0%d0%b9%d1%81%d0%ba%d0%b0-%d0%b4%d0%b5%d0%bb%d0%b5%d0%b3%d0%b0%d1%86%d0%b8%d1%8f-%d1%81%d0%b5-%d1%81%d0%b4%d0%be%d0%b1%d0%b8-%d1%81-%d0%ba%d0%bb%d1%8e%d1%87%d0%b0-%d0%bd%d0%b0/", "text": "Кметът на Шумен Любомир Христов посрещна в сряда китайска делегация от побратимения град Джънджоу, водена от г-н Ху Цюен, директор на Постоянния комитет на Конгреса на народните представители от областта. В делегацията бяха още директорът на Комисията по здравеопазване в китайския град, директорът на Постоянния комитет на област Ерки, директорът на Постоянния комитет на градския народен конгрес на област Синчжън, зам.-директорът на Търговското бюро на икономическата зона на летище Джънджоу и председателката на Народната асоциация за приятелство с чужди държави в Джънджоу. Градоначалникът изрази готовността на кметския екип за по-активно развитие на двустранните отношения и покани гостите да се запознаят с културата и историята на региона. „Бихме искали да обсъдим възможностите за развитие и задълбочаване на двустранното партньорство, междукултурния диалог, туризма и инвестициите. Въпреки че Шумен в сравнение с Джънджоу е много по-малък, мисля, че би бил интересен, както с историята, културата, така и с възможностите за развитие на бизнеса. През последните години има сериозно развитие на икономиката. Имаме инвеститори от Италия, Белгия, Израел, САЩ, Турция и се надявам, че китайският бизнес също ще прояви интерес“, каза Христов по време официалните разговори.  Г-н Ху Цюен благодари за топлото посрещане. Той сподели, че в китайския град има все повече български стоки, включително и от Шумен. „Радваме се на добрите търговски връзки. Бихме искали още повече български производители да се възползват от нашите пазари, но се надяваме да развием също двустранните отношения в областта на здравеопазването и образованието. В Китай изключително ценим добрите двустранни отношения“, каза още г-н Цюен. И припомни максима от китайската култура, според която най-силни и трайни взаимоотношения между хората се създават лице в лице и затова покани кмета да посети Джънджоу. Любомир Христов връчи на г-н Ху Цюен символичен ключ за града. „Вратата на Шумен е отворена за Вас. Този ключ е знак за нашето приятелство и за желанието ни да продължим и да развием двустранните ни отношения“, каза кметът. Гостите отвърнаха с дар специално изработени, калигфаски изписани постери за кмета и за председателя на Общинския съвет проф.Борислав Беджев. Те са с пожелания за мир, развитие и просперитет на двете страни и символи на изобилието и благоденствието. Китайската делегация посети Индустриалния парк на Шумен и Мемориалния комплекс „Създатели на българската държава“.", "date": "2019.04.17", "title": " Китайска делегация се сдоби с ключа на Шумен"}
{"url": "https://trud.bg/%d0%bb%d1%8e%d0%b1%d0%be%d0%bc%d0%b8%d1%80%d0%b0-%d0%b4%d0%b8%d0%bc%d0%b8%d1%82%d1%80%d0%be%d0%b2%d0%b0-%d0%be%d1%82-%d1%81%d0%b2%d0%b8%d1%89%d0%be%d0%b2-%d1%81%d0%b5-%d0%ba%d0%bb%d0%b0%d1%81%d0%b8/", "text": "Любомира Димитрова от СУ „Николай Катранов” в Свищов се класира на второ място в подборния кръг за международната олимпиада и вече официално е член на Националния отбор по философия на Република България. Двама ученици от България, единият от които е Любомира, ще представят  България на Международната надпревара, която ще се проведе от 17-ти до 19-ти май в Рим, Италия. Участието на международната олимпиада ще е с разработка на английски език. Любомира  участва в подготовката на членовете на разширения национален отбор, която се проведе от 13-ти до 17-ти април в Центъра да подготовка на ученици за международни олимпиади към МОН в град София. Младите олимпийци бяха обучавани от преподаватели в  СУ „Св. Климент Охридски”. Днес се проведе и подборния кръг, включващ писмена работа и устна беседа с членовете на журито. Успехът на Любомира е невероятен, като се има предвид, че другият участник в националният отбор е ученик в 12 клас на Националната гимназия по древни езици и култура (НГДЕК) в София, в което училище философията е един от основните предмети и се изучава 18 часа седмично  и участник в миналогодишната Международна олимпиада по философия.", "date": "2019.04.17", "title": " Любомира Димитрова от Свищов се класира за Международната олимпиада по философия\t"}
{"url": "https://trud.bg/%d0%b1%d0%b8%d0%b2%d1%88-%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82-%d0%bd%d0%b0-%d0%bf%d0%b5%d1%80%d1%83-%d1%81%d0%b5-%d1%81%d0%b0%d0%bc%d0%be%d1%83%d0%b1%d0%b8/", "text": "Бившият перуански президент Алан Гарсия почина в болница в Лима, след като се простреля по време на арест, предаде БТА. Съдебните власти искаха Гарсия да бъде арестуван за срок от 10 дни по обвинение в корупция. Бившият президент неочаквано се простреля в главата, когато сътрудници на прокуратурата отишли в дома му, за да му представят заповедта.", "date": "2019.04.17", "title": " Бивш президент на Перу се самоуби"}
{"url": "https://trud.bg/%d0%bc%d0%b0%d0%bd%d0%be%d0%bb%d0%b5%d0%b2-%d0%bd%d1%8f%d0%bc%d0%b0-%d0%ba%d1%8a%d1%89%d0%b0-%d0%b7%d0%b0-%d0%b3%d0%be%d1%81%d1%82%d0%b8/", "text": "Прокуратурата започва разследване Теренът е в размер на 1800 кв. м  Заместник-министърът на икономиката Александър Манолев не притежава „къща за гости” край Сандански или някъде другаде из България, въпреки доноса по въпроса, публикуван от „Бивол”. Прокуратурата, която изглежда работи на повикване от „Бивол” се зае да проверява точно Манолев от над 1000 „къщи за гости”. Както става ясно от документи, въпросната „Къща за гости” е финансирана с 380 хил. лв. по европейски проект от Програмата за развитие на селските райони. Теренът е в размер на 1800 кв. м и се намира в местност “Чинар Куши”, Сандански. Манолев го купува в началото на 2013 г. от фирмата “Ди Ди Ви”. След това учредява право на строеж на фирмата “Агротрейд – Ана Димитрова” ET – действителния собственик на къщата. Фирмата пише проект до фонд “Земеделие” и печели субсидиятa от 380 хил. лв., за да построи къща за гости, като общата стойност на проекта е за близо половин милион лева. Плащането е одобрено от Държавен фонд “Земеделие” (ДФЗ), когато сегашният министър Румен Порожанов е бил шеф на фонда и е подписал трансфера. Справка в биографията на сегашния министър на земеделието и храните Румен Порожанов показва, че от март 2011 до август 2013 г. като шеф на Държавен фонд “Земеделие” (ДФЗ) той е подписвал финансиранията за изпълнението на проектите за “къща за гости” по Програмата за развитие на селските райони. Тя е започнала 2007 и спира през 2013 г. Въпреки, че е имало предложение от служебния министър на земеделието през 2017 г. Христо Бозуков тя да се продължи, програмата е спряна.   Александър Манолев подаде оставка  Заместник-министърът на икономиката Александър Манолев подаде оставка, съобщиха от министерски съвет. Той я подава заради стартиралата проверка на Върховна касационна прокуратура по повод медийни публикации и желанието му това по никакъв начин да не засяга работата на правителството. Друг аргумент, посочен от Манолев е солидарността с колегите му, които са спазили моралния стандарт в управлението и са напуснали постовете си само заради съмнения. “Сигурен съм, че в документите няма нищо срещу мен, но не мога да подложа семейството си отново на това. Благодаря за доверието. Решението ми е лично”, допълва още Александър Манолев. Оставката му е приета от премиера Бойко Борисов.     Ана Димитрова, собственик на къщата за гости приписвана на Александър Манолев, пред „Труд”:  Сринаха бизнес, граден с години  Сайтът „Бивол” съобщи, че заместник-министър на икономиката Александър Манолев имал „къща за гости”. Дописката бе накичена с кадаиф от изречения за лошия Манолев и неговите познати. Както обикновенно, съобщението на колегите от този сайт се оказва силно преувеличено. „Труд” потърси реалния собственик на имота Ана Димитрова, управител и собственик на фирмата „Агротрейд” ЕТ. Ето и интервюто с госпожа Димитрова. – Ваша ли е къщата над Сандански, госпожо Димитрова, или на господин Манолев?   – Къщата е моя и активно работи като къща за гости от повече от 3 години. Единствената връзка с Александър Манолев е, че купихме от него мястото, преди да се изгради постройката. – Искате да кажете, че той никога не е бил в нея, така ли?   – Не казвам това. Но ме разберете правилно – не искам да коментирам никой от гостите ни, защото така нарушаваме тяхното лично пространство. Основното, с което печелим нашите клиенти е, че предлагаме спокойствие и отдалеченост на мястото ни. Дискретност, ако искате, въпреки че това дава не добри асоциации. – Добре след целия шум не е ли излишно да твърдите, че той никога не е бил Ваш гост, още повече че и самия той го е признал пред медии? Кажете той сред най-редовните ви клиенти ли е?  – Може да се каже, че е сред основните ни клиенти. Въобще той ни е помогнал много в началото когато направихме къщата, защото тя е на място, на което трудно може да се рекламира. Не искахме и да я отдаваме за партита и тържества, защото тогава щетите най-вероятно щяха да са големи. Най-голямата ни реклама беше от уста на уста и в тази връзка той като един от първите ни клиенти много помогна. Но всичко останало са местни слухове. Но не искам повече да говоря за него, искам да говорим за хотела, който управлявам. – И все пак как си обяснявате тези слухове, свързани със собствеността?   – Александър Манолев е често в Сандански и особено в последната година почти винаги почива при нас. Имаше периоди, в които резервираше всички уикенди в месеца. Същевременно хората го познават, предполагам, че като го виждат често на едно място, накрая решават, че и къщата е негова, нямам друго обяснение. Още повече, че нашата концепция е да отдаваме цялата къща, няма хора които постоянно да живеят там, когато няма гости. – Добре, ако решим може ли да си запазим нощувка в къщата?   – Да разбира се, всеки може да си направи резервация. Имаме само някои условия – къщата се отдава само цялата, имаме изискване да е за поне 2 нощувки. Общия є капацитет е 10 души. – Но как да направим резервация? Няма обява на къщата, няма табела пред нея?  – Табелата постоянно я надписват или чупят. Но работим с туристическа агенция, през която може да си направите резервация така, както много други хора са посещавали къщата. – Как до момента работи това място за настаняване? Отчитате ли приходи, защото се твърди, че фирмата е куха?  – Не знам от къде идват тези твърдения – имаме приходи от над 50-60 хил. лв. на година, за които сме си плащали дължимите данъци. Заплащали сме и дължимата туристическа такса към общината. Имаме пазач, човек за поддръжката, една жена, която чисти къщата след гостите… Фирмата е малка, но все пак бих казала, че бизнесът ни е успешен. – Какви хора почиват при Вас?   – Казах Ви, че няма да коментирам гостите ни. И без това в момента почти всичките ни редовни клиенти се обаждат да канселират резервациите си, защото се притесняват от целия този медиен шум. Честно казано в момента не знам дали ще успеем да преминем през тази криза. Още не мога да повярвам как няколко медийни публикации могат да унищожат бизнес, граден с години. – Казват, че няма лоша реклама…  – В нашия случай рекламата е не само лоша, но и ужасна. Никой не иска да го притесняват докато почива. Имаме гости, които ни звъняха да ни питат имат ли и техни снимки, как ще ги компенсираме, ако ги покажат в медиите… Ситуацията е ужасна за нас. Всичко, което сме изградили се разпада пред очите ни. В момента сме пуснали всичките ни служители, къщата стои пуста и чакаме да премине цялата тази истерия. Идват Великденските празници, а ние още не знаем дали ще можем да започнем да работим до тогава.   Държавен фонд „Земеделие”:  32 вили по проекта ще връщат 8,3 млн. лв. Държавен фонд “Земеделие” отговориха на “Труд”, че между Фонда и “Агротрейд – Ана Димитрова” е бил сключен договор през 2014 г. за предоставяне на безвъзмездна финансова помощ по мярка 311 “Разнообразяване към неземеделски дейности” от ПРСР 2007-2013 г. Те са подали заявка за окончателно плащане през октомври 2015 г. Съгласно акредитираните процедури, проектът е избран за проверка на място преди плащане след извършен риск анализ.Те уточниха, че периодът на наблюдение по проектите е в рамките на 5 години, като мониторингът на къщата изтича през октомври 2019 г. Те съобщиха и ,че са се самосезирали по случая и се извършва проверка. В хода на проверката и на прокуратурата ще бъдат разпитани и хора от Държавен фонд “Земеделие” (ДФЗ), работили по одобряването на заявлението за подпомагане. Това означава, че земеделският министър Порожанов може да бъде разпитан по казуса. Те обявиха и, че сключените договори за “къща за гости” по ПРСР 2007 – 2013 г. са общо 1062 и са на обща стойност на субсидията, в размер на 299 млн. лв. Окончателно приключени и платени са 746 проекта на стойност 202 млн. лв. 300 договора са прекратени по искане на ползвателите или неподаване на заявка за плащане. 15 проекта са отказани на етап заявка за плащане, поради установени несъответствия с нормативните изисквания – с обща стойност 4.3 млн. лв. В резултат от извършени проверки след изплащане на субсидиите са наложени финансови корекции на 63 къщи за гости в размер на – 9,7 млн. лв., като по 32 проекта е изискана за възстановяване цялата субсидия в размер общо на 8,3 млн. лв. Основна причина за налагане на санкциите е недостигане на показателите по одобрения бизнес план.   Порожанов се оправдава:  Само 10% се ползват за лична цел Бизнес планът бил труден за изпълнение  Около 5 до 10 на сто от къщите за гости, строени с европейски пари, по Програмата за развитие на селските региони, не се използват с тази цел, а с лична. Това са думи на Румен Порожанов, казани пред българска телевизия през 2017 година, след като той вече не е шеф на фонд “Земеделие”, а оглавява ресорното министерство. Изненадващо Порожанов оправдава нередностите по програмата с “лошата нормативна уредба, слабите изисквания и контрол”, който трябва да упражнява именно ръководеният от него фонд “Земеделие”. По думите му в тези къщи не се изпълнявал заложеният бизнес план да има натовареност от поне 200 дни. Порожанов оправда собствениците на такива имоти, че не ги ползвали за гости, защото бизнес планът бил труден за реализиране и “затова до сега санкции няма, а само предписания за отстраняване на проблема”. Той отчита, че са построени над 1000 къщи за гости, 700 от тях по фонд “Земеделие”, а другите чрез местни инициативни групи.   Шеф на дирекция „Земеделие” в играта  В скандала с източването на европари за къщи за гости излезе и името на началника на областната дирекция “Земеделие” за област София Христина Стойкова. Разследване показа, че тя помогнала за построяването с европари на три големи къщи за гости от фирма на нейните родители. Бащата и майката на Стойкова са регистрирали фирма, която е спечелила еврофинансиране по програмата за максималните 380 000 лв. Те са построили три красиви къщи близнаци край Сливница. Като председател на комисия, дъщеря им – директорът Христина Стойкова, е преобразувала земята под къщите от земеделска в урбанизирана. Заради скандала Стойкова беше уволнена през октомври 2017 г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.17", "title": " Манолев няма „къща за гости”\t"}
{"url": "https://trud.bg/%d1%84%d1%80%d0%b0%d0%bd%d1%86%d0%b8%d1%8f-%d0%be%d0%b1%d1%8f%d0%b2%d0%b8-%d0%bc%d0%b5%d0%b6%d0%b4%d1%83%d0%bd%d0%b0%d1%80%d0%be%d0%b4%d0%b5%d0%bd-%d0%ba%d0%be%d0%bd%d0%ba%d1%83%d1%80%d1%81-%d0%b7/", "text": "Франция е поканила архитекти от цял свят да участва в конкурс за възстановяването на катедралата „Нотр Дам“, след тежкия пожар в понеделник вечерта. Новината беше съобщена от премиера на страната Едуар Филип. По думите му, основното, което трябва да се възстанови са покривът и кулата. Междувременно стана ясно, че даренията за възстановяване на историческата катедрала са стигнали 1 млрд. евро. Основните щети са по покрива на сградата, но експертите се безпокоят от сигурността на сградата, тъй като някои нейни части все още са застрашени от рухване. Стои въпросът и какви материали ще бъдат използвани – дали ще се изгражда отново дървената конструкция. Предишният покрив беше направен от дъб. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.17", "title": " Франция обяви международен конкурс за архитект, който да възстанови „Нотр Дам“"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d1%80%d0%b0%d0%b4%d0%b5%d0%b2-%d0%ba%d0%b0%d1%82%d0%b0%d1%80-%d0%b8%d0%bc%d0%b0-%d0%b2%d0%be%d0%bb%d1%8f-%d0%b8-%d0%b8%d0%bd%d1%82/", "text": "Държавата Катар има воля и интерес да инвестира в българската транспортна инфраструктура, но е необходимо страната ни да подготви и представи убедително инвестиционните си проекти. Без конкретни технически параметри, финансови анализи и срокове не можем да привлечем големи международни инвеститори. Това заяви президентът Румен Радев на среща на „Дондуков“ 2 с народни представители от Комисията по регионална политика, благоустройство и местно самоуправление и от Комисията по транспорт, информационни технологии и съобщения към Народното събрание, съобщиха от пресслужбата на президентството. Държавният глава запозна депутатите с резултатите от официалното си посещение в Катар, където беше по покана на емира Шейх Тамим бин Хамад Ал-Тани от 10 до 12 април т. г. По време на разговорите ми в Доха с емира, с министър-председателя, с министъра на транспорта на Катар и с изпълнителния директор на Катарската инвестиционна агенция беше повдигната отново темата за партньорство при изграждане на пътната инфраструктура в България по направление „Север-Юг“, посочи Румен Радев. Президентът изтъкна отличните връзки на политическо ниво между България и Катар, включително добри лични контакти, и подчерта заявената готовност на арабската държава да инвестира в автомагистрала „Русе-Свиленград“ и тунела под връх Шипка. „Катар проявява интерес и ще вложи средства, но само ако българската държава предостави актуални проекти, готови за реализация“, заяви президентът. Той призова депутатите в координация с изпълнителната власт за по-експедитивни и ефективни действия, за да се постигне необходимия напредък. Движеща сила за реализацията на обсъжданите проекти имат правителството и парламентът, ангажирам се да съдействам на най-високо политическо ниво готовите ни предложения да бъдат представени на катарската страна, заяви Румен Радев. Народните представители се ангажираха да инициират съвместно заседание на двете комисии, като поканят представители на всички отговорни институции за дебат по темата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.17", "title": " Президентът Радев: Катар има воля и интерес да инвестира в българската транспортна инфраструктура"}
{"url": "https://trud.bg/%d0%b7%d0%b0%d1%82%d0%b2%d0%be%d1%80-%d0%b7%d0%b0-%d1%80%d0%b5%d1%86%d0%b8%d0%b4%d0%b8%d0%b2%d0%b8%d1%81%d1%82-%d0%b1%d1%83%d0%b9%d1%81%d1%82%d0%b2%d0%b0%d0%bb-%d0%b2-%d0%b0%d1%80%d0%b5%d1%81%d1%82/", "text": "34-годишен рецидивист с 11 присъди зад гърба си отново влиза в затвора за хулиганство. Това постанови окончателно Добричкият окръжен съд, който потвърди 6-месечната ефективна присъда, наложена на мъжа от каварненските районни магистрати. Подсъдимият ще бъде и обществено порицан с обява в общинския вестник на Каварна. Той престъпил за пореден път закона, след като през ноември 2016 г. бил задържан за нарушаване на заповед за защита от домашно насилие. В продължение на два дни хулиганът буйствал в ареста на районното управление. Крещял, събличал се гол, заплашвал униформените, счупил лампата в изолатора и блъскал по вратата. Окръжният съд прецени, че тези прояви се характеризират с висока степен на обществена опасност, тъй като са осъществени в полицейското управление и са били насочени към органите на реда. Затова и заради обремененото съдебно минало на подсъдимия, магистратите не уважиха жалбата му, с която оспорваше наложеното му на първа инстанция наказание.", "date": "2019.04.17", "title": " Затвор за рецидивист, буйствал в ареста"}
{"url": "https://trud.bg/%d1%88%d0%b0%d0%bc%d0%bf%d0%b8%d0%be%d0%bd%d1%81%d0%ba%d0%b0%d1%82%d0%b0-%d0%bb%d0%b8%d0%b3%d0%b0-%d0%bd%d0%b0-%d0%b9%d0%be%d1%85%d0%b0%d0%bd-%d0%ba%d1%80%d0%be%d0%b9%d1%84/", "text": "Йохан Кройф е бащата на тоталния футбол. Летящия холандец, създал различни ери в „Аякс“ и „Барселона“. Вече не е между живите, но духът му никога няма да си отиде. Шампионската лига и днес е на Йохан Кройф. С неговия стил играят най-малко три от големите през сезона. И ако „Барселона“ отдавна не е изненада, то „Аякс“ върна всичко най-романтично в играта. Млади и гладни момчета, които не се притесниха последователно срещу „Байерн“, „Реал“ и „Ювентус“. В графата на Йохан Кройф попада и „Манчестър Сити“. От години Пеп Гуардиола се слави като най-добрия му ученик. С неговия стил първо „Барса“, после „Байерн“ и сега „гражданите“ лъхат на божествената миризма от футбола, който Кройф създаде. Снощи Гуардиола се нуждаеше от гала спектакъл срещу „Тотнъм“, за да станат три „децата на татко Йохан“ във финалната четворка. Именно „Барселона“ на Кройф е първият отбор, наричан „дриймтим“ по света. С Христо Стоичков, Михаел Лаудруп, Роналд Куман, Хосе Мария Бакеро, Чики Бегиристайн и Пеп Гуардиола. Те наследиха стила на „Аякс“ от 70-те, а сега новата „Барса“ ги следва гордо. Както прави и твърде младият „Аякс“. „ Наследниците на Кройф напълно заслужено победиха Роналдо и „Ювентус“, лекция по футбол“, написа в. „Гадзета дело Спорт“. „ Магическият тур на „Аякс“ в Шампионската лига продължава – ликува холандският в. „Алгемен Дагблад“. – Холандски тим на полуфинал сред милионерите – истинска сензация.“ „ Триумф на младостта“, възкликва френският „Екип“. Това са само част от безкрайните комплименти. Заради тях Йохан Кройф никога няма да умре!", "date": "2019.04.17", "title": " Шампионската лига на Йохан Кройф"}
{"url": "https://trud.bg/%d1%80%d0%b0%d0%b9%d0%be%d0%bd%d0%bd%d0%b0-%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0-%d0%b3%d0%b0%d0%b1%d1%80%d0%be%d0%b2%d0%be-%d0%bd%d0%b0%d0%b1%d0%bb%d1%8e%d0%b4/", "text": "Районна прокуратура – Габрово наблюдава досъдебно производство, образувано за това, че на 16 април около 15 часа в училище в града  . На 11-годишното момче е нанесена лека телесна повреда. „Извършени са неотложни следствени действия. Разпитани са пострадалото дете и майка му. Назначена е съдебно-медицинска експертиза за получените увреждания на детето“, съобщиха от Апелативната прокуратура във Велико Търново. Действията по разследването продължават под ръководството на Районна прокуратура – Габрово. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.17", "title": " Районна прокуратура–Габрово наблюдава разследването на побоя над ученик"}
{"url": "https://trud.bg/%d1%81%d1%82%d0%b0%d1%80%d1%82%d0%b8%d1%80%d0%b0-%d1%81%d0%b5%d0%b7%d0%be%d0%bd%d1%8a%d1%82-%d0%b2-%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%bd%d0%b0%d1%82%d0%b0-%d1%82%d0%b5%d0%bd%d0%b8/", "text": "Национална тенис лига (НТЛ) стартира новия сезон в Димитровград. Състезанието се проведе в Таверна тенис клуб Димитровград, разположен в приятен парк. Поради дъжда във втория ден, турнирът беше прекъснат, като останаха неизиграни полуфиналите и финалите. Организаторите и тенисистите решиха те да бъдат играни в събота, 20 април, в Пловдив, където ще се проведе вторият турнир на лигата. Турнирът в Димитровград се игра във формати индивидуално мъже и двойки мъже, като участниците бяха разпределени в три възрастови групи за сингъл и две за двойките. НТЛ е единствената верига за тенис турнири за любители и ветерани, в които се играе във възрастови групи по примера на Seniors турнирите на Световната федерация по тенис. Мачовете на сингъл се играха в схеми, а тези на двойки – в групи по три и по четири. НТЛ провежда за първи път турнир в Димитровград и организаторите останаха очаровани от тенис базата в града. Тя разполага с четири последователни корта и един отделен, предназначен за централен, като в непосредствена близост има механа и кафене. Въпреки постоянно променящата се прогноза за времето и лекия дъжд в ранните часове на първия ден, мачовете стартираха точно в 10 часа и продължиха без прекъсване, докато светлината позволяваше. За следващия ден остана да се доиграе единият полуфинал на двойки, всички полуфинали на сингъл и финалите. Поради лошите метеорологични условия във втория ден, останалите мачове за завършване на турнира в Димитровград ще се играят на 20 април в Пловдив от 9 часа. Там на ТК „Локомотив“ (на Гребната база) от 10 ч ще започне и пловдивският турнир, в който допълнително към форматите индивидуално мъже и двойки мъже, ще има и смесени двойки. За втора поредна година веригата турнири на НТЛ се провеждат с подкрепата на Speedy и осигуряват възможно най-добрите условия за оспорвана надпревара.  Победителите във всички формати получават и специални награди. Голямата награда за двойки мъже е посещение на Erste Open турнира от сериите ATP 500 във Виена през октомври.  ", "date": "2019.04.17", "title": " Стартира сезонът в Националната тенис лига\t"}
