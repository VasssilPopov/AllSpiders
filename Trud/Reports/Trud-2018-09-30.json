{"url": "https://trud.bg/%d0%b7%d0%bd%d0%b0%d0%bc%d0%b5-%d0%b2-%d1%82%d1%83%d1%80%d1%88%d0%b8%d1%8f-%d0%b8-%d1%81%d0%ba%d0%b0%d1%83%d1%82%d1%81%d0%ba%d0%b8-%d0%b1%d0%be%d0%b1-%d0%bd%d0%b0-%d0%ba%d1%83%d0%bb%d0%b8%d0%bd%d0%b0/", "text": "Стотици кулинари от 5 до 85-годишни се надпреварваха в Шумен по майсторство. В неделя в парка край общината бяха подредени над 100 маси с вкусни гозби. Изложението-базар бе част от Х-ия Карнавал на плодородието. Някои от трапезите, подредени от читалища, фолклорни групи и пенсионерски клубове бяха не само вкусни, но и изключително оригинални. Тодорка Николова от село Изгрев беше спретнала истинска юнашка туршия от зеленчуци. Камби, моркови и карфиол подредила като юнак с българското знаме в ръка. По масите можеха да се опитат всевъзможни пити, торти и баници, дори кюфтета от орехи и охлюви. Някои бяха донесли пълни тави с агнешко и дроб сарма, за да пресъздадат характерните трапези за селските сборове. Най-многобройната група участници беше от Скаутски клуб „Мадарски конник“ в Шумен. Децата с помощта на варненските си приятели от клуб „Компас“ бяха приготвили вкусен скаутски боб, който се изкупи най-бързо. Смокинова лимонада, скаутски бонбони и специална лютеница, варена цяла събота от малките ентусиасти, бяха другите им изненади. Всички събрани пари скаутите ще вложат за закупуване на палатки. Нужни са им за горските обучителни лагери. За доброто представяне журито ги оцени подобаващо и им връчи втората награда, която е в размер на 300 лв. Скаутът Владимир Дончев от Варна, който е на 5 г. пък, беше поощрен с 50 лв., като най-малък участник в изложението.  Първа награда спечелиха участниците от с. Дибич – 400 лв. Третата е за НЧ „Искра-1893“, с. Паламарца, община Попово и НЧ „Пробуда“–Шумен – 200 лв.  Наградата за група с най-много млади участници отиде при математическа гимназия „Нанчо Попович“ в Шумен – 150 лв. За зеленчукова трапеза бяха отличени участниците от с. Реселец – 150 лв. Наградата за най-оригинална маса спечели с. Васил Друмев – 150 лв. За оригинални обредни хлябове бяха отличени майсторките от с. Изгрев, община Варна – 100 лв. За най-добро индивидуално представяне беше отличено семейство Александрови „Red hot chili papers“ – 100 лв. По 50 лв. получиха майсторите на оригинални кюфтета от орехи от с.Средня, ФК «Веселина»-Шумен за кюфтета си от охлюви и за сладко от дини участниците от с. Салманово. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.30", "title": " Знаме в туршия и скаутски боб на кулинарна фиеста в Шумен"}
{"url": "https://trud.bg/%d0%b3%d1%83%d0%b8%d0%bd%d0%b5%d1%82-%d0%bf%d0%be%d0%bb%d1%82%d1%80%d0%be%d1%83-%d1%81%d0%b5-%d0%be%d0%bc%d1%8a%d0%b6%d0%b8/", "text": "Гуинет Полтроу и Брад Фалчък се ожениха в рамките на частна церемония в Лонг Айлънд, съобщи Контактмюзик. Звездата от филма „Железният човек“ се омъжи за приятеля си, продуцента Брад Фалчък, в присъствието на членове на семействата им и приятели, сред които Робърт Дауни младши, Джери Зайнфелд, Стивън Спилбърг, Камерън Диас и съпругът й Бенджи Мадън. Гуинет и Брад са заедно от 2014 г., след като се срещнаха на снимачната площадка на сериала „Клуб Веселие“. Двамата имат по две деца от предишни бракове. Актрисата едва в началото на годината сподели публично някои неща за Фалчък. „Дадох си сметка колко сложен може да бъде романтичният живот – каза тя през януари. – Не само защото открих мъжа, с когото искам да бъда до края на дните си, но и защото интимният живот направи възможно приемането на необичайни предизвикателства.“ Полтроу, която беше омъжена за фронтмена на британската група „Колдплей“ Крис Мартин, неотдавна призна, че няма да участва активно в планирането на бъдещата си сватба, тъй като е твърде заета. Когато тя и Крис сключили брак през 2003 г., нямало сватбено тържество, защото двамата решили да се оженят далеч от светлината на прожекторите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.30", "title": " Гуинет Полтроу се омъжи"}
{"url": "https://trud.bg/%d1%84%d0%b8%d0%bb%d0%bc-%d0%b7%d0%b0-%d0%bf%d0%b8%d1%8f%d0%bd%d0%b8-%d0%b8-%d1%80%d0%b0%d0%b7%d0%b2%d1%80%d0%b0%d1%82%d0%bd%d0%b8-%d1%81%d0%b2%d0%b5%d1%89%d0%b5%d0%bd%d0%b8%d1%86%d0%b8-%d1%80%d0%b0/", "text": "Нов филм за пияни и развратни свещеници предизвика критики от някои консервативни политици в Полша и породи дебати за влиянието на Католическата църква в една от най-религиозните страни в Европа, съобщава „Ройтерс“. Филмът „Клир“ разказва за живота на трима католически свещеници, които пият водка и се подиграват на Църквата. Един от тях извършва сексуално посегателство срещу сляпо сираче. Лентата бе приветствана от кинокритици след премиерата й на полски филмов фестивал миналата седмица. Но няколко високопоставени членове на управляващата в Полша партия „Право и справедливост“, която разчита на подкрепата на Църквата за насърчаване на електоралните нагласи в нейна полза, разкритикуваха продукцията. Заместник-министърът на културата Ярослав Селин заяви, че филмът насажда „негативни стереотипи“ и подхожда по несправедлив начин към темата. Други членове на партията призоваха той да бъде забранен. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.09.30", "title": " Филм за пияни и развратни свещеници разбуни духовете в Полша"}
{"url": "https://trud.bg/%d0%bd%d0%b0-%d1%80%d0%b5%d1%84%d0%b5%d1%80%d0%b5%d0%bd%d0%b4%d1%83%d0%bc%d0%b0-%d0%b2-%d0%bc%d0%b0%d0%ba%d0%b5%d0%b4%d0%be%d0%bd%d0%b8%d1%8f-%d1%81%d0%b0-%d0%b3%d0%bb%d0%b0%d1%81%d1%83%d0%b2%d0%b0/", "text": "Избирателната активност в Македония на референдума е ниска – само няколко часа преди края 22.80% са гласували. Най-много са гласували в албанските секции, информира  . Албанците в Македония категорично искат да се разграничат от македонското население и да се присъединят към ЕС и НАТО. Македонците пък държат на езика и на името на държавата си, както и на своите традиции и затова отказват да платят високата цена със смяната на името. Висока е избирателната активност и в община Крива паланка. Около 30% са гласувалите там – това е най-близката македонска точка до България. До края на деня няма как да се постигне над 50% избирателна активност, защото това означава да са гласували над 900 000 избиратели. Това за всички македонски избиратели, заедно с последователите на ВМРО, които не участват в гласуването днес. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.09.30", "title": " На референдума в Македония са гласували най-много в албанските секции"}
{"url": "https://trud.bg/%d0%b4%d0%b6%d0%b0%d1%80%d0%b5%d0%b4-%d0%bb%d0%b5%d1%82%d0%be-%d0%bc%d0%b0%d0%b7%d0%bd%d0%b8%d0%bd%d0%b8%d1%82%d0%b5-%d1%86%d0%b2%d1%8a%d1%80%d1%87%d0%b0%d1%82-%d0%be%d1%82-%d1%87%d1%83%d1%88%d0%ba/", "text": "Поне три пъти в кариерата на Джаред Лето му се е налагало да сменя категорията, като преминава от петел и стига до шамандура. Когато му се налага да отслабва, го прави най-често с глад. За ролята на изтощения от болест Райън в “Даласки клуб на купувачите” отслабна с пълен глад с 14 кг. Той стана 52 кг. при ръст 175 см. Обикновено такава самоотверженост от страна на актьорите се награждава от Филмовата академия и през 2014 Лето получи оскар за поддържаща роля. За първи път Джаред Лето смени рязко размерите си през 2000 г. За ролята на транссексуалния Райън в “Реквием за една мечта” се наложи да свали 12 кг. И как го направи? С пълен глад. Единственото, което яде е късче авокадо – при това не всеки ден, а на два-три дни. По думите му това гладуване е най-тежкото изпитание в живота му. Гладуването е изключително опасен метод за отслабване, особено ако не е лечебно и под медицински контрол. Но и рязкото напълняване – също. Филмът “Глава 27”, в който изпълнителят от групата 30 Seconds To Mars играе убиеца на Джон Ленън Марк Дейвид Чапман, го накара да стигне стоте килограма. За да заприлича на един от най-мразените хора в света, Лето качи 30 килограма. Признава, че му се удало относително лесно – с постоянно тъпкане във веригите за бързо хранене. Но този начин на хранене се отразил на здравето му и Лето получил подагра. След това обаче Джаред решил да отслабва по-разумно – с плодове, зеленчуци и орехи, повечето преминали през блендера и под формата на смутита. Тридесетте килограма били стопени за цяла година! Тъй като този режим е подходящ за извънредни ситуации, но не всеки организъм би понесъл системно лишение от белтъчини, мазнини и въобще калории, Джаред Лето в момента е веган. В обичайния си безупречен вид той тежи 63 кг и вече 20 г. не консумира храни от животински произход. Не консумира сол, захар и не пие алкохол. Любимите му ястия са сурови и задушени зеленчуци и витаминозни смутита с ядки и зърнени храни. По негово мнение процесът на стареене се забавя от естествени антиоксиданти като лимона, грейпфрута, спанака, броколи. От всички плодове най-много обича портокалите. Този начин на хранене допринася за загубата на тегло поради ниското съдържание на мазнини и въглехидрати в основните храни. Освен това дългогодишните вегани имат много бърз метаболизъм, което им позволява бързо да отслабнат, ако е необходимо. При нужда Джаред Лето вече прибягва до любимата на Бионсе пречистваща диета с кленов сироп, лют червен пипер и лимонов сок. Диетата с кленов сироп е подходяща не само за сваляне на излишните килограми, но и за пречистване на организма от токсините. За 10 дни може да се свалят от 4 до 10 килограма. Тя се отразява добре на храносмилателния тракт, кожата, косата, общото физическо и психическо състояние. Всъщност тя не е хранителен режим, а форма на гладуване. При нея човек не се храни. Единствените му калории са от напитката с кленовия сироп. Повечето диетолози я отричат, тъй като може да доведе до йо-йо ефект.   Мегапречистваща диета с кленов сироп Всички хранения в диетата с кленов сироп се заменят с напитка, приготвена от:  250 мл. кленов сироп  250 мл. прясно изцеден лимонов сок  30 гр. лют червен пипер, джинджифил на прах или къри (за подобряване на метаболизма)  2,5 л. топла или студена вода Съставките се разбиват до получаване на хомогенна смес, която трябва да се изпие за един ден. При необходимост може да изпиете чаша ментов чай или вода. Диетата се спазва 10 дни, но може да се намали до 6-7 дни. Захранването е изключително важно, за да не се възвърнат свалените килограми и да се влоши състоянието на храносмилателната система. Започва се с плодове и плодови сокове, зеленчукови супи, сурови или задушени зеленчуци, соеви продукти на малки порции. Трябва да се избягват захарта и захарните изделия, червените меса, пържените и тестените храни и алкохола. Тази диета е опасна за пора с хронични заболявания като диабет.   Примерен дневен режим:  Сутрин на ставане  – чаша гореща вода с малко лимонов сок.  Закуска:  коктейл от сок от ананас, мента и корен от джинджифил.  Втора закуска:  салата от спанак, целина, аспержи и домати. Към ястието можете да добавите няколко натрошени бадема.  Обяд:  пюре от краставици, селъри, ябълки, спанак, магданоз и сок от грейпфрут.  Вечеря:  мус от две ябълки и две глави червено цвекло, зеленчуци, покълнала пшеница и четири супени лъжици мед.", "date": "2018.09.30", "title": " Джаред Лето: Мазнините цвърчат от чушката люта\t\t\t"}
{"url": "https://trud.bg/%d0%bf%d0%be%d1%87%d0%b8%d0%bd%d0%b0-%d0%bf%d1%80%d0%be%d1%84-%d0%b5%d0%bc%d0%b8%d0%bb-%d0%ba%d1%80%d1%8a%d1%81%d1%82%d0%b5%d0%b2-%d0%b4%d0%be%d0%b0%d0%b9%d0%b5%d0%bd-%d0%bd%d0%b0-%d0%b1%d1%8a/", "text": "Напусна ни проф. д-р Емил Каменов Кръстев (8.ІІ.1916 г. – 28.ІХ.2018 г.) Той беше виден лекар и участник във Втората световна война. Като началник на управление в Министерството на народното здраве и ръководител на Катедра по епидемиология в Медицинската академия допринесе много България да се справи със страшните някога епидемични заболявания. Автор е на многобройни учебници, книги и научни трудове по епидемиология. Професорът е баща на Йордан Каменов, писател, литературен критик, дългогодишен сътрудник и приятел на в. „Труд“ . Редакцията изказва съболезнования на цялото семейство. Опелото е на 2.Х.2018 г., 15 часа, църквата на Софийските гробища.", "date": "2018.09.30", "title": " Почина проф. Емил Кръстев, доайен  на българската медицина"}
{"url": "https://trud.bg/%d1%81%d1%82%d0%be%d1%82%d0%b8%d0%bd%d0%b0-%d0%b4%d1%83%d1%88%d0%b8-%d0%b8%d0%b7%d0%bb%d1%8f%d0%b7%d0%be%d1%85%d0%b0-%d0%bd%d0%b0-%d0%bf%d1%80%d0%be%d1%82%d0%b5%d1%81%d1%82-%d0%b2-%d0%b1%d0%b8%d1%80/", "text": "Около стотина души излязоха на протестно шествие в Бирмингам, където днес започва годишната конференция на управляващата във Великобритания Консервативна партия, предаде Франс прес. Демонстрантите развяваха флага на Европейския съюз и скандираха за прекратяване на процедурата по излизане на Великобритания от него. Организатор е проевропейската кампания „Най-доброто за Великобритания“. По-рано в интервю за ББС британският премиер Тереза Мей призова своята Консервативна партия да се обедини зад нея, за да стане възможно правителството да сключи добро споразумение за напускане на ЕС. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.30", "title": " Стотина души излязоха на протест в Бирмингам\t\t\t"}
{"url": "https://trud.bg/%d0%b4%d0%b2%d0%b0%d0%bc%d0%b0-%d0%b1%d1%8a%d0%bb%d0%b3%d0%b0%d1%80%d0%b8-%d0%b7%d0%b0%d0%b3%d0%b8%d0%bd%d0%b0%d1%85%d0%b0-%d0%bf%d1%80%d0%b8-%d0%ba%d0%b0%d1%82%d0%b0%d1%81%d1%82%d1%80%d0%be%d1%84-2/", "text": "Двама български граждани загинаха при тежка катастрофа в Италия, съобщава Сosenza channel, цитиран от  Инцидентът е станал рано тази сутрин, около 4:30 часа, в Калабрия, на междуградски път край градчето Кориляно Росано, близо до Козенца. Ударили са се два автомобила – „Алфа Ромео 147” с българска регистрация и „Опел Корса” – с италианска. В алфата пътували петима български граждани, а в опела – четирима италианци. Шофьори, станали свидетели на катастрофата, опитали да помогнат, но ударът бил толкова тежък, че пострадалите в българската кола били извадени, едва когато пристигнали пожарникари и разрязали смачкания преобърналия се автомобил. Двама от българите са загинали на място. Другите седем ранени са откарани в болница. Един от тях са в тежко състояние, като един е транспортиран с хеликоптер. Сред пострадалите в автомобила с италианци има две момичета – на 16 и 21 г. Засега не са ясни причините за катастрофата. Калабрия е известен селскостопански район, като всяка година на работа идват хиляди сезонни работници, сред които и множество българи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.30", "title": " Двама българи загинаха при катастрофа в Италия"}
{"url": "https://trud.bg/%d0%b2-%d0%b1%d1%81%d0%bf-%d0%be%d1%82%d0%b2%d0%b0%d1%80%d1%8f%d1%82-%d1%84%d1%80%d0%be%d0%bd%d1%82-%d1%81%d1%80%d0%b5%d1%89%d1%83-%d0%bd%d0%b8%d0%bd%d0%be%d0%b2%d0%b0/", "text": "Георги Пирински напуснал след тирада от обиди от лидерката, Димитър Дъбов чакал пост в Беларус Откровено махленски тон, скандали и обиди белязали съботното заседание на Националния съвет на БСП, по време на което социалистите си избраха нов състав на предизборния щаб. Недоволството на червените срещу политиката на председателя Корнелия Нинова се проявило по няколко линии, но най-отчетлив се очертал скандалът с евродепутата Георги Пирински. Той и Велислава Дърева поискали членовете на пленума да се запознаят с актуалното състояние на партийния вестник „Дума”. Но точката така и не влязла в дневния ред. Междувременно Нинова обявила от трибуната, че „БСП ще вземе властта и социалистите трябва да се готвят за управление”. Пирински обаче станал и попитал директно „с кого се готви да управлява БСП, с ДПС ли?”. А Нинова припомнила присъствието му във властта по време на Тройната коалиция и завършила с реплика от сорта „къщата си не можеш да оправиш, тръгнал партията”. Пирински си тръгна потресен от тона, а преди него пленума напусна и Георги Гергов, разказаха пред „Труд” членове на НС на БСП. Атанас Мерджанов репликирал Бриго Аспарухов. Ръководството на „Позитано” 20 отнесло критики още от Георги Божинов, Захари Захариев, Чавдар Георгиев и от бившия председател Михаил Миков. На фона на очертаващия се „фронт срещу Нинова” направило впечатление мълчанието на един от ключовите кадровици в БСП – Димитър Дъбов. Според запознати той очаквал посланически пост в Беларус и затова се оттеглил от евентуален сблъсък между членовете на пленума и ръководството на червените в лицето на Изпълнителното бюро на БСП. Депутатът Георги Свиленски оглавил предизборния щаб на социалистите, а през втората половина на януари червените ще се съберат на конгрес. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.09.30", "title": " В БСП отварят фронт срещу Нинова\t\t\t"}
{"url": "https://trud.bg/%d1%84%d0%b5%d1%81%d1%82%d0%b8%d0%b2%d0%b0%d0%bb%d0%b8-%d0%bf%d1%80%d0%b8%d0%b2%d0%bb%d0%b8%d1%87%d0%b0%d1%82-%d1%82%d1%83%d1%80%d0%b8%d1%81%d1%82%d0%b8-%d0%b2-%d0%b1%d1%8a%d0%bb%d0%b3%d0%b0%d1%80/", "text": "В рекламата на страната ни да има и фокус върху вътрешните туристи Искат обслужване на едно гише на ГКПП Илинден Общо културен календар на българските общини като Гоце Делчев и Гърмен и на гръцките им съседни ще увеличи броя на туристите от двете страни на границата. Това заяви кметът на Гоце Делчев Владимир Москов по време на 5-я съюз по балнеология и спа, който се проведе в общините Гоце Делчев и Гърмен. Фестивалите и културните прояви и сега водят гости от комшиите у нас, но ако подобни събития бъдат рекламирани повече ще има и увеличение на туристите, обясни Москов. Той заяви, че общината прави всичо по силите си за промотиране на забележителностите и възможностите за лечение и релакс в спа хотелите в региона по линия на програмите за трансгранично сътрудничество и бюджета на общината. Според него е наложително да се разшири пътят към Огняново, за да се улесни достъпът на туристи към лековития курорт с минерална вода. Освен това е нужно да се въведе обслужване на 1 гише и на ГКПП Илинден, за да се облекчи трафика. Според бизнеса пък, за да бележи нови върхове туризмът у нас е нужно да са фокусира специализираната реклама и върху вътрешните туристи. Към момента липсва статистика за това колко българи посещават родните туристически обекти, заяви председателят на Контролния съвет на Българската асоциация по балнеология и спа и домакин на конгреса Иван Биларев. Той подчерта, че здравната превенция е един от начините да се справим с демографския проблем у нас и застана зад идеята да се въведат ваучери за здраве, които работодателите да дават към заплатата на своите служители. Както в момента това се случва с талоните за храна на обща максимална стойност 60 лева. Зам.-министърът на туризма Ирена Георгиева подчерта, че след въвеждането на новата ЕСТИ система, която ще осигури връзата в реално време между местата за настаняване, служителите на НАП и полицията, статистиката за това колко и какви са българските туристи у нас ще стане по-точна. Очаква се системата да бъде разработена до януари и да работи за следващия летен сезон. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.30", "title": " Фестивали привличат туристи в България и Гърция\t\t\t"}
{"url": "https://trud.bg/%d0%b0%d1%80%d1%85-%d0%ba%d0%bb%d0%b0%d1%83%d0%b4%d0%b8%d0%be-%d0%bd%d0%b0%d1%80%d0%b4%d0%b8-%d0%bf%d1%80%d0%b5%d0%b4%d1%81%d1%82%d0%b0%d0%b2%d0%b8-%d0%bf%d1%80%d0%be%d0%b5%d0%ba%d1%82%d0%b0-%d1%81/", "text": "Съвременни сгради с отворени пространства, разчупени елементи и зелени покриви, позволяващи на светлината да прониква между тях – това предвижда проектът на архитект Клаудио Нарди, който беше класиран на първо място в международния архитектурен конкурс за изграждане на нов градски център на Велико Търново. Италианският архитект представи разработката си пред великотърновската общественост. Клаудио Нарди подробно описа както проектираната от него сграда – Експозиционен център, така и цялостната концепция за градоустройството на останалата част от терена на Старото военно училище. Италианският архитект дава превес на зеленината и на подземната инфраструктура – паркинги и улици, което ще позволи да се освободят много пространства за разходки и срещи на хората. „60 на сто от сградите ще са със зелени покриви и с висящите градини ще бъде оформено цялостното зелено пространство на мястото. Почти цялата зеленина на терена ще бъде запазена, като ще бъде извършено и допълнително залесяване”, уточни той. Проектът на италианския архитект предвижда също изграждане на спортен център, културни средища и няколко съвременни високи сгради. Те ще бъдат с отворени пространства на приземните етажи. Тази концепция на вертикално строителство ще позволи да се освободят още места за пешеходци, колоездачи, а парковото пространство ще прелее в естествената зеленина към реката“, обяни арх. Нарди. Той подчерта, че залага на естествените материали като дървото в изграждането на сградите, защото това осигурява връзката на традицията с модерната архитектура.  Специална част от презентацията Клаудио Нарди отдели на Ескпозиционния център, който със заоблените си форми естествено се вписва в извивките на терена. Просторът на първия етаж, където ще има разположени кафенета, е отворен към стария град, а амфитеатърът, разположен на 300 кв. м. допринася за мекотата и пластичността на формите на Центъра. Пред великотърновци той представи и два от последните си проекти, реализирани в Краков /Полша/, които са идентични на този във Велико Търново. Първият е съвременен музей на културата, изграден на мястото на изоставена фабрика и западнал индустриален район, а вторият е новото кметство в града. Преди презентацията си, арх. Нарди се запозна на място със спецификата на терена на Старото военно училище.  „Целта ни при разработката беше да съчетаем тенденциите на съвременната качествена архитектура, естествената среда на терена и връзката с историческия град”, уточни арх. Нарди. „Архитектурата е емоция, изисква кураж, за да избягаме от баналността“ така обясни философията на своята работа италианският специалист. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.30", "title": " Арх. Клаудио Нарди представи проекта си за нов градски център на Велико Търново\t\t\t"}
{"url": "https://trud.bg/%d0%bc%d1%8a%d1%81%d0%ba-%d0%b2%d0%b5%d1%87%d0%b5-%d0%bd%d0%b5-%d0%b5-%d1%88%d0%b5%d1%84-%d0%bd%d0%b0-%d0%b1%d0%be%d1%80%d0%b4%d0%b0-%d0%bd%d0%b0-%d1%82%d0%b5%d1%81%d0%bb%d0%b0/", "text": "Остава генерален директор на компанията Предприемачът и милиардер Илон Мъск, обвинен от US Комисията по ценните книжа и борсите (SEC) в мошеничество заради спекулации около технологичната си компания “Тесла”, сключи извънсъдебно споразумение с надзорния орган, предаде Би Би Си. Мъск (47 г.) се съгласи да плати глоба от 20 млн. долара и да напусне позицията шеф на борда на директорите на “Тесла” за период от 3 г., макар че ще запази поста си на генерален директор на компанията и не е длъжен да признава вината си. Разследването срещу бизнесмена започна заради негови публикации, че възнамерява да направи производителя на електромобили “Тесла” частна компания, с което въвел инвеститори в заблуждение. На 7 август той написа в туитър, че “Тесла” ще става непублична и че активите на миноритарните собственици ще бъдат изкупени по $420 за акция. Обявената цена била 20% по-висока от тогавашната пазарна стойност. След съобщението ценните книжа скочили с 11 на сто, но след като се оказало, че идеята няма да се осъществи, паднаха под предишната си стойност. Същият ден Мъск обяви, че има пари да изкупи акциите на всички желаещи, но под финансови гаранции за това той имал предвид договорка с Публичния инвеститиционен фонд на Саудитска Арабия. Но подобно споразумение не съществувало. Според в. “Ню Йорк таймс” членовете на борда на директорите изпаднали в ярост, тъй като Мъск не им съобщил за намерението си. Не е била уведомена и Комисията по ценни книжа, което е необходимо по закон, и след това агенцията започнала своето разследване. Тя заключи, че твърденията на шефа на “Тесла” са били лъжливи, заради което бе подаден съдебен иск, приключил с глобата и оттеглянето от ключовия пост.", "date": "2018.09.30", "title": " Мъск вече не е шеф на борда на „Тесла“\t\t\t"}
{"url": "https://trud.bg/%d0%b1%d0%be%d0%b4%d1%83%d1%80%d0%be%d0%b2-%d0%ba%d0%be%d0%bf%d0%b8%d1%80%d0%b0-%d0%bf%d0%be%d0%b3%d0%b1%d0%b0/", "text": "Преди седмица Пол Погба каза след мача „Манчестър Юнайтед“ – „Уулвърхемптън“ (1:1), че „червените дяволи“ трябва „да атакуват, атакуват, атакуват“. Думите бяха приети в Англия като критика срещу тактиката на Жозе Моуриньо. Явно португалецът реши същото и отне капитанската лента на Погба. След ЦСКА – „Левски“ (0:1) капитанът на „червените“ Николай Бодуров изкопира световния шампион. „Разчитаме на Господ ли да вкара?“, „Какво да направя? Да си центрирам сам и сам да вкарам“, „Еднотипни сме“, „Не може да се туткаме и после да имаме претенции“. Уоу! Ако Погба бе казал всичко това, щеше да е изправен на трибунал от Моуриньо и най-вероятно глобен жестоко от ръководството. Ние сме в други географски ширини. Общото между ЦСКА и „Манчестър Юнайтед“ в момента е единствено английският паспорт на Нестор Ел Маестро и червеният цвят. Ако на „Армията“ приемат думите на Бодуров, както на „Олд Трафорд“ подходиха с Погба, то трябва да стане страшно. Защитникът очевидно се позволи крайна критика към треньора, съотборниците и тактиката. Така че, въпросът може да стане „или, или“. Истината е, че трябва задълбочен анализ, който да даде отговори на въпросите, поставени от Бодуров.", "date": "2018.09.30", "title": " Бодуров копира Погба"}
{"url": "https://trud.bg/5000-%d0%ba%d0%be%d0%bb%d0%b8-%d0%bd%d0%b0-%d0%b4%d0%b5%d0%bd-%d0%bf%d1%80%d0%b5%d0%b7-%d0%ba%d0%b0%d0%bf%d1%8a%d0%ba%d1%83%d0%bb%d0%b5/", "text": "Новият мол Ераста отчита по 55 000 посетители Заради спада на лирата и изгодното пазаруване в Турция в момента има истински бум на туристи. Поне по 23 000 автомобила влизат през Капъкуле седмично, а 90% от пътуващите отсядат в Одрин и околностите. Това съобщи областният директор по културата и туризма Ахмед Хаджиоглу пред български журналисти. Граничният град предлага големи възможности, както за любителите на шопинга, така и за ценителите на историята. По официални данни от понеделник до четвъртък на денонощие влизат по 2 000 автомобила, но в следващите три дни до неделя трафикът скача значително до 5 000 на ден. Българите идват в четвъртък, отсядат в хотели и на следващия ден вече са по пазарите, аутлетите, в новия МОЛ Ераста. Миналата събота само в него са отчетени 55 000 посетители, а този уикенд проверките от охранители на входа също създаваха опашки. Посетителите вече са не само от близките Хасково и Ямбол, а и от Шумен, Варна, София, Перник и това личи по пълните паркинги с наши коли и автобуси в града. Пазарува се всичко – от храни и перилни препарати до дрехи. На моменти в хранителните магазини привечер могат да се видят буквално опразнени витрини. Цените са по-ниски от тези у нас за едни и същи стоки. В момента 1 лев се равнява на 3,6 лири.   Българите са 70 процента от туристите “Всички са добре дошли. След спада на лирата туристите ни помагат да овладеем ситуацията, помагат на икономиката ни”, категоричен е валията на Одрин Гюнай Йоздемир. Градът, който е предпочитана дестинация и заради емблематичните си културно-исторически паметници, се възползва от съотношението лев/лира, твърдят от управата му. По официални данни за последните два месеца 70 процента от гостуващите са българи, 20 процента са гърци, а останалите туристи са румънци. Българските туроператори също реагираха на пазарите в Турция и започнаха да предлагат масово двудневни екскурзии до Одрин за цена под 80 лева с нощувката. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.30", "title": " 5000 коли на ден през Капъкуле\t\t\t"}
{"url": "https://trud.bg/%d0%b4%d0%b6%d0%b5%d0%bd%d0%b8%d1%84%d1%8a%d1%80-%d0%bb%d0%b0%d0%b2-%d1%85%d1%8e%d0%b8%d1%82-%d1%82%d0%b5%d0%bb%d0%b5%d0%b2%d0%b8%d0%b7%d0%b8%d1%8f%d1%82%d0%b0-%d0%bf%d0%be%d0%b4%d1%87%d0%b8%d0%bd/", "text": "Човешкото тяло е храм, а не супермаркет Не умея да пазя тайни и съм лоша лъжкиня Не снимам чисто голи сцени. Според мен е по-секси да се остави въображението да довърши цялостната картина. Това, което не показваш разпалва мозъка и е още по-вълнуващо. Не трябва да подценяваме силата на собственото си въображение Дженифър Лав Хюит е изящно екранно бижу с великолепно тяло, изразително лице, магнетична сексуалност и впечатляваща кариера в киното, телевизията и музикалната индустрия. Тя се ражда в мащабния и наситен с мачизъм американски щат Тексас и още от малка започва с артистичните изяви. Тя пее, свири и играе. Премества се в Лос Анджелис, за да преследва професионална кариера в шоубизнеса. Започва с реклами и е забелязана от холивудските акули, които скоро я пускат в океана на тийн хорър киното. Тя става международен секс-символ с играта си в младежките трилъри “Знам какво направи миналото лято” и “Още знам какво направи миналото лято”. Нейната героиня Джули Джеймс се превръща в персонификация на жанровия архетип на секси тийнейджърката в опасност, преследвана от побъркан убиец. Хюит продължава с роли във “Фатални жени” и “Смокинг”, а през последното десетилетие трайно се мести на малкия екран с изяви в поредици като “Шехот от отвъдното”, “Клиентски списък”, “9-1-1”, “Престъпни намерения” и други. – Дженифър, Вие успешно преминахте от големия към малкия екран. Сега мнозина в индустрията смятат, че се намираме в нова “Златна телевизионна ера”. Така ли е? – Със сигурност е така. В последните години станахме свидетели на невероятен подем на телевизионните сериали и мини-сериали. Изключителни продукти като “Игра на тронове”, “Престъпна империя”, “В обувките на сатаната”, “Истински детектив”, “Фарго”… Толкова са много, че е трудно да се изброят дори половината. Постоянно излизат невероятно качествени поредици. Аз лично съм страшно доволна от своя професионален преход към сериали. Съгласна съм с тези, които говорят за нова “Златна ера”. Телевизията подчини киното. – Как гледате на новата роля на социалните мрежи в живота на хората и влиянието на Интернет върху развлекателната индустрия? – Огромно е влиянието, всичко се променя, хората вече не могат да живеят без своите смартфони и постоянната връзка с профилите си в различните социални мрежи. В самото начало аз подходих плахо към драстичния технологичен процес и бях като 90-годишна жена. “Туитър” и “Фейсбук” бяха като непроходими джунгли за мен. Но се адаптирах и трябва да призная, че е забавно и полезно за един артист да може достигне до толкова много хора онлайн. Преди години когато трябваше да промотираме някой филм на свое разположение имахме само стриктно разпределените интервюта с традиционните медии. Сега всичко е толкова по-отворено и забавно. Разбира се, човек трябва да внимава със съдържанието, което публикува в Интернет. Лично аз не умея да пазя тайни и съм лоша лъжкиня и затова не съм от хората, които изпадат в дълги и откровени монолози в мрежата. Но редовно пускам кратки видеа и снимки, за да държа зрителите в течение на моите проекти. – Вие изиграхте доста провокативен персонаж в сексуално заредения сериал “Клиентски списък”. Докъде сте готова да стигнете с голите сцени? – По принцип избягвам натуралистичните секс-сцени и не съм от актрисите, които се чувстват комфортно с голите снимки. Не е по моята част. Ако “Клиентски списък”, например, беше правен за HBO или Showtime, където се допускат далеч по-нецензурирани моменти, аз със сигурност щях да имам проблеми с това. Направо щях да откажа ако в сценария имаше изискване да се съблека напълно. Също така според мен е по-секси да се остави въображението да довърши цялостната картина. Това, което не показваш разпалва мозъка и е още по-вълнуващо. Не трябва да подценяваме силата на собственото си въображение. – Но и без откровена голота в сериала има доста пикантни сцени. Как се подготвихте за тях? – В самото начало си беше доста изнервящо, особено първия ден. Аз съм актриса, но си имам сериозно психологическа бариера. Повечето мъже на снимачната площадка не ги познавах, а бях само по еротично бельо. За щастие те се оказаха истински джентълмени. Направиха преживяването прекрасно и помогнаха да бъда спокойна и да си изиграя сцените без силно притеснение. Но интимните кадри винаги са били нещо специално. В случая снимахме епизоди с еротични масажи. Аз бях по бельо, а мъжете си бяха почти чисто голи. И толкова много пора ни гледаха. Трябваха ми няколко дубъла, за да свикна с цялата обстановка и да се почувствам комфортно и в свои води. Другият важен момент е свързан с това как се възприемаш чисто физически. Важно е да си в добра форма. Аз съм от хората, които дълги години са се старали да бъдат едновременно здрави и добре изглеждащи. Човешкото тяло е храм, а не супермаркет. – Вие се пробвахте и зад камерата по време на финалния сезон на “Шепот от отвъдното”. Как беше преживяването? – Режисирах последните епизоди и бях изключително развълнувана. За мен това бе едновременно предизвикателство и привилегия. Много се забавлявах. Мога да го определя като преживяване, което ме изпълни със задоволство и гордост. – Какво Ви привлича в режисирането на сериал? – В конкретния случай аз бях в удобна позиция защото целия екип ме познаваше отлично и хората бяха свикнали с мен. Да режисираш професионалисти, с които работиш от години дава допълнителен комфорт и много възможности. Аз знаех силните места на моите колеги, наблюдавала съм ги от години, чувствам се уверена, че знам какво да фокусирам, на какво да наблегна. Още от първия ден внимателно гледах целия процес и бях въвлечена в историята, персонажите, интригата, драмата, всичко. Най-важното в режисурата според мен е работата с актьорите. Там се случва магията, която после гледаме монтирана като готово и полиран продукт. За мое щастие колегите и приятелите ми от “Шепот от отвъдното” наистина демонстрираха изключителен професионализъм и въображение. Изобщо не е толкова трудно да режисираш подобен качествен колектив.", "date": "2018.09.30", "title": " Дженифър Лав Хюит: Телевизията подчини киното\t\t\t"}
{"url": "https://trud.bg/%d1%82%d0%b0%d0%bc%d0%b0%d1%80%d0%b0-%d0%b3%d0%b5%d0%be%d1%80%d0%b3%d0%b8%d0%b5%d0%b2%d0%b0-%d1%81%d1%82%d0%b0%d0%bd%d0%b0-miss-planet-2018/", "text": "Носителката на титлата „Мис България“ за 2017 г. Тамара Георгиева представи страната ни на конкурса Miss&Mister Planet в грузинската столица Тбилиси и спечели високото отличие Miss Planet 2018. Това стана ясно от пост, който Миглена Ангелова публикува в профила си във Фейсбук: „Ура! Имаме си Мис „Планет“! Пред   Миглена Ангелова потвърди информацията. Тя допълни, че надпреварата е била „доста оспорвана“. Конкуренцията била много силна. А представителката на Русия също била много красива. Ангелова допълни, че е много щастлива за победата на Георгиева. Самата Георгиева все още не е потвърдила новината в социалните мрежи, но публикува снимки от грузинската столица. Тамара Георгиева стана „Мис България“ през 2017 г. Изборът ѝ предизвика сериозен обществен дебат. Нейната визия предизвика масово недоволство у българите, които изляха гнева си в интернет с хиляди коментари, както стана през 2009 г. с Антония Петрова.    ", "date": "2018.09.30", "title": " Тамара Георгиева стана Miss Planet 2018"}
{"url": "https://trud.bg/%d0%b2%d0%be%d0%b9%d0%bd%d0%b0%d1%82%d0%b0-%d0%bd%d0%b0-%d0%b1%d0%b5%d0%b7%d0%be%d0%b3%d0%bb%d0%b5%d0%b4%d0%b0%d0%bb%d0%bd%d0%b8%d1%82%d0%b5/", "text": "2018г. ще остане в историята с началото на ерата на пълноформатните безогледални фотоапарати. По-рано през годината трите топ марки за снимачна техника пуснаха на пазара новите си премиум модели пълноформатни безогледални фотоапарати, като за две от тях това е дебют на безогледалната пълноформатна сцена. През последните години Sony е безспорен лидер на пазара за безогледална фототехника, като и тази година направиха истинска революция с пускането на пазара на  за сумата от  с обектив. Това им действие се прие изключително положително и безсъмнено много потребители се преориентираха към безогледалната техника, именно заради това тяло. В края на август и началото на септември Nikon и Canon  се опитаха да “въстанат” срещу абсолютната доминация на Sony и сами по себе си пуснаха на пазара фотоапарати от същия клас, като и за двете фирми това са дебютни серии при пълноформатната безогледална фототехника. За Nikon това са   и  , а за Canon –  . В следващите редове ще разгледам четирите фотоапарата малко по-детайлно, като ще обърна внимание на основните им положителни и отрицателни качества. Обурудвано с 24 мегапиксела и максимална резолюция от  пиксела това тяло е смятано от мнозина за най-добрият фотоапарат за тази година. Фотокамерата разполага още с: Пълноформатна  матрица и  процесор от последно поколение,  ,  , както и светлочувствителност с диапазон от  Фотоапарата има  фокусни точки, снима до  кадъра в секунда и записва видео с  максимална резолюция,като за гладката и плавна картина се грижи  вградена в тялото.   Z6 беше обявен от Nikon на 23 август заедно с по-големия си брат Z7. Фотоапаратът подобно на Sony разполага с  пълноформатна матрица,  с резолюция  и  . Отново и тук се наблюдава  имплантирана в тялото и  при видеозаснемане. Светлочувствителността на Z6 варира между  и  Тялото разполага с  , като това се прие много негативно дори и от заклетите фенове на марката. Дизайна на  наподобява този на  , който е топ модела на компанията при огледално-рефлексните фотоапарати. Смятаният за топ представител на Nikon при безогледалните фотокамери също беше представен на 23 август. Той разполага с:  матрица и  ,  , светлочувствителност варираща между  ,  при видео и скорост на заснемане на снимки от  . Както при   и тук се забелязва липсата на втори слот за карта с памет. Nikon  обявиха и нов  за безогледалните си апарати, като освен индивидуално телата могат да се закупят в комплект с някои от новите оптики на фирмата. Ето ги и тях: За удобство на потребителите Nikon продават и преходник, с който без никакъв проблем могат да се използват старите обективи с  заедно с новите тела от  серията.   Както винаги Canon изчакахаи  последни представиха новия си модел фотоапарат, като това се случи на 5 септември. За разлика от при Nikon тук фотоапарата е само един и сякаш успява да балансира някъде по средата между Z6 и Z7. Тялото на Canon е заредено с  матрица с  скорост на заснемане от  , светлочувствителност с диапазон от  до  ,  резолюця при видеозаснеманеи  . За съжаление както и при Nikon и тук е само един слота за карта с памет. Заедно с тялото Canon обяха и новият байонет с който ще бъде обурудван фотоапарата, а това е именно  . За момента официално са обявени 4 обектива с този байонет и те са: Canon също предлагат преходник, с който спокойно могат да се ползват обективи с байонет  заедно с новия  . Дали тези фотоапарати могат да изместят Sony от лидерската позиция при безогледалните фотоапарати? По-скоро не, поне не на този етап. Въпреки, че на хартия всяко едно от тези тела е добре сглобена машина за масово запечатване на кадри, Sony  си остава фаворитът в битката, може би защото разполага с по-голям арсенал от обективи или пък защото е фотоапаратът с най-добри характеристики и единственият разполагащ с 2 слота за карти с памет. Все пак ще е интересно да наблюдаваме през идните месеци как ще се справят новите тела на Nikon и Canonедно срещу друго и къде са силните и слабите им страни.", "date": "2018.09.30", "title": " Войната на безогледалните"}
{"url": "https://trud.bg/%d0%b7%d0%be%d1%80%d0%b0%d0%bd-%d0%b7%d0%b0%d0%b5%d0%b2-%d0%b3%d0%bb%d0%b0%d1%81%d1%83%d0%b2%d0%b0-%d0%bd%d0%b0-%d1%80%d0%b5%d1%84%d0%b5%d1%80%d0%b5%d0%bd%d0%b4%d1%83%d0%bc%d0%b0-%d0%b8-%d0%bf%d0%be/", "text": "Днешният ден е хубав и е нов празник за Република Македония. Днес гражданите излизат и решават бъдещето на страната ни. Това коментира македонският премиер Зоран Заев пред медии след като даде гласа си на референдума за договора с Гърция. Заев упражни правото си на вот в началното училище „Никола Випцаров“ в Струмица. „Днес е истински празник. Аз очаквам с висока избирателна активност още веднъж да се потвърди етническото и цялостното политическо единство на нашите граждани. Очаквам Парламентът да последва решението на мнозинството на гражданите, които днес ще заявят в каква посока трябва да се движи страната ни. Очаквам след тези решения Македония най-накрая да постигне своите стратегически цели, да бъде член на най-мощния военен съюз в света НАТО и да бъде член на най-силната икономически съюз в света Европейския съюз“, каза Зоран Заев. На журналистически въпрос за това как България е помогнала за референдума, министър-председателят на Македония отбеляза, че с приятелството, което са показали, българите са окуражили сближаването в целия регион на Балканите, съобщава  . „Македония подписа две исторически споразумения – първо договора със София за добросъседство, приятелство и сътрудничество, а след това и историческото споразумение с Гърция, с което най-накрая се реши 25-годишният спор за името. Това ще остави трайна следа тук в региона, като се изгради приятелство, което се основава на европейските ценности. Мисля, че това ще повлияе положително на бъдещите поколения“, изтъкна Заев. Днес македонският премиер има личен празник – 23 години брак със съпругата му Зорица. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com        ", "date": "2018.09.30", "title": " Зоран Заев гласува на референдума и похвали България за приятелството и куража"}
{"url": "https://trud.bg/%d0%b2%d0%bb%d0%b0%d0%ba%d1%87%d0%b5%d1%82%d0%be-%d0%bd%d0%b0-%d1%83%d0%b6%d0%b0%d1%81%d0%b8%d1%82%d0%b5-%d0%bf%d0%be%d0%bb%d0%b5%d1%82%d1%8f-%d0%ba%d1%8a%d0%bc-%d0%b0%d1%80%d0%bc%d0%b8%d1%8f/", "text": "В дните и часовете преди вечното дерби семейство Ел Маестро показа самочувствие. Батко Нестор се определи като сънародник на световния шампион по бокс Антъни Джошуа, а от интервю на малкия Никон разбрахме, че за него са се борили устремно „Барселона“, „Севиля“ и „Валенсия“ с победа на „прилепите“ накрая. Хубавото е да имаш самочувствие преди големия мач. Но трябва да е подплатено. Вярно е, че съдията не даде дузпа за ЦСКА (по-късно и за „Левски“), но това не е оправдание за липсата на два точни паса, агресия, идея. Много години поред „червените“ се гърчеха в управленчески и спортно-технически кризи. И въпреки това създадоха комплекс на вечния съперник с куп победи. Днес ръководството на ЦСКА осигурява всичко по висок европейски стандарт. Селекцията е отлична, като сериозни забележки могат да се търсят единствено за вратарския пост. Условията за подготовка са на най-добро ниво. С други думи – ред е на треньора. Фанфарите за Нестор Ел Маестро видимо галеха ушите му. Чу много похвали за победите над „Адмира Вакер“ и те се оказаха голямата заблуда. От 12 мача през сезона австрийците имат 9 загуби, 2 победи и 1 реми. Фаворити са за изпадане. С триумфа във Виена ЦСКА заживя в пълна с мечти розова приказка, която в късния съботен следобед се превърна в кошмар. Всъщност под ръководството на Ел Маестро отборът не спечели ключов двубой. ЦСКА не е от калибъра на „Копенхаген“ и дори без съдийските грешки щеше да отпадне. Но „червените“ се провалиха във всички български дербита. Можеха да загубят с много повече от 0:1 като гост на разклатения по това време „Лудогорец“. Играха твърде предпазливо и дефанзивно за гранд като гост на „Ботев“ и там неотсъдена чиста дузпа в полза на „канарчетата“ помогна на ЦСКА за 0:0. Това реално са двете тежки излизания на „червените“ от столицата. И се стигна до „Левски“, където прогресивният спад във формата просто се потвърди. Ел Маестро сигурно ще репликира – победи носителя на купата. Но, без да се сърдят на „Овча Купел“, „Славия“ отдавна не е мерило за ЦСКА. А „червените“ чакаха инфарктно до 90-ата минута за победен гол. След него Ел Маестро така се хвърли от радост на терена, все едно току-що е грабнал трофея в Шампионската лига и предизвика сръбски скандал със Златомир Загорчич. А какво ли ще стане, ако победи „Левски“ или „Лудогорец“ – нещо, което предшественикът му Стамен Белчев с по-слаб състав и визитка успя? Треньорът на ЦСКА явно не е от рискуващите. Във вечното дерби пусна най-очаквания възможен състав. Ръководството му взе футболист, тренирал доскоро с Неймар в националния на Бразилия. Евандро вкара на „Копенхаген“, вкара и във вторник на „Монтана“ за купата, но редовно седи по 90 минути на пейката в първенството. Както и срещу „Левски“. Привлеченият за голова машина Али Соу пък влезе чак накрая, а пускане на дефанзивен халф в лицето на Бикел при негативен резултат е повече от странно. В следващия месец ЦСКА ще излиза два пъти в провинцията – срещу „Локомотив“ (Пд) и „Берое“. През пролетта „червените“ се пропукаха за 5 минути и мечтата за титла умря. Сега нова загуба на точки може да я убие още предколедно. А не е това идеята. Нали, друже Нестор? Или сър Маестро. Влакчето на ужасите вече полетя към „Армията“ и някой трябва да го спре.", "date": "2018.09.30", "title": " Влакчето на ужасите полетя към „Армията“"}
{"url": "https://trud.bg/%d0%b1%d0%b5%d0%b7-%d0%be%d1%81%d0%be%d0%b1%d0%b5%d0%bd%d0%b8-%d0%bf%d1%80%d0%be%d0%b1%d0%bb%d0%b5%d0%bc%d0%b8-%d0%b8-%d0%bf%d1%80%d0%b8-%d0%bd%d0%b8%d1%81%d0%ba%d0%b0-%d0%b0%d0%ba%d1%82%d0%b8%d0%b2/", "text": "Без особени затруднения протича към 12 часа българско време днешният референдум в Македония, който е определящ за бъдещето на евроатлантическата интеграция на страната. Обстановката е спокойна. Към момента има сигнали само за дребни нарушения на изборния процес. В три секции гласуването закъсня заради отстраняване на агитационни материали. В отдалечен квартал на Скопие, група младежи са се опитали да обидят избирателка, която е отивала да гласува. Съобщава се и за нападение над полицай в столично училище. По данни на Държавната изборна комисия от началото на допитването в 7 часа местно време в местата за гласуване, които в цялата страна са 3700, правото си на участие са упражнили 2,55% от избирателите, предаде  . За да бъде признат за валиден референдумът, е необходимо участието на над 800 хиляди души. Над 1 800 000 са имащите право на участие, като те трябва да отговорят на въпроса „ Подкрепяте ли членството в ЕС и НАТО и договора между Република Македония и Република Гърция”. Визира се договорът с Гърция, с който бе постигнато решение на дългогодишния спор за името Македония между Атина и Скопие. Допитването ще определи бъдещето на решаването на спора между Атина и Скопие за името и на договора с Гърция, подписан от премиерите на двете страни през юни тази година. Една от точките в него предвижда двете страни да приемат името за вътрешна и външна употреба да е Република Северна Македония, с официален език – македонски. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.09.30", "title": " Без особени проблеми и при ниска активност протича референдумът в Македония"}
{"url": "https://trud.bg/%d0%bd%d0%be%d0%b2%d0%be%d1%82%d0%be-%d0%bf%d0%be%d0%ba%d0%be%d0%bb%d0%b5%d0%bd%d0%b8%d0%b5-nvidia-%d0%b5-%d0%b2%d0%b5%d1%87%d0%b5-%d1%80%d0%b5%d0%b0%d0%bb%d0%bd%d0%be%d1%81%d1%82/", "text": "Nvidia пусна следващoто поколение GeForce RTX 20 графични карти на 20 септември, като стартира с GeForce RTX 2080 и RTX 2080 Ti, които ще бъдат последвани от RTX 2070 през октомври. Те използват новата архитектура на Turing, която се отличава с повече ядра от предишното поколение Pascal архитектура, както и със значителни актуализации, които трябва да осигурят по-голяма производителност на ядрата.   Има много неща, които могат да бъдат покрити, а Nvidia правилно нарече това “Най-значимото надграждане на GPU от първите CUDA ядра през 2006 година до сега.” Turing обещава по-добра производителност от съществуващите графични процесори и има потенциал да променя фундаментално това, което очакваме от графиките. Ето всичко, което трябва да знаете за RTX 2080 Ti, RTX 2080 и RTX 2070, архитектурата на Turing, ценообразуване, спецификации и др.   Nvidia обяви само три модела GeForce RTX досега. Не знаем кога или дори дали ще има карти от по-ниско ниво. Най-вероятно ще има такива, но те може да не видят бял свят поне до 2019 г. Ето кога ще стартира продажбата на новите графични карти и приблизително колко ще ни струва удоволствието да се сдобием с такова чудовище:     Не всичко е добра новина за серията RTX 20, тъй като ценообразуването за всичките три класа GPU се е увеличило значително. Наречете го за липса на конкуренция (графичните процесори на AMD все още се състезават срещу 10-серия карти на Nvidia), или пък балонът на криптовалутите се спука (има данни, че много от графичните карти от серия 10 са останали в продажба), а може би е просто обикновена алчност. Долната граница на цените е при Founders Edition картите, като те са с до 50% по-високи от изходящите части от 10-серия. Nvidia разкри много основни подробности за архитектурата на TURING в SIGGRAPH и не след дъгло обяви спецификациите на графичните карти GeForce RTX. Ето какво знаем до момента: Броят на CUDA ядрата във всеки модел се е увеличил средно с 15-20%. В теоретичните TFLOPS (това са трилиони операции с плаваща запетая в секунда), картите GeForce RTX са с 14-19 процента по-бързи от серията GTX 10.             Nvidia оборудва всички нови модели с GDDR6 с 14 GT / s, подобрявайки честотната лента от 27% (RTX 2080 Ti) до 75% (RTX 2070). Това предполага, че няма други промени на подсистемата на паметта, като ще е същата както вече подобрената технология за компресиране и графичното изобразяване в Pascal. Заедно с по-бързите ядра и архитектурата на Turing са добавени и Tensor ядра. Двете имат потенциал да променят драматично това, което можем да очакваме от бъдещите игри по отношение на графиката. Предварителните поръчки са налице, като на много места в мрежата картите вече са изчерпани като количество, а все още дори не са пуснати в серийно производство. Очаква се изданието Founders Edition и фабричните овърклок карти да са основната опция за куповачите през първия месец или два. Дата на стартирането на масово производство на RTX 2070 не е официално обявена от Nvidia, като се очаква това да се случи през октомври 2018. Отново цените вероятно ще бъдат по-високи за първия месец или два. По време черният петък и сезонът за пазаруване покрай коледните празници сигурно ще успеем да се сдобием с някоя от картите на по-примамлива цена.    ", "date": "2018.09.30", "title": " Новото поколение Nvidia е вече реалност!"}
{"url": "https://trud.bg/%d1%81%d1%82%d0%b0%d0%bb%d0%be%d1%83%d0%bd-%d0%bf%d0%b0%d0%ba-%d0%b5-%d0%b2-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d1%82%d0%be%d0%b7%d0%b8-%d0%bf%d1%8a%d1%82-%d0%b7%d0%b0-%d1%80/", "text": "Легендата на американското кино Силвестър Сталоун отново дойде в България по работа. Този път Слай е тук, за да заснеме част от „Рамбо 5“. Актьорът, режисьор и продуцент кацна в София в късния съботен следобед и се снима с български фенове, които го очакваха с нетърпение. През последните няколко месеца Сталоун се подготвяше за една от иконичните си роли със строг режим и брутални тренировки. На 72 години той е в изключителна физическа форма. В петата част на екшъна за войника Джон Рамбо сюжетът ни отвежда към конфликтните зони, доминирани от кървавите мексикански картели. Героят на Сталоун ще се изправи срещу безскрупулните убийци, за да раздаде малко шамарена и куршумена справедливост. Това трябва да бъде и последния филм за Рамбо. Поне така е обявено.", "date": "2018.09.30", "title": " Сталоун пак е в България. Този път за „Рамбо 5“"}
{"url": "https://trud.bg/%d0%b1%d0%be%d1%80%d0%b8%d1%81-%d0%b4%d0%b6%d0%be%d0%bd%d1%81%d1%8a%d0%bd-%d0%b3%d0%bb%d0%b5%d0%b4%d0%b0-%d0%ba%d1%8a%d0%bc-%d0%bb%d0%b8%d0%b4%d0%b5%d1%80%d1%81%d0%ba%d0%b8%d1%8f-%d0%bf%d0%be%d1%81/", "text": "Броени часове остават до откриването на годишния конгрес на управляващата във Великобритания Консервативна партия в Бирмингам. Премиерът Тереза Мей е изправена пред сериозно предизвикателство да запази единството на партията и да получи подкрепа за нейния план за Брекзит, който не се радва на одобрението на различните фракции, предаде  . „Тези, които отказват да подкрепят плана от Чекърс за Брекзит си играят на политика с бъдещето на Великобритания“, заяви Тереза Мей в навечерието на конгреса. В статия в „Сънди таймс“ тя отново подчертава, че нейният план е единствената работеща стратегия, отбелязвайки че има още много работа да върши като премиер. Но бившият външен министър Борис Джонсън, един от най-големите критици на премиера, заяви, че планът е „умопомрачителен“. „Брекзитиърите“ смятат, че стратегията на Мей излага на риск суверенитета на Обединеното кралство и е предателство спрямо вота в референдума през 2016 г., въпреки че тя настоява, че това е единствения начин да няма твърда граница в Ирландия. Недоволни от плана са и онези сред консерваторите, които искат запазване на по-близки отношения с ЕС. Политическите наблюдатели смятат, че на конгреса Борис Джонсън може да оспори лидерския пост на Тереза Мей. Конгресът на торите в Бирмингам ще приключи в сряда.  ", "date": "2018.09.30", "title": " Борис Джонсън гледа към лидерския пост в партията на Тереза Мей"}
{"url": "https://trud.bg/%d1%83%d1%81%d0%bb%d0%be%d0%b2%d0%bd%d0%b8-%d0%bf%d1%80%d0%b8%d1%81%d1%8a%d0%b4%d0%b8-%d0%b8-%d0%b3%d0%bb%d0%be%d0%b1%d0%b8-%d0%b7%d0%b0-%d0%bf%d1%8a%d1%82%d0%bd%d0%b8-%d0%bd%d0%b0%d1%80%d1%83%d1%88/", "text": "Трима шофьори, пътни нарушители, опитали да подкупят автоконтрольори от Районното управление на полицията в Исперих, получиха условни присъди и глоби. Присъдите са на Окръжния съд в Разград срещу нарушители, изловени в края на август и началото на септември. Водачът И.А., който пробвал да даде 50 лв. в село Владимировци , е осъден на 1 година условно с 3 години изпитателен срок. Глобата му е 300 лв. К.Н. пък, който пребивавал в Белгия, бил хванат в пътно нарушение в град Исперих и решил да подхвърли 50 евро на проверяващите, за да не му пишат акт. В резултат е попаднал в ареста, а после и в съда. След направени признания и намаляване на предвиденото наказание с 1/3 е получил условна присъда от 8 месеца лишаване от свобода с 3 години изпитателен срок. Трябва да плати и глоба от 100 лв. Пак след намаляване на полагащото се наказание е осъден и Г.И., който пък е засечен в нарушение в Самуил, при което пробвал да даде 50 лв. Неговата присъда е 6 месеца лишаване от свобода с 3 години изпитателен срок и глоба от 100 лв. Парите, които шофьорите опитали да дадат на служителите на полицията в Исперих, са конфискувани в полза на държавата. Наложените им наказания пък подлежат на обжалване пред Апелативния съд във Варна.", "date": "2018.09.30", "title": " Условни присъди и глоби за пътни нарушители, пробвали да подкупят катаджии от Исперих"}
{"url": "https://trud.bg/%d0%b8%d0%b7%d1%85%d0%b2%d1%8a%d1%80%d0%bb%d0%b5%d0%bd%d0%b8-%d0%bd%d0%b5%d0%b7%d0%b0%d0%ba%d0%be%d0%bd%d0%bd%d0%be-%d0%b6%d0%b8%d0%b2%d0%be%d1%82%d0%b8%d0%bd%d1%81%d0%ba%d0%b8-%d0%be%d1%82%d0%bf/", "text": "Огромно количество животински отпадъци са изхвърлени незаконно край Враца.Те са престояли няколко дни на открито, с риск да предизвикат зараза, съобщи БТВ. Боклуците бяха загробени едва след качването на клип в социалната мрежа. На него се виждат животински кости, пилешки продукти и мухи. Кадрите са заснети между селата Мраморен и Баница от журналиста Георги Александров в петък следобед. „Предполагам това е във вододайни зони, това е в нивите на хората, колкото и да беше асфалтирано, цялата тая продукция беше протекла, от нея течеше зловонна течност, тя къде отива”, попита журналистът. „Защо трябва сега да ме притеснявате излишно, не сме го ние изхвърлили, това място е наше, торова площадка и дойдохме, и намерихме изхвърлени боклуци. Всякакви отпадъци, кори от баници, не знам какво, бутчета” каза Васко Василев, собственик на площадката. Негов багер разчисти терена, след издадено предписание. Мъжът обясни, че фирмата му се занимава с отглеждане  на патици край близкото село Мраморен, но не и с преработка на месо. „Не са наши, тука идваха от Агенцията по храните, от РИОСВ, ние не може да имаме такива отпадъци”, допълни Василев. И след разчистване на площадката, силната миризма на разложено месо остана. Собственикът предполага, че изхвърлената стока е от голям магазин. Ще бъде глобен обаче, защото е допуснал имотът му да се използва не по предназначение.", "date": "2018.09.30", "title": " Изхвърлени незаконно животински отпадъци престояха няколко дни край Враца"}
{"url": "https://trud.bg/%d1%82%d1%80%d1%83%d1%81%d0%be-%d0%b8-%d0%b4%d0%b6%d1%83%d1%82%d0%b0-%d0%bf%d0%b0%d1%80%d1%82%d0%bd%d0%b8%d1%80%d0%b0%d1%82-%d0%b2%d1%8a%d0%b2-%d0%b2%d0%b5%d0%bb%d0%b8%d1%87%d0%b8%d0%b5%d1%82%d0%be/", "text": "Голям Кавказ може да погълне за секунди със своето величие Грузинския военен път е познат на човечеството от векове. Това е входът на света към сърцето на Кавказ. През него монголи, хазари, руснаци и кой ли още не е навлизал в сърцето на величествените планини. По течението на река Терек пътя се вие към границата между Русия и Грузия – Горни Ларс, минава през превала Джвари (2390 м.) и се спуска по друга река – Арагви, която се влива в Мтквари точно преди Тбилиси. Разбира за предпочитане е това да не се случва зимно време. Малко след границата се стига до долината на Степанцминда, откъдето се отваря мащабна гледка към един от най-красивите върхове в света – Казбек (5033 м.) Някогашен вулкан, върхът се издига над околните масиви и смайва с червеникавия цвят на скалите и белотата на ледниците. Изкачването на върха не е сложно, но задължително изисква алпийска подготовка добро здраве. Но най-вече упорство. За изкачването са нужни между да и три дни, в зависимост от подготовката. Разбира се за алпинисти с хималайска подготовка Казбек изглежда като разходка, което не означава, че не може да погуби всеки надменен човек. Както всичко в Грузия и върхът има две имена. За грузинците той е просто Мкинварцвери. А Мкинварцвери е миниран с легенди и предания. Като тази за пещерния манастир „Витлеем“, който се намира на огромна скала на височина 3800 метра в подножието на върха. За него се разказва, че е съхранявал артефакти от времето на св. Авраам – знаете го, бащата на юдеи и палестинци. Навремето и градчето се е наричало Казбек, на името на един от първите руски дворяни от този край – Казибег Чопакашвили. Преди два века, монах от манастира „Витлеем“ предупредил хората от селото, че е надвиснала страшна лавина. Хората избягали и така се спасили от физическо заличаване. Монахът се наричал Стефан (Степан, рус.) и затова в негова чест селото е кръстено Степанцминда (Св. Стефан). Класическият маршрут по Казбек тръгва от селото, минава покрай манастира Св. Гергети и тръгва към подножието, където обикновено се прави базовия лагер. След това е ясно – две крачки – вдишване издишване, две крачки – вдишване издишване и така докато не си кажеш „Най-накрая“. За хората, които не притежават огромен ентусиазъм и физически данни на алпинист, районът предлага няколко маршрута със забележителна красота, без да е нужно дори да се катериш по чукарите. Първият е в района на село Джута. От грузинския военен път се свива на юг по долината на Сно. Освен с прочутата си крепост, Сно предлага и друг ракурс към Казбек. След около 15 километра по долината се стига до Джута. Лек стръмен баир води до първата хижа по маршрута към масива Чаухи. Селото се намира на 2200 м., а край него има много уютна хижа с всички удобства. По долината до масива са приблизително пет километра, които при лека разходка се изминават за около 2 часа. Задължително е времето да е хубаво, защото гледката е изумителна. Масивът Чаухи е съчетал в себе си една дузина върхове, които са с височина около 3800 м. Това е рай за алпинистите, а грузинците не пропускат да се хвалят, че великият Райнхолд Меснер и бил тук. Стените са с различна сложност, като отвесите стигат до километър и нещо. За хората, които обичат дългите маршрути, могат да продължат през превала, който е на височина 3300 м. и да продължат към Рошка. Този маршрут може да отнеме дни, но си струва всеки един метър. Много е важно да се знае къде се върви, защото след Рошка идва и ждрелото Панкиси, което има мрачната слава на родина на едни от най-славните джихадисти и двете чеченски войни, както и в „Ислямска държава“. Сега там е спокойно, но знае ли човек. Другият прекрасен маршрут е този в долината Трусо. Той се намира западно от Казбек. Типична ледникова долина, творена хилядолетия от природата. От грузинския военен път се тръгва по течението на река Терек към Квемо Окрокана. След това се минава през тясно ждрело, което не е за препоръчване зимно време, защото опасността от лавини там е значима. Паметниците на загинали местни герои са доказателство за това. След 4 километра се разгръща гледка, която смайва с мащабите си. Цялата долина Трусо е дълга 22 километра и първоначалната интимност на пейзажа се заменя с отчайващо трамбоване, без надежда да се стигне до края. По пътя почти няма никаква денивелация и разходката е приятна. Трусо е впечатляваща с няколко неща. Почти на всеки сто метра има извори – всякакви. Река тръгва от нищото, минерална река. Езеро ври от напиращите изворчета, балбука и пленява с палитрата от цветове. Гейзери разпиляват вода и миризми на сяра. Под тях реката е ръждива и червена. На други места водата вае от варовика причудливи форми по подобие на Памуккале. Впечатляват манастирите, изоставените села, крепостите. Тях май никой не е превземал, защото какво да правиш тук, освен да оцеляваш. Единствено модерните времена и стихията на природата са нанесли щети на Трусо. За съжаление вече е почти невъзможно да се стигне до западните ледници на Казбек, защото военен пост спира туристите. След войната от 2008-а между Русия и Грузия, половината от долината вече е на територията на самопровъзгласилата се за независима република Южна Осетия. Ако един турист много тъжи за това, спокойно може да се отбие към кошарите на чобаните и да си поръча шашлик от агнешки котлети и рог с вино. За препоръчване е първата част от пътя да се мине с автомобил или такси. Така остава повече време за да се извърви и съпреживее красотата на Централен Кавказ.", "date": "2018.09.30", "title": " Трусо и Джута партнират във величието на Казбег\t\t\t"}
{"url": "https://trud.bg/%d1%82%d0%be%d1%82%d0%be-%d0%be%d1%89%d0%b5-%d1%81%d1%82%d1%80%d0%b0%d0%b4%d0%b0-%d0%bf%d0%be-%d1%8f%d0%bd%d0%b0/", "text": "Изневяра сложи край на връзката им Изпълнителят от хитовото дуо “СкандаУ” Тото призна, че все още не може да прежали дългогодишната си приятелка Яна. В началото на лятото двамата изненадващо се разделиха, а Тото сам разказа, че причината е изневяра от негова страна и много съжалява. Той сподели още, че огромната популярност, която набра след като спечели “ВИП Брадър” му се е отразила зле. Скоро след раздялата той извади и най-големия си хит “Чужди усмивки”, който е посветен именно на бившата му любима. “Надявах се тя да дойде на концерт и да чуе песента. В нея са думите, които не мога да й кажа”, приплака той.", "date": "2018.09.30", "title": " Тото още страда по Яна\t\t\t"}
{"url": "https://trud.bg/%d0%bf%d1%80%d0%be%d1%84-%d0%b3%d0%b5%d0%be%d1%80%d0%b3%d0%b8-%d0%bc%d0%b8%d1%85%d0%b0%d0%b9%d0%bb%d0%be%d0%b2-%d0%b1%d1%81%d0%bf-%d0%b8%d0%bc%d0%b0-%d0%b3%d0%be%d1%82%d0%be%d0%b2%d0%b0-%d0%ba%d0%be/", "text": "Левицата има готова концепция за реформа в здравеопазването. Това обяви проф. Георги Михайлов, депутат от „БСП за България“по  . „Тази концепция е заложена в нашата визия, която представя много страни от икономическата и социалната дейност на държавата. Тази концепция е разработена в детайли и когато я синхронизираме с гражданите, а такива разговори водим в цялата страна в момента, ние ще я представим в детайли“, добави той. Георги Михайлов коментира и представените от здравния министър Кирил Ананиев два модела за здравно осигуряване. Според него с тях не само не се предлага решение на проблемите, но и първият модел е напълно нереалистичен. „Гражданите да започнат да доплащат, при единият от моделите, първо част от т.нар. част от подкритичната линия на финансирането на системата и тези 12 лв. месечно. Нека видим колко български граждани живеят на прага на бедността, под прага на бедността и малко над прага на бедността – това е значителната част от населението. На практика ние нямаме средна класа. Първият модел е напълно нереалистичен“, каза той и добави: „На кой застраховател ще предложите 8%, от които само 4% са от обществения ресурс за здравеопазване, т.е. 4,7 млрд. лв. те ще прехвърлят на застрахователните дружества възможността да застраховат българските граждани. Това означава, че всяко застрахователно дружество ще бъде изправено пред катастрофални финансови проблеми още първата година…“. „От срещата в сряда останахме с впечатление, че става дума за едно предложение за допълнително финансиране на системата и вкарването в нея на нови играчи, каквито са застрахователите, без те да бъдат сезирани… Гръбнакът не се пипа, остават същите търговски дружества, остават същите клинични пътеки – този модел на финансиране и на управление на здравеопазването действително измести пациента далеч от центъра на системата, въведе интереси, които са чисто търговски, корпоративни и няма как да се съгласим с тези благи думи, че започва един дълъг разговор, когато системата буксува, когато системата се задъхва, когато болниците във Враца и в Ловеч губят свои стратегически отделения, когато те са били структурирани по начин, който е порочен, когато редица общински болници, които обслужват над 2,5 млн. души остават в едно много критично положение, когато областните болници подсказаха в редица срещи с ръководството на министерството, че се намират също в много сериозно състояние.“ Според депутата разговорът за оздравяването на системата е твърде закъснял: „Новият бюджет е вече формиран, ние влизаме в нова финансова година само след 3 месеца и ние говорим за нещо, което евентуално може да се случи през 2020 г.“. Михайлов коментира, че след петъчното заседание на Народното събрание е станало ясно, че ДПС може да диктува кворума на заседанията в замяна на отпадане на предложения за законодателни промени: „Оказа се, че една политическа сила в момента с нейното участие в залата може да диктува кворума на базата на постигнати споразумения за отпадане на определени законопроекти в дневния ред на парламента. Това създава коренно нова ситуация. Трябва да се види много ясно кой има решаваща роля в парламента, кои са скритите сили, които дават възможност за формирането на едни или други мнозинства и от там нататък нека българските граждани да си правят заключенията как работи този парламент, какви са реалните договорености в него.“  ", "date": "2018.09.30", "title": " Проф. Георги Михайлов: БСП има готова концепция за здравна реформа"}
{"url": "https://trud.bg/%d1%83%d0%ba%d1%80%d0%b0%d0%b9%d0%bd%d0%b0-%d0%bf%d1%80%d0%be%d0%b2%d0%b5%d0%b4%d0%b5-%d0%b2%d0%be%d0%b5%d0%bd%d0%bd%d0%be%d0%bc%d0%be%d1%80%d1%81%d0%ba%d0%be-%d1%83%d1%87%d0%b5%d0%bd%d0%b8%d0%b5/", "text": "Военноморските сили на Украйна са завършили военните си учения „Казацкая воля – 2018“ в Азовско море, се казва в съобщение на пресцентъра им, предава ТАСС. „Главната цел на ученията е да увеличи възможностите на структурата на военното управление в хода на извършване на отбранителни действия от страна на войската, както и планиране и извършване на контранастъпателни операции“, се казва в съобщението. Според информацията на ВМС, тактическите групи са провели бойни стрелби, осигурявайки изолацията на морския бряг и защита на морските комуникации. „Маневриращият спасителен екип, във взаимодействие с авиацията, е отработил издирвателно-спасителни операции за подпомагане на аварирали кораби и спасяване на персонала“, отбелязват от пресцентъра.", "date": "2018.09.30", "title": " Украйна проведе военноморско учение в Азовско море"}
{"url": "https://trud.bg/%d0%b4%d0%b5%d0%bb%d1%8f%d0%bd-%d0%b4%d0%be%d0%b1%d1%80%d0%b5%d0%b2-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b2%d0%be%d0%b4%d0%b8-%d0%bf%d1%80%d0%b5%d0%b3%d0%be%d0%b2%d0%be%d1%80%d0%b8/", "text": "Председателят на Комисията по енергетика в Народното събрание и депутат от ГЕРБ Делян Добрев отхвърли твърденията на БСП, че от петък сме свидетели на коренно нова политическа ситуация в парламента, след като ДПС осигури кворум за провеждането на заседанието в замяна на отпадането на предложенията за промени в Закона за устройство на територията. По   той заяви: „Това дори логически не е вярно, защото няма как да гласуваш отпадане на точката, ако преди това не си се регистрирал, т.е. тези две действия са точно в обратната последователност. Първо е регистрацията, а след това е гласуването на дневния ред, т.е. дебатът по отношение на това коя точка да влезе и коя да отпадне се състоя след регистрацията. Ако погледнете броят на регистриралите се сутринта народни представители, ГЕРБ и Обединените патриоти с колегите от „Воля“ имахме достатъчно гласове и не ни беше необходима регистрацията на ДПС, за да започне работният ден. Просто ДПС видяха, че ще има работен ден и решиха да се регистрират за разлика от БСП. Тези опити да се каже, че работата на парламента зависи от регистрацията на ДПС просто са несериозни“. Председателят на енергийната комисия в НС коментира и законодателните промени, според които Комисията за енергийно и водно регулиране (КЕВР) ще бъде последната, която ще се произнася по сделките в енергетиката: „КЕВР и първа да се произнася, ако не е съгласна със сделката, тази сделка няма как да стане, т.е. дали ще бъде първа или последна няма особена разлика. Промяната в текста се налагаше, тъй като гласуваният през лятото член, който дава такива правомощия на регулатора, не определяше кога трябва да се произнесе, а ние вече имаме произнасяне от другите регулаторни органи. Единствено уточнихме в текста моментът, в който КЕВР трябва да се произнесе.“ Добрев обясни, че се очаква „Обединени патриоти“ или БСП да разработят и внесат критериите, по които КЕВР трябва да се води, за да одобри или не одобри дадена сделка: „Ние не работим в тази посока, защото това не беше наша инициатива още в самото начало, но в противен случай този текст без критерии дава възможност на регулатора сам да ги определи, което не съм сигурен дали е най-добрият вариант“. България води преговори с „Газпром“ за цените на газа, който се доставя за страната ни, обяви Делян Добрев: „Тази седмица шефът на „Булгаргаз“ бе на такива преговори в Русия, т.е. преговорите са започнали на техническо равнище. Нямам информация за резултати, но не мисля, че ще има някакви конкретни резултати на техническите разговори, защото при тях трябва да се включи министърът на енергетиката и той да води разговора за промяна в договора“.", "date": "2018.09.30", "title": " Делян Добрев: България води преговори с „Газпром“ за цените на газа\t\t\t"}
