{"url": "https://trud.bg/%d0%bf%d1%80%d0%b5%d0%b4%d0%bf%d0%be%d0%bb%d0%b0%d0%b3%d0%b0%d0%b5%d0%bc%d0%b8%d1%8f%d1%82-%d0%be%d1%80%d0%b3%d0%b0%d0%bd%d0%b8%d0%b7%d0%b0%d1%82%d0%be%d1%80-%d0%bd%d0%b0-%d0%b0%d1%82%d0%b5%d0%bd/", "text": "Предполагаемият организатор на кървавите нападения в Шри Ланка е бил убит по време на атентатите, информира БТВ.  Екстремистът Захран Хашим е един от извършителите на нападението в луксозния хотел „Шангри Ла“ в Коломбо. Предполага се, че той е организирал координираните нападения, извършени навръх католическия Великден. По последни данни, при нападенията са загинали 253 души. Опасността от нови атаки остава висока. Местните жители днес бяха призовани да не посещават джамии или църкви. Междувременно,   заради провала на властите да предотвратят масовото убийство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.26", "title": " Предполагаемият организатор на атентатите в Шри Ланка е загинал при една от експлозиите"}
{"url": "https://trud.bg/%d0%b0%d0%bf%d0%b8-%d1%88%d0%be%d1%84%d1%8c%d0%be%d1%80%d0%b8%d1%82%d0%b5-%d0%b4%d0%b0-%d0%bd%d0%b5-%d0%b8%d0%b7%d0%bf%d0%be%d0%bb%d0%b7%d0%b2%d0%b0%d1%82-%d0%b0%d0%b2%d0%b0%d1%80%d0%b8%d0%b9%d0%bd/", "text": "Агенция „Пътна инфраструктура“ апелира шофьорите да карат разумно и със съобразена скорост, да спазват правилата за движение и да не използват аварийните ленти по автомагистралните участъци за по-бързо придвижване. Рисковото и емоционално шофиране не гарантира по-кратко пътуване, но застрашава живота и здравето на всички останали, които спазват правилата. В участъка от км 4 до км 20 на АМ „Тракия“ в посока Пловдив има интензивен трафик, съобщават от агенцията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.26", "title": " АПИ: Шофьорите да не използват аварийната лента по автомагистралите за по-бързо придвижване"}
{"url": "https://trud.bg/40-%d0%bb%d0%b5%d0%b2%d0%b0-%d0%b7%d0%b0-%d0%bd%d0%be%d1%89-%d0%b2-%d0%bb%d0%b5%d0%b3%d0%bb%d0%be%d1%82%d0%be-%d0%bd%d0%b0-%d1%87%d0%b0%d1%83%d1%88%d0%b5%d1%81%d0%ba%d1%83/", "text": "Омагьосан замък… Ловна хижа, из която броди духът на диктатора Чаушеску… Каменен великан над водите на Дунав….Това са само част от природните богатства на съседна Румъния, които макар и на хвърлей от нас, слабо познаваме…Както и мнозина от комшиите отвъд голямата река рядко са виждали красотите по нашите земи. „И Северозападна България, и Югозападна Румъния се смятат за едни от най-бедните области в Европейския съюз, но всъщност са пълни със съкровища…”, казва Георгия Димитрова от Агенцията за регионално развитие и Бизнес център в Монтана. Заедно с колегите си от двете страни на Дунав тя е разработила пакет от маршрути, чиято цел е да дръпнат невидимата завеса, която от десетилетия се дипли като речна мъгла между двата региона и пречи на жителите им да общуват по-често… На двадесетина километра от Видин и Калафат край община Пленица се простира едно от чудесата на Румъния – огромно, люшкано от вятъра алено езеро. Червените вълни обаче не са вода, а милиони божури, обкръжени от вековни гори. Резерватът „Пояна Бужорулуй” (Поляната с божурите) се простира на площ от 450 дка в западния край на окръг Долж. Дивият божур за Румъния е като розата за България – смята се за най-старото цвете и символ на страната. Пурпурната поляна е обичано място от местните жители, но все още не много познато в други страни, обясняват любителите на природата. В разливите на река Олт, недалеч от побратимения на Монтана град Каракал пък е скътан резерватът „Гора Решка – Хотърани”. В гъстите дакийски дъбови и брястови гори, растат и тополи и ракити, екзотични кипариси и американски орехи, а по поляните цъфтят разноцветни лалета. В девствената зеленина бродят елени, сърни и диви прасета, а в небето се реят бели и черни щъркели. По единствения път, който прорязва резервата, се стига до обковани с дърво китни сгради, излезли сякаш от приказките. Това е ловната хижа „Булвана” – бивша резиденция за отмора и лов на комунистическия лидер Николае Чаушеску. В годините на безконтролната си власт той гостувал поне шест пъти годишно в „Булвана” с ловна дружина от най-верни съратници. След ловните излети и стрелбата по елитни животни, президентът отдъхвал под дебелите летни сенки или пред напалените през зимата камини на хижата. Стаята, в която Чаушеску отсядал със съпругата си Елена, и до днес е запазена в същия вид, а по стените висят отстреляните от него трофеи. От 2008 г. хижа „Булвана” е включена в маршрутите за ловен туризъм в Румъния, всеки ловец може да отседне в нея и срещу 100 леи (около 40 лева) да преспи в стаята на Чаушеску преди да поеме по ловните му маршрути. Спиращите дъха пейзажи в Югозападна Румъния обаче не са само дело на природата. Ценителите на красотата, тишината и спокойствието отвъд Дунав са изградили големи зелени острови и сред градовете си. В самия център на Крайова – столицата с 270 000 жители на окръг Долж, се простира паркът „Николае Романеску” – един от най-големите в Европа. Върху площ от 1000 дка се редят зелени хълмове и тучни ливади, езера и канали, в които плуват риби и цъфтят лилии. За любителите на приключенията между два хълма е опънат висящ мост, а сред китка изправени като стражи дървета се издигат руините на Омагьосания замък, в който сякаш от векове бродят призраци и вещици. В парка са подредени и клетките на зоологическа градина, където деца и възрастни се радват на птичето и животинско богатство на Румъния и света – от пъстри фазани до величествени лъвове. Между поляните се вият алеи за разходки и колоездачни обиколки, а в езерата се люшкат лодки и водни колела. Само на метри от държавни сгради, жилищни блокове и пълни с автомобили булеварди човек може да се потопи в оазис от резеда, чист въздух и птичи песни и да се заради с енергия и сила. Паркът „Романеску”, създаден преди повече от век от френския архитект Едуард Редон, е съчетание на паркова архитектура, богата култура, градска история и съвременни атракции, обясняват с гордост жителите на Крайова. Често посещавана от румънци и чужденци е и другата зелена гордост на многохилядния град – Ботаническата градина. Върху 130 дка в сърцето на града са събрани цветя, дървета и храсти от Румъния и цял свят. Многоцветни растения като водопади се изливат към потоци, в които плуват лебеди, а килими от лалета и рози застилат градини с накацали в тях беседки и пейки. Вълшебната градина се поддържа от опитни специалисти и студентите от Агротехническия институт, а чистота и опазването на всяка тревичка са издигнати в култ, обясняват местните хора. В разглеждането на колекцията от богатства на Румъния не може да бъде подминат и величественият барелеф на легендарния цар на даките – Децебал. Главата на вожда на местните племена в борбата им с римските легиони, е изсечена в скалите над Дунав недалеч от град Оршова. Внушителният образ се вижда и от виещия се през пролома път, и от корабите по реката, която кипи между скалните теснини като разбушувана от водни чудовища. Заради разпенените вълни районът е наречен „Малките и големи казани”. Барелефът е изработен от 1994 до 2004 г. от 12 скулптори и е символ на величието на древните даки и наследниците им днес. В проекта за разкриване на природните красоти на България и Румъния, финансиран от еврофондовете, са включени три румънски области – Долж, Олт и Мехединци, и четири български региона – Видин, Монтана, Враца и Плевен. В специално издадени пътеводител и Интернет приложение са представени пет парка, един резерват и над 220 защитени зони от двете страни на Дунав. Сред българските забележителности са Белоградчишките скали, пещерите Магурата, Венеца и Леденика, Берковския и Врачанския Балкан и парка „Персина”. Когато открием и оценим собствените си съкровища, ще можем да ги покажем и да впечатлим с тях и другите!”, споделя Силвио Брату от Асоциацията за технологичен трансфер и иновации в Крайова. Опознаването на румънската природа и традиции не е трудно и като пътуване, и като финанси, категорични са обходили маршрутите нашенци. Шосетата в Югозападна Румъния, дори и между селата, са в много добро състояние, навсякъде има хотели и къщи за гости, които предлагат уют и вкусна храна. А цените са повече от достъпни. Специалитети като саламура де пуи (супа от печени на огън пиле и зеленчуци) и мамалига ку брънза (качамак със сирене) струват между 9 и 18 леи (4 – 8 лева), половин литър бира върви по 6 леи (2,50 лв.),а половинка вино – 14 леи. /5-6 лева/. За румънците пък е още по-евтино – защото заплатите им отдавна са по-високи от българските.", "date": "2019.04.26", "title": " 40 лева за нощ в леглото на Чаушеску\t"}
{"url": "https://trud.bg/%d0%b5%d0%b2%d1%80%d0%be%d0%ba%d0%be%d0%bc%d0%b8%d1%81%d0%b0%d1%80%d1%8f%d1%82-%d0%bf%d0%be-%d0%bf%d1%80%d0%b0%d0%b2%d0%be%d1%81%d1%8a%d0%b4%d0%b8%d0%b5%d1%82%d0%be-%d0%b2%d0%b5%d1%80%d0%b0-%d0%b9/", "text": "Независимостта на съдебната система е под заплаха в страни членки на ЕС от Източна Европа като България, Унгария, Полша и Румъния, заяви днес европейският комисар по правосъдието Вера Йоурова, цитирана от Асошиейтед прес.  Тя предупреди, че тази тенденция може да навреди на доверието между държавите от съюза. Еврокомисарят отчете, че предизвикателствата пред върховенството на закона се увеличават в някои страни, във време, когато необходимите реформи на съдебната система са омърсявани с изключително политизирани дебати. Йоурова отбеляза, че гражданите и компаниите в тези държави, най-вече в Източна Европа, са обезпокоени, че политическият натиск и вмешателство се засилват. Това не само възпрепятства провеждането на справедливи съдебни процеси, но и има риск да навреди на бизнеса, подчерта тя. Тя предупреди, че „ако съдебната система е разбита в една страна, последиците ще бъдат усетени в целия ЕС, защото ние разчитаме на взаимното доверие“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.26", "title": " Еврокомисарят по правосъдието Вера Йоурова: Независимостта на съдебната система е под заплаха в страни като България, Унгария, Полша и Румъния"}
{"url": "https://trud.bg/%d0%bf%d0%be%d1%87%d0%b8%d0%bd%d0%b0-%d0%b1%d0%b0%d1%89%d0%b0%d1%82%d0%b0-%d0%bd%d0%b0-%d0%b5%d0%bc%d0%b8%d0%bb%d0%b8%d0%b0%d0%bd%d0%be-%d1%81%d0%b0%d0%bb%d0%b0/", "text": "3 месеца, след като самолетът на Емилиано Сала изчезна, а тялото му беше открито в протока Ламанша, нова трагедия сполетя близките на футболиста. Неговият баща 58-годишният Хорасио е бил покосен от инфаркт и е починал в дома си в аржентинския град Прогресо. От полицията съобщават, че тялото на бащата на Емилиано е било намерено безжизнено от съпругата му – Мерседес. Хорасио и цялото семейство Сала преживяха тежко трагедията в началото на годината. През януари самолетът, с който футболистът трябваше да стигне от Нант до Кардиф, където да се присъедини към местния клуб, изчезна от радарите. Последваха няколко мъчителни дни, в които търсенето на останки от машината беше подновено с финансовата помощ на редица колеги на Емилиано. В крайна сметка тялото му беше намерено на дъното на протока и погребано в родния град. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.26", "title": " Почина бащата на Емилиано Сала"}
{"url": "https://trud.bg/%d0%b7%d0%b5%d0%bc%d0%b5%d1%82%d1%80%d0%b5%d1%81%d0%b5%d0%bd%d0%b8%d0%b5-%d0%be%d1%82-44-%d0%bf%d0%be-%d1%80%d0%b8%d1%85%d1%82%d0%b5%d1%80-%d0%ba%d1%80%d0%b0%d0%b9-%d0%be%d1%81%d1%82%d1%80%d0%be/", "text": "Земетресение с магнитуд 4,4 по Рихтер бе регистрирано днес в Средиземно море, недалеч от гръцкия о-в Крит, съобщи турската телевизия НТВ, като се позовава на турската Дирекция за управление при бедствия и извънредни ситуации (АФАД). Земетресението е регистрирано в 12,16 ч. в Средиземно море на 183 километра от курорта Мармарис (окръг Мугла, Югозападна Турция) на дълбочина 8,9 километра. По първоначални данни няма ранени хора и разрушения, информира БНР. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.26", "title": " Земетресение от 4,4 по Рихтер край остров Крит"}
{"url": "https://trud.bg/%d0%be%d0%bf%d0%b0%d1%88%d0%ba%d0%b8-%d0%b7%d0%b0-%d1%80%d1%83%d1%81%d0%ba%d0%b8-%d0%bf%d0%b0%d1%81%d0%bf%d0%be%d1%80%d1%82%d0%b8-%d0%b2-%d0%bb%d1%83%d0%b3%d0%b0%d0%bd%d1%81%d0%ba/", "text": "Жителите на самопровъзгласената Луганска народна република (ЛНР) са образували опашки, за да подадат документи за получаване на руско гражданство. Това съобщи лидерът на републиката Леонид Пасенчик в ефира на канал „Россия 24“. „Видях големи опашки на местата за подаване на документи, което свидетелства, че желаещите да получат руски паспорти са изключително много. От своя страна ръководството на републиката в момента прави всичко възможно, за да бъде процеса на подаване на документи максимално прост и удобен за нашите граждани“, заяви той, като отбеляза, че основната работа пада на вътрешното министерство, което ще се занимава с приема, проверката и изпращането на документите в Русия. В сряда, 24 април, президентът на Русия Владимир Путин подписа указ за опростяване на процедурата за получаване на руско гражданство за ЛНР и ДНР.", "date": "2019.04.26", "title": " Опашки за руски паспорти в Луганск"}
{"url": "https://trud.bg/%d1%80%d0%b0%d0%bc%d1%83%d1%88-%d1%85%d0%b0%d1%80%d0%b0%d0%b4%d0%b8%d0%bd%d0%b0%d0%b9-%d0%bf%d1%80%d0%b5%d0%b4%d0%bb%d0%b0%d0%b3%d0%b0-%d0%b7%d0%b0%d0%b1%d1%80%d0%b0%d0%bd%d0%b0-%d0%b7%d0%b0-%d1%81/", "text": "Министър-председателят на Косово Рамуш Харадинай реагира остро на задържането от страна на сръбската полиция на косовски сръбски политик на граничен пункт между двете страни, предава македонската електронна медия A1 On. След вчерашното арестуване на член на Сръбската либерална партия (СЛС) Сърджан Йованович на граничния пункт „Бела Крайна“, Харадинай предложи мерки за противодействие – забрана на представителите на сръбските власти да влизат в Косово. Той обяви, че решението ще бъде взето в близко бъдеще. Йованович, съветник на Харадинай, е петият член на СЛС, който е бил спрян и задържан от сръбската полиция, поясняват от партията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.26", "title": " Рамуш Харадинай предлага забрана за сръбски официални лица в Косово"}
{"url": "https://trud.bg/%d0%be%d1%82%d0%bc%d1%8a%d1%81%d1%82%d0%b8%d1%82%d0%b5%d0%bb%d0%b8%d1%82%d0%b5-%d0%ba%d1%80%d0%b0%d1%8f%d1%82-%d1%81%d0%b5-%d0%b3%d0%be%d1%82%d0%b2%d0%b8-%d0%b4%d0%b0-%d1%87%d1%83/", "text": "Най-мащабната премиера от началото на годината  Филмът слага финала на грандиозна сага Най-мащабната и обсъждана световна премиера на седмицата, а и от началото на годината, вече е в кината. Мегапродукцията “Отмъстителите: Краят” се готви да чупи рекорди. Прогнозите са за поне два милиарда долара глобално от продадени билети. “Отмъстителите: Краят” е епичната кулминация на 22 взаимосвързани филма от споделената комиксова вселена ва “Марвел” и четвъртата финална част от сагата на Отмъстителите. Целият маркетинг на продукцията е насочен към идеята, че всичко свършва и това е поп-културното събитие на годината. Първият филм от поредицата “Отмъстителите” излезе през 2012-а и направи, 1,5 милиарда долара. Вторият нахлу в кината през 2015-а и повтори резултата. Третият доминира бокс-офиса миналата година и инкасира малко над 2 милиарда долара. Сега “Отмъстителите: Краят” се очертава като един от най-големите и успешни филми в историята на развлекателната индустрия. Милиони хора обсъждат възможния край на комиксовата сага, а създателите помолиха тези, които са гледали филма да не издават нищо от сюжета. Режисьори на “Отмъстителите: Краят” (”Avengers: Endgame”) са Антъни и Джо Русо (Отмъстителите: Война без край), а сценарият е дело на Кристофър Маркъс и Стивън МакФийли. В ролите са Робърт Дауни джуниър, Джош Бролин, Скарлет Йохансон, Крис Еванс, Марк Ръфало, Крис Хемсуърт, Джереми Ренър, Пол Ръд, Бри Ларсън, Карън Гилън, Брадли Купър, Дон Чийдъл, Данай Гурира и др.", "date": "2019.04.26", "title": " „Отмъстителите: Краят” се готви да чупи рекорди"}
{"url": "https://trud.bg/%d0%bc%d0%b5%d1%81%d1%82%d0%b0%d0%bd-%d0%b7%d0%b0%d0%b2%d0%b5%d0%b6%d0%b4%d0%b0-%d0%b4%d0%b5%d0%bb%d0%be-%d0%b7%d0%b0-%d0%ba%d0%bb%d0%b5%d0%b2%d0%b5%d1%82%d0%b0-%d1%81%d1%80%d0%b5%d1%89%d1%83-%d0%bf/", "text": "Лидерът на ДОСТ Лютви Местан ще заведе дело за квалифицирана клевета заради изнесените от Главната прокуратура данни, че от 2013 г. до сега има 15 нарушения за превишена скорост. Според него това са манипулации, свързани с времето, когато той е бил председател на ДПС, информира  Той отрече да е виновен за катастрофата край село Загорско, при която загина 6-месечно бебе. В момента се обмисля дали да бъде поискан отвод на водещите прокурори по делото за тежкия инцидент, за който Местан е обвиняем. Лютви Местан свика медиите на Разпети Петък, защото останал изумен от твърденията на говорителя на Главната прокуратура. Отрече да е извършвал пътни нарушения през цитирания период и да е плащал глоби за тях. „Самите те знаят, че през този период, в който са извършени тези нарушения, аз ни за секунда не съм управлявал превозно средство. Ако прокуратурата успее да докаже, че това са нарушения, извършени от мен, аз ще поднеса извинение и никога повече няма да си искам книжката обратно“, каза Местан. „Но какво ще направи прокуратурата, ако не е в състояние да докаже това, ако се окаже, че е излъгала“, каза още той. Местан поиска главният прокурор да разпореди проверка кой е извършил нарушенията – дали той или други лица, шофирали коли, собственост на ДПС. Той изрази съмнения за преднамереност при изграждане на образа му в медиите. „Не мога да стана съучастник в добре премислен сценарий за изграждане на злодея – убиец на дете, само защото това би обслужило нечии политически интереси с оглед на статута ми на председател на партия ДОСТ“. В Кърджали Местан обясни защо проговаря 13 дни след катастрофата. „Лъжите и квалифицираните клевети обаче набраха такава скорост и се разгърнаха в такъв мащаб под специалния надзор на прокуратурата, че мълчанието ми вече е недопустимо“. Местан каза, че страда за смъртта на бебето, но е категоричен, че няма да поема чужд грях или вина. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.26", "title": " Местан завежда дело за клевета срещу прокуратурата\t"}
{"url": "https://trud.bg/%d0%b2%d0%be%d0%b4%d0%b0%d1%82%d0%b0-%d0%b2-%d0%b3%d0%b5%d0%bd%d0%b5%d1%80%d0%b0%d0%bb-%d1%82%d0%be%d1%88%d0%b5%d0%b2%d0%be-%d0%b5-%d0%b7%d0%b0%d0%bc%d1%8a%d1%80%d1%81%d0%b5%d0%bd%d0%b0-%d1%81-%d0%bf/", "text": "Жителите на добруджанския гр. Генерал Тошево останаха без вода преди Великден, след като от чешмите потече миризлива и разпенена течност. Със заповед на директора на РЗИ водоподаването бе спряно, а прокуратурата започна разследване за евентуално престъпление по непредпазливост. За няколко часа източникът на замърсяването стана ясен – цистерна с пестициди. При опит за доливане на вода в нея поради ниското налягане отровата била всмукана във водопреносната мрежа, установили от прокуратурата. По случая обвинението работи съвместно с полицията, РЗИ и ВиК. Взети са проби от водата, а докато резултатите от тях не излязат, Генерал Тошево ще е на сух режим. Населението е уведомено за проблема от полицията и общината, а за обезпечаване на най-належащите нужни на хората в града ще има водоноски, допълниха от прокуратурата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.26", "title": " Водата в Генерал Тошево е замърсена с пестициди"}
{"url": "https://trud.bg/%d1%82%d1%80%d1%8a%d0%bc%d0%bf-%d1%86%d0%b5%d0%bd%d1%8f-%d0%bf%d0%be%d0%bc%d0%be%d1%89%d1%82%d0%b0-%d0%bd%d0%b0-%d1%80%d1%83%d1%81%d0%b8%d1%8f-%d0%b8-%d0%bd%d0%b0-%d0%ba%d0%b8%d1%82%d0%b0%d0%b9/", "text": "Тръмп приветства помощта на Русия и на Китай по севернокорейското досие, пише Франс прес. „Ценя помощта на Русия и на Китай“, заяви той. „Напредваме много по въпроса със Северна Корея“, отчете Тръмп. Той подчерта, че би искал това да доведе до резултат. Президентът на САЩ похвали изказванията на руския президент Владимир Путин за Северна Корея, направени вчера след срещата на руския лидер със севернокорейския лидер Ким Чен-ун във Владивосток, предаде „Ройтерс“. Пред репортери в Белия дом президентът каза също така, че Китай помага с усилията, целящи денуклеаризацията на Северна Корея. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.26", "title": " Тръмп: Ценя помощта на Русия и на Китай по севернокорейския въпрос"}
{"url": "https://trud.bg/%d0%b8%d0%bd%d1%82%d0%b5%d0%bd%d0%b7%d0%b8%d0%b2%d0%b5%d0%bd-%d0%b5-%d1%82%d1%80%d0%b0%d1%84%d0%b8%d0%ba%d1%8a%d1%82-%d0%bd%d0%b0-%d0%bc%d0%b0%d0%b3%d0%b8%d1%81%d1%82%d1%80%d0%b0%d0%bb%d0%b0-%d1%81/", "text": "Километрични тапи на АМ „Струма“ по пътя за Гърция. Опашки има и на ГКПП „Кулата“. Задръстването започна още преди обяд. Най-натоварено е движението край Благоевград, предава  На много места се образуваха колони от автомобили. Сред тях са и пътен възел „Симитли“ и Кресненското дефиле. На места автомобилите се движат с 20 км/ч – 30 км/ч. Полицейското присъствие в областта е засилено. Километрични бяха опашките и ГКПП „Кулата“. Една от причините за забавянето са проверките, които се правят от Гранична полиция при извеждането на деца зад граница. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.26", "title": " Интензивен е трафикът на магистрала „Струма“\t"}
{"url": "https://trud.bg/%d1%81%d0%b0%d0%bc%d0%be%d0%bb%d0%b5%d1%82-%d0%bd%d0%b0-%d1%80%d1%83%d1%81%d0%ba%d0%b0%d1%82%d0%b0-%d0%b0%d0%b2%d0%b8%d0%be%d0%ba%d0%be%d0%bc%d0%bf%d0%b0%d0%bd%d0%b8%d1%8f-%d0%b0%d0%b5%d1%80%d0%be/", "text": "Самолет на руската авиокомпания „Аерофлот“, пътуващ от Рига за Москва, е кацнал спешно на летището в латвийската столица заради разхерметизация, информира БГНЕС. За инцидента съобщи латвийският ръководител на администрацията за гражданско въздухоплаване Марис Городцов, цитиран от РИА Новости. Екипажът на самолета е съобщил за проблем и е поискал кацане на най-близкото летище. След приземяването на самолета се е установило, че аварията е вследствие на сблъсък с птица. Няма пострадали пътници. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.26", "title": " Самолет на руската авиокомпания „Аерофлот“ кацна аварийно в Рига\t"}
{"url": "https://trud.bg/%d0%b8%d1%80%d0%b0%d0%bd%d1%81%d0%ba%d0%b0%d1%82%d0%b0-%d0%b4%d1%8a%d1%80%d0%b6%d0%b0%d0%b2%d0%bd%d0%b0-%d1%82%d0%b5%d0%bb%d0%b5%d0%b2%d0%b8%d0%b7%d0%b8%d1%8f-%d0%b7%d0%b0%d0%b1%d1%80%d0%b0%d0%bd/", "text": "Иранската държавна телевизия забрани временно еквивалента на „Стани богат“ след оплаквания от висши духовници, предаде Би Би Си. Върховният лидер аятолах Али Хаменей предупреди, че подобни предавания застрашават „културата на усилен труд и продуктивност“, която страната се стреми да насърчава. Сега висш шиитски духовник наложа фетва (ислямски религиозен указ) срещу шоута като „Бъди победител“, които предлагат парични награди. Хазартът е забранен от ислямския закон. Шоуто, водено от актьора и модел Мохамад Реза Голзар даваше на участници шанс да спечелят награда до 1 млрд. риала (около $25 000) и позволяваше на зрителите да печелят пари с участие от вкъщи посредством мобилно приложение. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.26", "title": " Иранската държавна телевизия забрани временно еквивалента на „Стани богат“"}
{"url": "https://trud.bg/%d0%b8%d0%b7%d0%b1%d0%be%d1%80%d0%b8-%d0%b7%d0%b0-%d1%81%d0%b0%d0%bc%d0%be%d1%87%d1%83%d0%b2%d1%81%d1%82%d0%b2%d0%b8%d0%b5%d1%82%d0%be-%d0%bd%d0%b0-%d0%b8%d0%b7%d1%82%d0%be%d1%87%d0%bd%d0%b0-%d0%b5/", "text": "Миналата година Виктор Орбан обяви, че битката на европейските избори ще бъде между елита на 68-ма година срещу децата на 89-а. Действително, либерално-консервативният разлом в Европа е донякъде и поколенчески сблъсък. Юнкер е представител точно на поколението на 68-ма, което подкара Европа по крайно либералния път на безграничната имиграция, еднополовите бракове и мултикултурализма. Това поколение е взело Европа от велики мъже като Шарл дьо Гол и Конрад Аденауер и я е обърнало с главата надолу. Юнкер е просто последната голяма издънка на това поколение, затова при него са изострени и увеличени всички негови недостатъци, подобно на карикатура. Той е трагичен образ на остарял хипар, който неохотно е сложил костюм, защото вече не му отива да ходи облечен бунтарски, обаче в същото време не е достатъчно зрял, за да се справя с живота. Бащите на Европа, мъжете които са основали Общностите в началото – мъже като Аденауер, Шуман, Спинели и дьо Гол, които са лежали в арести, били са разпитвани и претърсвани от гестаповци, водели са правителства в изгнание и изобщо са знаели какво означава политиката и че „истината не се отстоява, а се излежава“ – те днес не биха разпознали Меркел, Макрон и още по-малко Юнкер за свои наследници и продължители. Те биха намерили себе си много повече в Орбан и Качински например, които са закоравели борци срещу Съветите и комунистическия режим, ветерани от улични боеве с милицията и нелегални сбирки. Днешните ни брюкселски елити, отгледани в мирни времена, изнежени от удобствата на икономическия напредък и уникалния шанс да могат да се занимават с политика без да залагат главата си за това, не могат да продължат делото на основателите на ЕС. Юнкеровото поколение окончателно се провали в последния мандат на Европейския парламент. Сравнете Европа през 2014-а и сега. Загубили сме Великобритания, а на мястото на шестдесет милиона британци сме приели шест милиона неевропейци. Британците си тръгват, африканците идват. Това е равносметката от мандата на Юнкер, това е реалното състояние на изграждането на Обединена Европа. В същата реч Орбан каза, че срещу това престаряло, закостеняло и арогантно поколение, ние противопоставяме поколението на 89-а. Това е поколението на хората, които ценят свободата на националната държава, защото помнят нейното потискане в Източния блок. Ако досега ни се казваше, че държавите от Източна Европа са „втората скорост“ на ЕС, че те са изостаналите и невежите, че те носят комунистическото наследство като воденичен камък около врата си и затова трябва само да слушат и да следват развитите демократични страни; то сега Унгария и Полша преобръщат това клише и връщат самочувствието на източноевропейските народи. Нашето тоталитарно наследство не само не ни прави по-невежи и по-негодни за Европа, ами тъкмо обратното, то ни прави по-чувствителни към заплахите за нашата свобода, именно защото сме по-изстрадали от западняците. Когато днес Манфред Вебер, кандидатът за президент на Комисията, обявява че иска да създаде „Агенция за защита на демокрацията“ и европейски механизъм за надзор на върховенството на закона, оглавен от „панел с независими експерти“, които да преценяват кой спазва европейските ценности и кой – не, тогава нашите събратя на запад може би наивно и по детски вярват, че това е добрият, свободен, демократичен път. Но ние, изстрадалите комунизма, веднага наостряме уши, когато чуем за независими експерти, политкомисари, агенции за демокрацията, агенции за фалшивите новини и пр. Ние знаем, че това е пътят към тоталната пропаганда и тоталния контрол. Ако има днес европейци, които са способни да защитят целостта на Европа и свободата на европейските народи, то те идват от изток. Всички обвинения към Източна Европа, как тя била антиевропейска, лесно могат да бъдат оборени от числата. Всички социологически проучвания сочат, че жителите на Унгария и Полша (а и на България) имат най-широк и здрав консенсус около членството в Европейския съюз. Повече отколкото има в западноевропейските страни. Конюнктурата да се приравняват бежанците и джендър изследванията на „европейски ценности“ и „върховенство на правото“ все повече издиша. Явно не е едно и също. Явно можеш да бъдеш европеец и по друг начин и в друг Европейски съюз. Мина времето, когато се стараехме да станем част от Европа. Трябва да разберем, че днес ние сме истинската Европа и че Европа е в опасност. В опасност е заради онези, които се хвалят като „проевропейци“ и „еврофедералисти“, а всъщност отричат и подменят истинската същност – християнска и национална – на нашия континент. Няма да ги познаете по имената, защото имената днес са лъжливи. Но хората от Източна Европа най-добре знаем как лозунги, съкращения и етикети като „народна“ и „демократична“ могат да крият зад себе си тъкмо обратното.   Не дали я искаме, а каква я искаме Ясно е, че тези избори не са за дигитализацията, найлоновите торбички и ватовете на прахосмукачките, както ни внушават кандидатите на статуквото, често без самите те да си вярват. Ясно е, че тези избори са за нещо много по-важно, каквото е идентичността на Европа – етническа, културна и религиозна. Не дали я искаме, а каква я искаме. Аз бих си позволил да добавя и един малко дискутиран аспект. Освен всички друго, европейските избори през 2019-а са избори за самочувствието и самоутвърждаването на Източна Европа. Максимата „Да станем равни с другите европейски народи“ днес придобива съвсем нов смисъл, но е също толкова вярна.", "date": "2019.04.26", "title": " Избори за самочувствието на Източна Европа\t"}
{"url": "https://trud.bg/%d0%ba%d0%bb%d0%b8%d0%bc%d0%b0%d1%82%d0%be%d0%bb%d0%be%d0%b3%d1%8a%d1%82-%d0%b3%d0%b5%d0%be%d1%80%d0%b3%d0%b8-%d1%80%d0%b0%d1%87%d0%b5%d0%b2-%d0%bf%d1%80%d0%b8%d0%b3%d0%be%d1%82%d0%b2%d0%b5%d1%82/", "text": "Сух, слънчев и доста топъл петък. Но за събота и неделя трябва да си приготвим чадърите, предупреди климатологът проф. Георги Рачев по  . В петък температурите ще стигнат до 25-27 градуса в Западна България. В събота сутринта ще е слънчево, но следобед ще се развие купеста облачност, ще има превалявания и прегърмявания, главно в Западна България. „Има възможност да има и слаба градушка”, обясни климатологът. „След 1 седмица настъпваме в максимума на градушките”. В събота срещу неделя в полунощ в Западна и Централна България може да вали. В неделя следобед ще има слабо захлаждане и валежи. „От 1-ви започва типичен май месец – слънце преди обед, следобед гръмотевици”, обясни проф. Рачев.", "date": "2019.04.26", "title": " Климатологът Георги Рачев: Пригответе си чадъри за събота и неделя"}
{"url": "https://trud.bg/%d0%bf%d1%80%d0%b5%d0%b4%d0%b8-5-%d0%bc%d0%b0%d0%b9-%d1%81%d1%82%d1%80%d0%b0%d1%85-%d0%bf%d0%be%d0%bf%d1%83%d0%bb%d0%b8%d0%b7%d1%8a%d0%bc-%d0%bd%d0%b5%d0%b8%d0%b7%d0%b2%d0%b5%d1%81%d1%82%d0%bd/", "text": "Посланието на всички е едно единствено: Гласувайте! Вече не неизвестността кой от двамата кандидати за пети президент на Република Северна Македония ще спечели балотажа на 5 май е определяща в предизборната кампания. Нещо друго се налага, и то става все по-очевидно и очертано – това е страхът, че изборът на новия държавен глава на страната може да се окаже нелегитимен. Затова, както виждам, основният призив и на Стево Пендаровски от СДСМ и коалиция, и на Гордана Силяновска – Давкова от ВМРО-ДПМНЕ, пък и на техните щабове и на партийните им лидери, е един-единствен: Излезте за да гласувате! Всеки гласоподавател чрез бюлетината има право да изрази отношението си към противника, към партията, която стои зад него, към нейния лидер, към властта изобщо и към всичко друго на света, само нека отиде до избирателната секция и я пусне. Бяла бюлетина пускайте, само я пуснете. Да, страхът от възможността цензът от 40 процента от общия избирателен списък гласували, който изборното законодателство изисква за да бъде признат резултата от вота, да не бъде достигнат сега кара партийните щабове да преосмислят стратегията си от първия етап на кампанията, която започна на 1 април. Двете седмици от 21 април до 5 май, когато е балотажът, е време, изпълнено с аритметики как може онези около 720 хил. гласа, които са тези проклети 40 процента, могат да бъдат осигурени и Пендаровски – повече, и Гордана Силяновска-Давкова, по-малко, да имат шанса да сменят Георге Иванов в резиденцията му под хълма Водно край Скопие. В оборот се въртят едни бакалски, или кухненски, както искате ги наречете, сметки, че сборът от гласовете, дадени на първия тур на 21 април за двамата кандидати от балотажа, е далече по-малък от тези, които са необходими за да бъде признат изборът за редовен. Вярно, няма никакво съмнение, че на първия тур подкрепа и на Стево Пендаровски, и на Гордана Силяновска-Давкова, дадоха предимно твърдите ядра на партиите, които ги излъчиха. Нищо повече. Дори ако се направи сравнение с предишните избори за президент в суверенна Република Северна Македония, ще се види, че и Киро Глигоров, и Борис Трайковски, и Бранко Цървенковски, и „двумандатният“ Георге Иванов са били подкрепени от повече гласове от тези около 720-730 хил. толкова нужни гласа. При това става дума за президентски вот, който, като по правило, изкарва пред урните по-малко хора, отколкото парламентарните или местните избори, да речем. Затова вероятно лидерът на опозиционната ВМРО-ДПМНЕ Християн Мицковски толкова често, анализирайки резултата на „неговия човек“ проф. Гордана Силяновска-Давкова, прави аналогии какво би било, ако нейният резултат би бил на парламентарни или местни избори. Цели 47 общини от всичките 61 за цялата страна биха били в ръцете на ВМРО-ДПМНЕ, казва Мицковски, което би било не само реванш за катастрофалната загуба преди година и половина на местния вот, когато „противникът“ СДСМ на Зоран Заев им остави само пет общини, при това незначителни. А е и сигурен знак, че влиянието на властта в лицето на коалицията СДСМ и Демократичния съюз за интеграция /ДСИ/ на Али Ахмети пада и че щом това е така, хайде на предсрочни парламентарни избори да видим „кой кой е“. Ако подобни аналогии, изразени публично, са предназначени повече да предизвикат психологически ефект най-вече вече заради различната специфика на президентския и местни вот, един друг „аритметичен“ факт си заслужава сериозния анализ. Между 180 и 200 хил. гласа от своята подкрепа на местния вот на 11 декември 2017 г. е изгубил управляващият СДСМ при гласуването на 21 април на първия тур на президентския вот. На какво се дължи този отлив? На неподходящия кандидат за държавен глава в лицето на Стево Пендаровски, представен като непартиен и независим, но в същото време с факти в биографията, които потвърждават неговата идейна и фактическа привързаност към лявоцентристката опция в Северна Македония, олицетворявана от СДСМ на Зоран Заев. Нали същият Стево на предишния вот преди пет години бе кандидат на СДСМ, когато загуби битката от отиващия си вече Георге Иванов. Или пък сегашната апатия се дължи на грешки в предизборната кампания, макар че тя бе проведена по всички правила в такива случаи. Или може би причината, в края на краищата, е в загубата на доверие към начина на упражняване на властта от правителството на Зоран Заев, лидер на СДСМ и премиер, от неговото неглижиране от вътрешно-политическите и икономическите и социални проблем за сметка на битката му, която води за гарантиране на евроатлантическата интеграция на държавата с промененото име Република Северна Македония. Още повече, че един от считаните от Заев и от подкрепящата го международна общност крупни успехи – подписването на Договора с Гърция от Преспа, внесе повече противоречия във вътрешно-политическия дебат и се превърна в основна тема на цялата предизборна кампания. Дори Договора с България, подписан от Заев и Борисов на 1 август 2017 г. в Скопие остана някак си на заден план на фона на острата, на моменти непремерена дискусия по отношение на договореностите с Гърция. Пък и какво да му гледаш и да спориш на „нашия“ договор – интересът към него избухва спорадично тогава, когато се проведе поредното заседание на съвместната комисия за история и образование и съгласно внимателно дозираните съобщения за нейната работа, която ни се предоставят, си правим сметка „вървят“ ли отношенията между София и Скопие или пак се мотаем при различния прочит на историята. Хитро го измислиха политиците, както вече сме споменавали тук – фокусираха всичко върху работата на комисията, стовариха цялата отговорност върху плещите на членовете u, създадоха си комфорта да имат развързани ръце и да правят каквото си искат. Няма лошо, само че защо не могат да ни убедят, че правят точно това, което трябва и както трябва… Страхът от абстиненция на избирателите на балотажа на 5 май се подхранва и от календарното съвпадение на изборния ден със серията празници, които в Македония тачат „както едно време“. Първи май си е първи май, на втори всички отиват „на май“ – значи на излет, или пикник, или както искате го наречете. Димят скари по ливадите, извън населените места, изстудяват се бири в рекичките наоколо, песни се пеят, а може и малка дрямка под дебела сянка да се случи… Пък и следващите дни са прекрасна възможност празникът да се слее и да се превърне в няколкодневна възможност да се отскочи до плажовете на любимата им Гърция, или някъде другаде… Избори ли? Я, стига… В търсене на изход Заев и щабът на Пендаровски предприеха превантивни мерки, които дори не намирисват, а са си чист популизъм. Специализираната Антикорупционна комисия им поднесе на тепсия прекрасен повод – разкрития, че двама от министрите в кабинета на Заев (вярно, и двамата са албанци от ДСИ), но и двама негови партийни съратници са използвали влиянието си и са назначавали на държавна служба близки роднини. Ама, масово… което пък противоречи на обявената от Заев борба с непотизма, тоест, с шуробаджанащината в държавното управление и администрация. Затова онази вечер на митинга в подкрепа на Пендаровски в Прилеп, Заев се закани, че започва чистка и като първа стъпка прикани посочените от антикорупционерите да вземат мерки. Премиерът призова и назначените роднини сами да си тръгнат и да напуснат заеманите от тях досега места в държавната администрация. Даже да не чакат да мине балотажа на 5 май, а веднага, сега, да го сторят. Че цензът от 40 на сто „гори“ и че и този път вотът няма да бъде „скандинавски“. А онези от Европейската комисия само това чакат за да отложат датата за начало на преговори за членство, обещана за месец юни тази година.", "date": "2019.04.26", "title": " Преди 5 май: Страх, популизъм, неизвестност\t"}
{"url": "https://trud.bg/%d0%ba%d0%b8%d0%bc-%d1%87%d0%b5%d0%bd-%d1%83%d0%bd-%d0%be%d0%b1%d0%b2%d0%b8%d0%bd%d0%b8-%d1%81%d0%b0%d1%89-%d0%b2-%d0%b7%d0%bb%d0%be%d0%bd%d0%b0%d0%bc%d0%b5%d1%80%d0%b5%d0%bd%d0%b8-%d0%b4/", "text": "Севернокорейският лидер Ким Чен-ун заяви, че САЩ са действали „злонамерено“, по време на срещата му с президента Доналд Тръмп в Ханой, предаде севернокорейската информационна агенция KCNA. Лидерът на Северна Корея допълни, че ситуацията на Корейския полуостров е достигнала „критична точка“.  Ким Чен-ун направи това изявление по време на срещата му с руския президент Владимир Путин във Владивосток. Държавните медии в Северна Корея определиха разговорите между Ким Чен Ун и Путин, като „безусловни и приятелски“. Севернокорейският лидер заяви, че „ситуацията на Корейския полуостров и в региона в момента е в застой и е достигнала критична точка“.", "date": "2019.04.26", "title": " Ким Чен-ун обвини САЩ в „злонамерени“ действия"}
{"url": "https://trud.bg/%d0%ba%d0%b0%d0%ba%d0%b2%d0%be-%d1%89%d0%b5-%d0%bf%d0%be%d0%b8%d1%81%d0%ba%d0%b0-%d1%81%d0%ba%d0%be%d1%80%d0%be-%d0%ba%d0%be%d0%bc%d1%88%d0%b8%d0%b9%d0%ba%d0%b0%d1%82%d0%b0-%d0%b0%d0%ba%d0%be-%d0%b8/", "text": "Между приятелки:  – Представяш ли си, седя вчера сама вкъщи и чувам някакъв шум в гардероба. Внимателно отварям, и какво да видя, дрехите ми излизат от мода! *** Учени от БАН са установили:  Мишките се размножават много по-бързо, когато не им пречат учените от БАН. Установили са също така, че наличието на повече от един любовник развива у жените логиката, а у мъжете – логистиката. *** – Наборе, жена ми вече стана като истинска секс бомба.  – Защо, бе?  – А бе, щом като й спомена за секс и тя избухва в смях! *** Хубавите мъже са като червеите, покажат се и хоп грабне ги някоя кокошка… *** Като видя някой да си изпива бутилката бира до дъно, си викам:  – На тоя може да се разчита, няма да си остави работата недовършена! *** – Какво става с теб?! Целият изцапан, посинен, дрехите скъсани! Да те изпратя до вас?!  – Ми… то аз от там идвам… *** В час по биология:  – Как са произлезли гущерите?  – Един габровец започнал да отглежда крокодили… *** – Пено ма, не знам какво да правя, мъжът ми всеки ден си гризе ноктите!  – Ха, скрий му ченето ма! *** – Обвиняеми, поемате ли вината?  – Сега съм на бира, но през зимата ги поемах, особено червените… *** Една теория гласи:  – Ако майката има силикон, то и дъщерята ще е с малки гърди… *** Две яйца се целуват, едното въздъхва:  – Ееех, кога ще дойде този Великден бе! *** Народно поверие:  – Ако комшийката идва често за сол, скоро ще иска и морков… *** Марийка, настроена романтично, смачква лист хартия и улучва Иванчо по главата:  – Хед шот.  Иванчо взима енциклопедията и със засилка тресва Марийка по лицето:  – Фейсбук. *** – Яни, не слагай тубата с бензина до огъня!  – А бе, я стига с тези суеверия! *** Всеки път, когато се опитам да се храня здравословно, идва или Великден, или Коледа, или петък, или вторник… и всичко се прецаква! *** Всички ходеха в усмирителни ризи. И само Иванчо – в усмирителен панталон… *** Из интернет форумите:  – Ромът лекува гърлото.  – Червеното вино нормализира кръвното налягане.  – Текилата регулира нивото на холестерин.  – Уискито помага за намаляване на теглото.  – Брендито забавя стареенето.  – Шампанското поддържа сърцето здраво.  – Водката лекува кариес.  – Бирата подобрява мозъчната активност.  – С мъжа ми постигнахме изключителна сексуална съвместимост! Ето вчера например и двамата ни болеше глава. *** Обява за работа в древен Египет:  – Търсят се 1000 роби за работа на строеж. Не е пирамида! *** По-добре да мешаш алкохол, отколкото бетон! *** – Сине, от къде имаш това колело?  – Разменихме се с Гошо!  – А ти какво му даде?  – Един зад врата! *** Младоженец се пазари с попа от групата, за сватбената си церемония:  – Отче, ама 200 лв. са много пари за мен, ай намали малко де.  – Айде сега пък и ти! Човек един път се жени! – контрира попа.  – Пък и като ви венчая, като седнете на софрата, после първата брачна нощ, тю-тюююют, пуф-паф ще правиш и… ще забравиш за парите!  – Добре, отче! – примирено дал парите младоженеца.  Идва време за венчавката, довеждат булката…  – И во имя Божиееее… и во слава Егоооо… Махнете булото… Аааау… И да върна 150-те лева на грешнего младоженцааа… *** Във връзка с пожара в Париж, у нас се наблюдава следното:  – Повиши се търсенето на романите на Виктор Юго.  – Много хора разбраха, че Юго има романи.  – Голяма част от хората не разбраха, с кого Юго е имал романи? *** Непрекъснато ми повтарят:  – “А ти вземи и спри да пиеш.”  – Е как да спра, като вече съм взел? *** Между студенти:  – Тръгвам си, напускам те.  – Коя си ти и защо въобще си дошла? *** Циганка с 12 деца, търси някой да играе за Лъв! Козирог й се повтаря два пъти! *** Днес сутринта седнах до един бездомник на пейка в парка. Попитах го, коя е причината да стигне дотук. Той ми разказа:  – Преди пет години имах готвач, който ми приготвяше храната, почистваха ми стаята, перяха ми дрехите, имах на разположение библиотека, спортна зала, можех да получа добро образование.  – Как изгуби всичко това – наркотици, алкохол, развод?  – Не, освободиха ме от затвора *** Като бях малък, баща ми ми даде пари и ме прати да платя сметката за ток. Аз обаче купих билети за томбола, с чисто нова кола за голямата награда. Вечерта като се прибрах, баща ми ме спука от бой, защото съм похарчил парите за билети. Много ревах… След една седмица обаче, на вратата се позвъни и отвън имаше чисто нова кола! Тогава всички се разревахме. Колата беше на Енергото. Идваха да спрат тока. *** Една жена разбрала, че мъжът й си има любовница. Решила да поговори с него внимателно, без скандали.  – С какво е по-добра от мен?  – Ами, ох-кането й по време на секс, страшно ми харесва.  – И аз мога, само ми кажи кога.  Легнали си и жената попитала:  – Да започвам ли вече?  – Не, почакай.  След три минути:  – А сега?  – Да, започвай!  – ОХ, НЯМАМЕ ПАРИ…! ОХХХХ, нямаме париииии! *** – Г-не, това “Обичам те” не беше за вас.  – Късно е, жена ми те търси, за всеки случай напусни града… *** Чудя се дали понякога облаците гледат надолу към хората и си казват:  – “Ей, виж… Този има форма на идиот.” *** – Пиеш ли?  – НЕ!  – Котки обичаш ли?  – НЕ!  – Имаш ли голи снимки?  – НЕ!  – Тогава, защо по дяволите си във Фейсбук?! *** Жена към мъжа си:  – Стига си седял пред тоя телевизор… Какво има толкова той, което аз да нямам?  Мъжът отговаря:  – Mute… *** Метаморфози:  – Спокойно лежащ мъж рязко става търкаляща се свиня с прибирането на жена му. *** Ако полицай Ви попита дали сте употребявали наркотици през последните 24 часа, изобщо не е добра идея да си поглеждате часовника в този момент… *** След ожесточен семеен скандал, Мими извади последните два аргумента, с които разполагаше  (. )(. ) и се оказа абсолютно права за всичко. *** Тя:  – Отдавна не съм те виждала… Как си, как е на личния фронт?  Той:  – Много ваши паднаха по гръб. *** Влиза един в църква – гърбав, едноок, с криви ръце и крака и изпсувал силно на глас.  – Чедо, ще те накаже Господ! – рекъл му попът.  – Е, то вече само остана да забременея! *** – Иване, как може да я караш тая бракма, даже мигачите не й работят!  – Прав си, вчера на кръстовището подадох ръка през прозореца, за да покажа, че ще завия наляво и някой ми пъхна 5 лева в шепата…", "date": "2019.04.26", "title": " Какво ще поиска скоро комшийката, ако идва често за сол?"}
{"url": "https://trud.bg/%d0%b4%d0%b6%d0%be-%d0%b1%d0%b0%d0%b9%d0%b4%d1%8a%d0%bd-%d1%81%d0%b5-%d0%ba%d0%b0%d0%bd%d0%b4%d0%b8%d0%b4%d0%b0%d1%82%d0%b8%d1%80%d0%b0-%d0%b7%d0%b0-%d0%bf%d1%80%d0%b5%d0%b7%d0%b8%d0%b4%d0%b5%d0%bd/", "text": "Джо Байдън официално обяви своята номинация за кандидат за президент на САЩ от Демократическата партия, пише Times. Байдън заяви, че по този начин отговаря на молби от страна на различни световни лидери „да спаси света“ от Доналд Тръмп. Бившият вицепрезидент на САЩ, който е на 76-годишна възраст, става 20-ия кандидат, който ще се бори за номинация от страна на демократите на президентските избори през 2020 година. Байдън представи кратък видеозапис в който обрисува апокалиптична картина на разделение и расова омраза, в случай, че Доналд Тръмп спечели втори президентски мандат. Байдън разделя лидерската позиция, заедно с Бърни Сандърс, при социологическите проучвания сред гласоподавателите на Демократическата партия, но се смята, че има по-големи възможности да надделее над Тръмп при евентуален дебат.", "date": "2019.04.26", "title": " Джо Байдън се кандидатира за президент на САЩ, за „да спаси света“ от Тръмп"}
{"url": "https://trud.bg/%d0%b4%d0%b5%d1%81%d0%b5%d1%82%d0%ba%d0%b8-%d1%85%d0%b8%d0%bb%d1%8f%d0%b4%d0%b8-%d1%80%d1%83%d0%bc%d1%8a%d0%bd%d1%86%d0%b8-%d0%b8%d0%b4%d0%b2%d0%b0%d1%82-%d1%83-%d0%bd%d0%b0%d1%81-%d0%b7%d0%b0-%d0%bf/", "text": "Десетки хиляди румънци се очаква да пристигнат в България по Великденските празници, съобщи  . Почивните дни в северната ни съседка са до 1 май. Очаква се на път към морските курорти голяма част от румънците да преминат през Дунав мост при Русе. От няколко дни на граничния пункт работят нови осем трасета. Трафикът е интензивен. По данни на гранична полиция 95% от влизащите в страната са леки коли и автобуси с туристи. „Създадена е организация с румънските власти, Агенция Митници, Регионална дирекция „Гранична полиция” за недопускане на задръствания на Дунав мост. Очакват се голям брой румънски граждани. Към момента само в Златни пясъци има запазени 15 000 места. Очаква се този туристически поток да минава главно през КПП Дунав мост”, заяви главен комисар Теодор Атанасов, директор на МВР-Русе.", "date": "2019.04.26", "title": " Десетки хиляди румънци идват у нас за празниците"}
{"url": "https://trud.bg/%d0%b4%d0%b5%d1%86%d0%b0%d1%82%d0%b0-%d0%bd%d0%b0-%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4-%d1%81%d0%b5-%d0%b2%d0%bf%d1%83%d1%81%d0%bd%d0%b0%d1%85%d0%b0-%d0%b2-%d0%bf%d1%80/", "text": "„На лов за великденски яйца“ отново привлече малките любители на предизвикателствата в Благоевград. На площад „Македония“ десетки малчугани се впуснаха в мистерията къде са скрити великденските яйца, съобщиха от общината Десетки яйца бяха поставени на тайни места в района на площада, а целта бе да бъдат открити от малчуганите. „На лов за Великденски яйца“ започна с празничен концерт. Участие в него взеха талантите от Център за личностно и творческо развитие на децата на Благоевград, с изпълнения на фолклорен танцов ансамбъл „Пиринче“, детско-юношески фолклорен ансамбъл  „Пиринска китка“, школа по балет „Кроазе“ и фолклорна група „Надежда“. За най-големите ентусиасти Община Благоевград бе подготвила и много изненади и награди. Малчуганите получиха детски книжки от издателство „Фют“ и магнитчета. „На лов за Великденски яйца“ премина под благотворителен знак в помощ на малката Лия, която страда от Детска Церебрална парализа- квадрипареза.", "date": "2019.04.26", "title": " Децата на Благоевград се впуснаха в приключението „На лов за великденски яйца”"}
{"url": "https://trud.bg/%d0%bf%d1%80%d0%b5%d0%b4%d0%bb%d0%be%d0%b6%d0%b5%d0%bd%d0%b8%d1%82%d0%b5-%d0%be%d1%82-%d0%bc%d0%b0%d0%ba%d1%80%d0%be%d0%bd-%d1%80%d0%b5%d1%84%d0%be%d1%80%d0%bc%d0%b8-%d1%81%d1%80%d0%b5%d1%89%d0%bd/", "text": "Отпор срещу предложенията на френския президент Еманюел Макрон за продължаване на реформите. Лидери на опозицията и активисти на движението „Жълти жилетки“ отхвърлиха новите му инициативи, предаде  . На пресконференция от Елисейския дворец, Еманюел Макрон представи предложенията си – резултат от националния дебат, започнал след протестите. Реформите не трябва да спират, защото отговарят на стремежите на французите, изтъкна Макрон, но призна, че невинаги мерките му са били бързи и хуманни, а самият той често е бил нетърпелив и взискателен. Президентът предлага намаляване на броя на депутатите и промяна на начина, по който се избират. Иска и значително намаляване на данък общ доход. Предложенията на Макрон няма да помогнат на много пенсионери, нито на тези, които зависят от автомобилите си – група, която положи основите на протестите на „жълтите жилетки“, каза един от лидерите на френската опозиция Лоран Вокие. На същото мнение са и организаторите на шествията. Минути след изявлението на Макрон те приканиха хората към нови демонстрации, които ще се провеждат през целия май. След излъчването на речта на държавния глава активистът на „жълтите жилетки“ Тиери Пол Валет заяви, че президентът „говори като главнокомандващ и не разбира, че би трябвало да прояви скромност“. Утре Жълтите жилетки планират 24-ия си пореден протест.", "date": "2019.04.26", "title": " Предложените от Макрон реформи срещнаха отпор"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba%d0%b2%d0%be-%d1%89%d0%b5-%d0%b5-%d0%b2%d1%80%d0%b5%d0%bc%d0%b5%d1%82%d0%be-%d0%b4%d0%bd%d0%b5%d1%81/", "text": "Днес ще преобладава слънчево време, след обяд над Западна и Централна България ще се развие купеста и купесто-дъждовна облачност. На места в планинските райони ще превали краткотраен дъжд, придружен с гръмотевици, показва справка в сайта на НИМХ. Повишението на температурите ще продължи и максималните ще са между 23° и 28°, по-ниски по Черноморието – 15°-17°. Над планините ще преобладава слънчево време, след обяд над масивите в Западна и Централна България ще се развива купеста и купесто-дъждовна облачност. На места ще превали краткотраен дъжд, придружен с гръмотевици. Ще духа слаб югозападен, по билата до умерен западен вятър. Максимална температура на височина 1200 метра около 17°, на 2000 метра – около 10°. Над Черноморието ще бъде предимно слънчево. В сутрешните часове на места с ниска облачност и намалена видимост. Ще духа до умерен югоизточен вятър. Максимални температури на въздуха: 15°-17°. Температурата на морската вода е 12°-14°. Вълнението на морето ще бъде 2 бала.", "date": "2019.04.26", "title": " Вижте какво ще е времето днес"}
{"url": "https://trud.bg/%d0%be%d1%82-%d0%b4%d0%bd%d0%b5%d1%81-%d1%81%d1%82%d0%b0%d1%80%d1%82%d0%b8%d1%80%d0%b0-%d0%ba%d0%b0%d0%bc%d0%bf%d0%b0%d0%bd%d0%b8%d1%8f%d1%82%d0%b0-%d0%b7%d0%b0-%d0%b5%d0%b2%d1%80%d0%be%d0%b8%d0%b7/", "text": "Предизборната кампания за изборите за членове на Европейския парламент от България се открива официално днес – 26 април 2019 г. – и ще приключи след 30 дни – в 24:00 ч. на 24 май 2019 г. В евроизборите на 26 май ще участват 13 партии, 8 коалиции и 6-ма независими кандидати. Новото в бюлетините ще е, че номерата за преференциите на кандидатите в листите, ще бъдат от 101 до 117. По време на предизборната кампания агитационни материали ще се поставят само в определените от кметовете за целта места. Забранява се тяхното унищожаване, заличаване. Агитация не може да се прави чрез обществения транспорт, а самите материали не бива да застрашават живота и здравето на гражданите, безопасността на движението. Сред забраните попадат още публикуването и излъчването на анонимни материали и такива, които накърняват добрите нрави, честта и доброто име на кандидатите. Предизборна агитация се води само на български език. Гербът или знамето на България или на чужда държава, както и религиозни знаци и изображения също са забранени за употреба. Агитацията е забранено да се провежда на работни места, в синдикални и работодателски организации и от служители на вероизповеданията. Не се счита за агитация извършването на религиозни обреди. При търговската реклама не бива да се отправят политически внушения в полза или във вреда на една или друга партия, коалиция или инициативен комитет и кандидат. Не са медийни услуги социалните мрежи като Фейсбук, Туитър, други подобни, както и личните блогове. Там политическата реклама не се контролира от Централната избирателна комисия. От днес кандидатите за евроизборите ще трябва да подават в Сметната палата и данни за приходите от дарения за кампанията, като глобата за неподадена информация ще е между 3000 и 10000 лева.", "date": "2019.04.26", "title": " От днес стартира кампанията за евроизборите"}
{"url": "https://trud.bg/%d0%b2%d0%bb%d0%b0%d1%81%d1%82%d0%b8%d1%82%d0%b5-%d0%b2-%d1%88%d1%80%d0%b8-%d0%bb%d0%b0%d0%bd%d0%ba%d0%b0-%d0%be%d1%87%d0%b0%d0%ba%d0%b2%d0%b0%d1%82-15-%d0%bc%d0%bb%d1%80%d0%b4-%d0%b4%d0%be%d0%bb/", "text": "Властите в Шри Ланка се опасяват от загубите, които ще претърпи туризма след серията бомбени атентати, извършени навръх Католическия Великден. Очаква се броят на туристите в островната страна да падне с 30%, което в цифри се равнява на 1,5 млрд. долара загуби в сектора само за тази година, по данни на финансовото министерство в Коломбо, предаде AFP. „Туризмът ще бъде най-тежко засегнат. Очакваме 30% спад в пристиганията, което означава загуби в размер на около 1,5 млрд. долара“, заяви министърът на финансите Мангала Самарауира.", "date": "2019.04.26", "title": " Властите в Шри Ланка очакват 1,5 млрд. долара загуби в туризма"}
{"url": "https://trud.bg/%d0%bf%d0%b0%d1%82%d1%80%d0%b8%d0%b0%d1%80%d1%85-%d0%bd%d0%b5%d0%be%d1%84%d0%b8%d1%82-%d0%bd%d0%b5-%d1%81%d0%bc%d0%b5-%d0%be%d0%b1%d1%81%d1%8a%d0%b6%d0%b4%d0%b0%d0%bb%d0%b8-%d0%bc%d0%be%d0%b5-%d0%bf/", "text": "Патриарх Неофит съобщи, че все още не е обсъждана визита в Македония, но това предстои. „Засега не сме обсъждали този въпрос. Ще има обсъждания и тогава ще се реши кое как да се отрази и да се направи“, каза българският патриарх пред журналисти преди службата за Разпети Петък относно това дали се планира негова скорошна визита в Македония, съопбщи  . „Сега мълчим пред страданията Господни. И на вас пожелавам много духовни настроения и светли предстоящи празници“, добави той. На 27 април, събота, за пръв път епископ на Македонската православна църква-Охридска архиепископия /МПЦ-ОА/ ще пътува заедно с българския митрополит Киприан, за да вземат Благодатния огън от Йерусалим. Те ще летят с правителствения самолет. Решението беше взето на 3 април по време на среща на митрополит Киприан с министър-председателя Бойко Борисов. „Православните християни трябва да се вдъхновят от подвига на Иисус Христос и да го имат като пример“ – това послание отправи Негово Светейшество по повод днешния празник. „На Разпети Петък си спомняме страданията на Господа Иисус Христос и се стараем да следваме Господа в неговия трънлив път към Голгота и Възкресението. Нека да се вдъхновим от Величието на Спасителя и Неговия подвиг, за който сме честити като православни християни да го имаме като пример на живот“, обърна се патриарх Неофит към миряните.", "date": "2019.04.26", "title": " Патриарх Неофит: Не сме обсъждали мое посещение в Македония, но това предстои"}
{"url": "https://trud.bg/%d0%be%d0%b1%d1%81%d1%82%d0%b0%d0%bd%d0%be%d0%b2%d0%ba%d0%b0%d1%82%d0%b0-%d0%bf%d0%be-%d0%bf%d1%8a%d1%82%d0%b8%d1%89%d0%b0%d1%82%d0%b0-%d0%b5-%d0%be%d1%82%d0%bd%d0%be%d1%81%d0%b8%d1%82%d0%b5%d0%bb/", "text": "Интензивен трафик се очаква и днес – в първия ден от празниците. По данни на полицията над 280 хиляди българи ще предприемат пътуване по време на четирите почивни дни по Великден. Тази сутрин обстановката по пътищата е относително спокойна. За изминалото денонощие са възникнали 20 тежки пътно-транспортни произшествия с 28 ранени. Няма загинали, съобщи инспектор Петър Соколов от „Пътна полиция“ по  . Около 4:30 ч. тази сутрин е получена информация, че в района на магистрала „Тракия“, на 46-и км, при разклона за Костенец е паднала гъста мъгла. На място са изпратени екипи на „Пътна полиция“, които са сигнализирали участъка. Движението в района вече е нормално. На мястото ще има полицейски екипи. При необходимост тунелът на магистрала „Хемус“ ще бъде отварян за движение в посока Варна в двете ленти, така че да не се получава задръстване пред тунела от автомобилите, които напускат столицата, каза още инспектор Соколов.“ Засилено ще бъде полицейското присъствие на всички основни пътни артерии. По всички гари, автогари и летища превантивно са въведени засилени антитерористични мерки, отговарящи на код „жълто“. Платените зони за паркиране в София няма да работят в почивните дни от 26 до 29 април, съобщиха от Столичната община.", "date": "2019.04.26", "title": " Обстановката по пътищата е относително спокойна в първия почивен ден"}
{"url": "https://trud.bg/%d0%ba%d0%b8%d0%bc-%d1%87%d0%b5%d0%bd-%d1%83%d0%bd-%d1%81%d0%b8-%d1%82%d1%80%d1%8a%d0%b3%d0%bd%d0%b0-%d0%be%d1%82-%d0%b2%d0%bb%d0%b0%d0%b4%d0%b8%d0%b2%d0%be%d1%81%d1%82%d0%be%d0%ba/", "text": "Севернокорейският лидер Ким Чен-ун напусна Владивосток след срещата си с руския президент Владимир Путин, съобщи AFP. Ким бе изпратен със специална церемония на жп гарата преди неговия брониран влак да тръгне за Северна Корея в около 08:30 часа българско време. Ким и Путин се срещнаха в четвъртък в далекоизточния руски пристанищен град за първите си преки преговори. Двамата се съгласиха да търсят по-силни отношения между Москва и Пхенян. Путин напусна града в четвъртък за още една среща на върха в Пекин, докато Ким остана за една нощ за събития, включително церемония за полагане на венец.", "date": "2019.04.26", "title": " Ким Чен-ун си тръгна от Владивосток"}
{"url": "https://trud.bg/%d0%bd%d0%b0%d0%bc%d0%b0%d0%bb%d0%b8%d1%85%d0%b0-%d0%b1%d1%80%d0%be%d1%8f-%d0%bd%d0%b0-%d0%b6%d0%b5%d1%80%d1%82%d0%b2%d0%b8%d1%82%d0%b5-%d0%be%d1%82-%d0%b0%d1%82%d0%b0%d0%ba%d0%b8%d1%82%d0%b5-%d0%b2/", "text": "Властите в Шри Ланка преразгледаха броя на жертвите от бомбените атентати до 253 души, в сравнение с предишните информации за 359 загинали, пише британският The Guardian. Министърът на здравеопазването коригира броя на жертвите в четвъртък, като се позова на трудностите при идентифицирането на жертвите, заради естеството на бомбените атентати, някои от които са се случили в тесни пространства и някои от телата са били разкъсани на парчета. Три църкви и три хотела бяха обект на бомбени атентати, а други бомби избухнаха в частен дом и в близост до зоологическата градина в Коломбо. Точният брой на загиналите на всяко от местата все още е неясен, но се смята, че най-смъртоносен е бил атентата в църквата Сан Себастиян в Негомбо, където са загинали около 110 души. Известно е, че нападателите са били 9 – осем мъже и една жена, местни и добре образовани. Намаленият брой на загиналите означава, че атентатите в Шри Ланка вече не са най-смъртоносния терористичен акт на Ислямска държава. Серия от бомбени атентати в Багдад през 2016 година доведоха до смъртта на 340 души, а при терористични нападения срещу джамия в Синайската пустиня през следващата година загинаха 311 души.", "date": "2019.04.26", "title": " Намалиха броя на жертвите от атаките в Шри Ланка"}
{"url": "https://trud.bg/%d1%82%d1%80%d1%8a%d0%bc%d0%bf-%d1%81%d0%b5-%d0%be%d0%b1%d1%8f%d0%b2%d0%b8-%d0%b7%d0%b0-%d1%8f%d0%b4%d1%80%d0%b5%d0%bd%d0%be-%d1%80%d0%b0%d0%b7%d0%be%d1%80%d1%8a%d0%b6%d0%b0%d0%b2%d0%b0%d0%bd%d0%b5/", "text": "Президентът на САЩ Доналд Тръмп заяви, че САЩ, Русия и Китай трябва да се откажат от ядрените оръжия. „Днес видях как президентът Владимир Путин в Русия заяви, че се радва да помогне със (севернокорейския лидер) Ким Чен-ун и Северна Корея. Искаме да се отървем от ядреното оръжие, всички сме длъжни да го направим“, заяви Тръмп в интервю пред телевизия Fox news, предаде БТА. Той подчерта, че Русия и Китай също трябва да се откажат от ядрените си арсенали. По-рано CNN съобщи, цитирайки анонимни представители на Белия дом, че Тръмп има намерение да подготви споразумение за съкращаване на ядрените арсенали, предвиждащ участието на Русия и Китай. Според президента на САЩ контролът над ядрените оръжия трябва да се извършва с участието на Москва и Пекин и да включва всички видове оръжия и бойни глави.", "date": "2019.04.26", "title": " Тръмп се обяви за ядрено разоръжаване"}
