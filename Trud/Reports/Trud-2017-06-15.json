{"url": "https://trud.bg/%d0%b4%d0%bd%d0%b5%d1%81-%d0%b4%d0%b0-%d0%bf%d0%be%d1%87%d0%b5%d1%80%d0%bf%d1%8f%d1%82-309/", "text": "Анжела Тошева, пианистка.Андон Николов, олимпийски шампион по вдигане на тежести, 66 г.Борис Луканов, актьор, 81 г.Гинка Станчева, актриса.Ген. Димитър Владимиров, бивш директор на Националната служба за охрана, 68 г.Петър Дачев, европейски шампион в скока на дължина, 38 г.Татяна Буруджиева, политолог, бивш депутат.", "date": "2017.06.15", "title": " Днес да почерпят"}
{"url": "https://trud.bg/%d0%b2%d1%80%d0%b5%d0%bc%d0%b5%d1%82%d0%be-%d1%89%d0%b5-%d0%b5-%d1%82%d0%be%d0%bf%d0%bb%d0%be-%d1%81-%d0%b2%d0%b0%d0%bb%d0%b5%d0%b6%d0%b8-%d0%bd%d0%b0-%d0%b8%d0%b7%d1%82%d0%be%d0%ba/", "text": "Днес ще преобладава слънчево време с облачност над източните и югозападните райони, където ще има краткотрайни валежи с гръмотевици, показва справка в сайта на НИМХ при БАН. Максимални температури между 26° и 31°, по морския бряг 22°-24°, в София около 26°.В планините ще бъде облачно и на места там ще превали и прегърми. Максималната температура на височина 1200 метра ще е около 20°, на 2000 метра – около 13°.Над Черноморието ще има краткотрайни валежи с гръмотевици. Ще духа слаб вятър. Максималните температури между 22° и 24°. Температурата на морската вода е 19-22°. Вълнението на морето ще бъде 1-2 бала.", "date": "2017.06.15", "title": " Времето ще е топло с валежи на изток"}
{"url": "https://trud.bg/%d0%b2%d0%bb%d0%b0%d0%b4%d0%b8%d0%bc%d0%b8%d1%80-%d0%bf%d1%83%d1%82%d0%b8%d0%bd-%d1%81%d0%b8%d0%bc%d0%bf%d0%b0%d1%82%d0%b8%d0%b7%d0%b8%d1%80%d0%b0%d0%bc%d0%b5-%d0%bd%d0%b0-%d1%82%d1%80%d1%8a%d0%bc/", "text": "Президентът на Русия Владимир Путин заяви, че страната се отнася със симпатия към президента на САЩ Доналд Тръмп, защото той е говорил за готовността си да възстанови отношенията с Москва.„Разбира се, ние симпатизирахме на г-н Тръмп и сега също правим така, защото той публично заяви за своята готовност и желание да възстанови руско-американските отношения“, заяви Путин, цитиран от ТАСС.Путин отрече руски хакери да са се опитвали да влияят на предизборната кампания в САЩ от миналата година. „Не сме се занимавали с хакерски атаки“, заяви Путин. „Трудно е да си представим, че която и да е друга страна, била тя и страна като Русия, да е способна по сериозен начин някак си да повлияе върху хода на избирателната кампания и на нейните резултати“, добави той.„Не смятам това, че неустановените хакери са разкрили проблеми в самата Демократическа партия на САЩ по сериозен начин да е повлияло на хода на избирателната кампания и на нейните резултати“, отбеляза президентът.„Да, тези неустановени хакери откриха проблеми в Демократическата партия, но те нищо не провалиха, нищо не усложниха, никого не измамиха. А това, че ръководителят на Изпълнителния комитет на партията подаде оставка, говори, че тя сама призна, че разкритата информация е истина. Затова и това е вътрешен проблем на САЩ“, добави Путин.„Хората, които се опитват да манипулират общественото мнение, не трябва да създават образа на враг в лицето на Русия, а да се извинят пред своите избиратели. Но те не направиха така“, убеден е руският президент.Путин смята, че е възможно САЩ да са подкрепили агресията на Грузия срещу Южна Осетия през 2008г.,започната по нареждане на тогавашния президент Михаил Саакашвили.„Не съм уверен на сто процента, че там някой го е провокирал, че някой е стоял зад гърба му и го подбутвал. Не знам това, но ми се струва, че той никога не би се решил самостоятелно на тази провокация“, отбеляза Путин.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.15", "title": " Владимир Путин: Симпатизираме на Тръмп"}
{"url": "https://trud.bg/%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82%d1%8a%d1%82-%d1%89%d0%b5-%d0%b3%d0%bb%d0%b5%d0%b4%d0%b0-%d0%bf%d1%80%d0%be%d0%bc%d0%b5%d0%bd%d0%b8%d1%82%d0%b5-%d0%b2-%d0%b8%d0%b7%d0%b1%d0%be/", "text": "Депутатите ще обсъдят на първо четене промените в Изборния кодекс, които предвиждат въвеждането на мажоритарна избирателна система, в резултат на проведения на 6 ноември 2016 г. национален референдум.Според вносителите от ГЕРБ предимствата на мажоритарната избирателна система са свързани с личностните качества на кандидатите и по-тясната им връзка с избирателите.Със законопроекта се въвежда мажоритарната изборна система с абсолютно мнозинство в два тура чрез създаване на 240 едномандатни изборни района в страната.Предвижда се още намаляване на годишния размер на държавната субсидия за партиите и коалициите на 1 лев за един получен действителен глас.Промените получиха одобрението на правната комисия с гласовете на ГЕРБ, ДПС и Воля. Вчера обаче от Движението за права и свободи промениха позицията си и обявиха, че в пленарна зала ща гласуват против промените. Така зад въвеждането на мажоритарен вот остават само две парламентарни групи – на ГЕРБ и на Воля.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.15", "title": " Парламентът ще гледа промените в изборния кодекс"}
{"url": "https://trud.bg/%d0%b4%d0%b5%d1%81%d0%b8%d1%81%d0%bb%d0%b0%d0%b2%d0%b0-%d0%b8%d0%b2%d0%b0%d0%bd%d1%87%d0%b5%d0%b2%d0%b0-%d1%81%d0%bb%d1%83%d1%87%d0%b0%d0%b9%d0%bd%d0%b0%d1%82%d0%b0-%d0%ba%d0%bc%d0%b5%d1%82%d0%b8/", "text": "Преди изборите за кмет на столичния район „Младост“ през ноември едва ли някой е предполагал, че най-много гласове ще получи Десислава Иванчева. Преди вота тя се бе мяркала няколко пъти по телевизията като активен протестиращ срещу така нареченото презастрояване на жилищния комплекс. Някак на шега Иванчева получи подкрепа от „Нормална държава“ на Георги Кадиев. Още по-големият майтап бе победата й. Но положението от смешно много бързо започна да става трагично.Още в първите дни след избирането на Десислава Иванчева опитните служители в общината видяха, че новата им началничка няма дори минимален капацитет за поста районен кмет. Въпреки това Иванчева бе подкрепяна от експертите на “Нормална държава” и от лидера на формацията Георги Кадиев. Така бе до вторник тази седмица, когато бившият депутат от БСП се извини на хората от “Младост”, че се е доверил на доскорошната протестираща.На това му се казва “След дъжд – качулка”. Сляп и глух ли беше г-н Кадиев във времето от ноември до юни, че от Иванчева районен кмет не става? Не бяха ли неговите хора по цял ден в общината? Имаше двама зам.-кметове от “Нормална държава” – Иван Лапатов и Никола Вапцаров. Общинският съветник Войслав Тодоров бе постоянно присъствие из коридорите на местната администрация, като даваше акъл за всичко. На въпроси какво прави там го играеше обиден и обясняваше, че помага в качеството си на общинар. Сега и той се отрича от Иванчева, сякаш до вчера не й даваше “умни” съвети. Но и това сякаш не е било.Покрай грешката Иванчева “Нормална държава” и Кадиев станаха за смях, но на хората в Младост изобщо не им е смешно. На практика работата на администрацията е блокирана. Мантрата на Иванчева е “Аз съм кмет, аз казвам”. За това “Труд” писа много пъти, но материалите бяха заклеймявани от привържениците на кметицата като лъжи. След раздялата между Иванчева и “Нормална държава” оттам потвърдиха, че е точно така. Оказва се, че от партията са били съучастници в съсипването на “Младост” и сега искат да се измъкнат с “Извинявайте, малко се объркахме”. Няма как да се случи.Къде бяха от “Нормална държава”, когато на зам.-кмета Иван Лапатов смениха патрона на кабинета и Иванчева издаде забрана той да стъпва в общината? Къде бяха, когато бе уволнена неправомерно главната архитектка Весела Тасева? Къде бяха, когато Иванчева казваше “Това не го разбирам” и с този мотив връщаше важни документи, от които зависи нормалното функциониране на района? Бяха там, до нея, въпреки че Лапатов е от “Нормална държава”. Подкрепяха я и обясняваха какъв прекрасен борец срещу лошите инвеститори е, въпреки че положението от ден първи беше “Викайте психиатър”.Тежката некомпетентност на Иванчева пролича още в началото, когато се оказа, че повечето шефове на отдели в районната администрация са се оттеглили заедно с предишното ръководство. Конкурси не бяха обявени с месеци, а задълженията на експертите се изпълняваха от нейни приближени, които тя взе в управата на “Младост” направо от протестите. Тогава кметицата все още не беше във фокуса на общественото внимание, а от безумията є страдаха само опитните специалисти в общината.В началото на годината започна скандала със спирането на строежи, за които собствениците имат изрядни документи и съдебни решения. Въпреки че законът е на тяхна страна, инвеститорите се сблъскаха с тезата на Иванчева – “Аз съм кмет, аз казвам”. Кой ли не се опита да є обясни, че в тази държава има закони, които трябва да се спазват. Глас в пустиня – уличното поведение от протестите вече бе превзело сградата на община “Младост”.Днес позициите на Десислава Иванчева са сериозно разклатени – дали ще изкара пълен мандат, не е ясно. Без експерти администрацията ще изпадне в още по-дълбока кома. Накрая Иванчева ще остане сама с верните си хора, на които ще крещи – “Аз съм кмет, аз казвам”. Нейното бъдеще е ясно – както случайно застана начело на “Младост”, така случайно някой ден ще єй се наложи да подаде оставка. И този ден вероятно е много скоро.Урокът от тази трагикомична ситуация вече се избистря – случайни хора на отговорни постове не трябва да застават. Защото от това страдат гражданите. Онези, които Иванчева има претенциите да представлява, а те един по един се отричат от нея. Безумия, наглост и гладна стачкаВ историята на район “Младост” Иванчева ще остане с поведението си, будещо недоумение. Тя не разбира документите, крещи на подчинените си, че не ги е подписала, а всъщност е забравила. За това разказаха в телевизионния ефир във вторник вечерта нейни доскорошни приближени. Наглостта на кметицата стигна до там, че смени патрона на кабинета на заместника си Иван Лапатов – нещо, за което той съобщи пред “Труд”. До днес няма обяснение защо радетелката за демокрация е прибегнала до такива методи. На Лапатов не можела да даде смислена причина. А през февруари тази година Изабела Сярова се видя в такова чудо от глупостите на кметицата, която спря законния й строеж, че гладува една седмица пред сградата на Столична община. До сега резултат от този протест няма. За неяДа подаде оставкаАдминистрацията не работи за гражданите, а в полза на група столични политици. Вина за това носи единствено самоназовалият се граждански кмет Десислава Иванчева. Истината е, че тя вчера бе кмет на Кадиев, днес е кмет на съветници от БСП и ДСБ, утре ще е кмет на следващия силен на деня. Грозната истина е, че става дума за пореден ГМО инженерен политически проект, зад който се крият интереси на олигарси и кукловоди. Оставка, г-жо Иванчева. Може и по взаимно съгласие. Извинявам се на хоратаХаосът, който цари в района, не може да бъде толериран. Съмненията за манипулиране на обществени поръчки не могат да се подминат с лека ръка. Одобряването на спорни строежи поради нежелание и неумение да се чете документация е абсурдно. Извинявам се на хората на Младост. Започна лов на вещициЗа седем месеца управление на район “Младост” вместо да се учи, започна лов на вещици и търсене на вътрешни врагове. Управлението є е единствено негативно. Районът работи на автопилотКабинетът ми е със сменен патрон и ми е забранено да влизам в сградата на общината. В момента районът е оставен да работи на автопилот заради претенциите на Иванчева и липсата на опит както у нея, така на хората й.", "date": "2017.06.15", "title": " Десислава Иванчева – Случайната кметица"}
{"url": "https://trud.bg/%d0%b2%d0%b0%d0%bb%d0%b5%d1%80%d0%b8-%d1%81%d0%b8%d0%bc%d0%b5%d0%be%d0%bd%d0%be%d0%b2-%d0%b2%d0%be%d0%b4%d0%b8-%d0%b4%d0%b5%d0%bf%d1%83%d1%82%d0%b0%d1%82%d0%b8-%d0%b7%d0%b0-%d0%be%d0%b3%d0%bb%d0%b5/", "text": "Вицепремиерът по икономическата и демографската политика Валери Симеонов организира от 10.00 часа оглед и обход на охранително-възпиращото съоръжение по българо-турската граница.Огледът ще бъде извършен с военен вертолет от авиобаза „Крумово“ в отговор на повишения обществен интерес към завършването на строителството на граничното съоръжение, съобщиха от кабинета на Симеонов. БСП и ДПС са отхвърлили поканата.„Вицепремиерът приема граничната инфраструктура за обект от първостепенно значение за националната сигурност, към който трябва да се подхожда с изключително внимание и политическа отговорност“, гласи съобщението.Строежът на стената по границата се проверява от прокуратурата и държавна финансова инспекция по сигнал на бившия депутат Велизар Енчев. Според него в изграждането участвали фирми, свързани с „Обединените патриоти“. От БСП също сезираха прокуратурата за нарушения при строежа.Валери Симеонов отхвърля всички обвинения и също подаде сигнал в прокуратурата срещу депутата от БСП Елена Йончева. Според него с изявленията си за нередности при строежа на стената, тя нарушава националните интереси.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.15", "title": " Валери Симеонов води депутати за оглед на оградата, БСП няма да ходят"}
{"url": "https://trud.bg/%d0%b2%d1%83%d0%bb%d0%ba%d0%b0%d0%bd-%d0%b7%d0%b0%d1%82%d1%80%d1%83%d0%bf%d0%b0-%d1%81-%d0%bf%d0%b5%d0%bf%d0%b5%d0%bb-%d0%b4%d0%b2%d0%b5-%d1%81%d0%b5%d0%bb%d0%b0-%d0%b2-%d0%ba%d0%b0%d0%bc%d1%87%d0%b0/", "text": "Пепел от изригващия вулкан Шивелуч е паднала върху две села на полуостров Камчатка: Козиревск и Майское. Тя е натрупала плас от един милиметър, предаде .Междувременно над село Ключи, което се намира на около 50 км. от вултана, чиито жители първи усетиха пепелопада, са се изсипали 3 мм пепел.Стълбът пепел, изригнат от Шивелуч е достигнал до височина от 12 км. Вулканът изригна вчера сутринта.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.15", "title": " Вулкан затрупа с пепел две села в Камчатка"}
{"url": "https://trud.bg/%d0%ba%d1%80%d0%b0%d0%b9-%d0%bd%d0%b0-%d1%80%d0%be%d1%83%d0%bc%d0%b8%d0%bd%d0%b3%d0%b0-%d0%be%d1%82-%d0%b4%d0%bd%d0%b5%d1%81/", "text": "Ползваме минутите в абонаментния план за разговори в съюзаВходящите обаждания и SMS няма да се таксуватПотребителите могат да ползват услуги в роуминг без допълнителни такси от днес. Технически, роумингът в Европейския съюз няма да бъде “безплатен”, а просто ще се таксува по различен начин, така че да бъде по-евтино и удобно за абонатите, обясниха от трите телекома за “Труд”.Накратко, докато пътуват в ЕС, клиентите могат да ползват включеното в абонаментния им план както в България, макар и с някои условия.Ако потребителите имат в плана си включени минути за разговори с всички национални мрежи в България, те вече могат да се ползват за обаждания до всеки номер от мрежа на оператор в ЕС и без допълнителна надценка.Ако минутите са неограничени, потребителите ги ползват без ограничения. Ако са лимитирани, след изчерпването им ще се прилагат цени, съгласно условията на плана за разговори и SMS към други национални мрежи.Входящите разговори и SMS вече няма да се таксуват и ще бъдат безплатни.Регулацията дава право на операторите да налагат ограничения само при ползването на мобилен интернет. За да разберете колко безплатен интернет може да ползвате, трябва да разделите месечната такса на цената на едро, която в момента е 7,7 евро, и резултатът умножите по две.Например: Ако клиент плаща месечна такса от 12 лв. без ДДС за тарифен план с неограничено количество MB, в роуминг в ЕС той ще може да ползва без допълнително заплащане: [12 лв./(7,7 € *1,95583 (курс на еврото)]*2 = 1,59 GB. След изчерпването им се прилага допълнителна такса, която не трябва да превишава регулираната максимална цена за роуминг на едро – 0,018 лв./МВ с ДДС.Абонатите трябва да знаят, че отпадането на допълнителните такси в роуминг в ЕС ще се приложи автоматично към всички действащи договори за мобилни услуги, без да се изисква от тях преподписването им, уточняват мобилните оператори. Телекомите в битка за клиентиОт днес роумингът в ЕС ще е без допълнителни такси, но не така стоят нещата със съседните страни – Македония, Сърбия и Турция, които са предпочитана дестинация за летните отпуски на много българи. “Труд” направи кратко проучване сред трите родни телекома, за да сравни актуалните цени и оферти.Дотук Мтел се ориентира най-добре, излизайки с промо тарифата Mtel Europe&Balkan. Срещу два лева на ден тя дава 1000 минути за разговори и 1000 SMS в Турция и по 100 в препоръчителните мрежи в Македония и Сърбия. И в трите държави клиентите на телекома ще разполагат с 200 MB мобилен интернет на ден. Допълнителен плюс е, че при липса на потребление в дадения ден Мтел не начислява такса на своя абонат.“Виваком” отговаря с пакети от 15 и 65 лева с ДДС със съответно 10 и 70 минути, валидни за препоръчителните мрежи на Албания, Македония, Сърбия и Турция. За Турция операторът предлага и дневна оферта от 5,90 лева, включваща 200 минути, 200 SMS и 500 MB.Теленор все още не предлага подобен тип пакети и при посещение в Турция, Сърбия или Македония бихме плащали по 3,49 лева за всяка минута изходящ разговор, 1,59 лева за входяща минута и 0,79 лева за SMS. Дневен пакет за мобилен интернет в балканските държави, който клиентите могат да ползват, струва 4,99 лева за 20 MB, а седмичният е на цена от 19,99 лв. за 100 МВ. Комисия за защита на потребителите:Без нови договориНовите правила за роуминга ще бъдат въведени чрез промяна в общите условия на мобилните оператори. Във връзка с това Комисията за защита на потребителите (КЗП) започна преглед на всички условия, при които дружествата в сектора предоставят телекомуникационни услуги на своите клиенти, съобщи за “Труд” Димитър Маргаритов, председател на комисията.Той допълни, че телекомите са длъжни да уведомят потребителите за тези промени. По думите му отпадането на роуминга не налага преподписване на действащите договори или сключване на анекси към тях. Брюксел:Един от най-големите успехи на ЕвропаПремахването на таксите за роуминг е едно от най-големите и осезаеми постижения на ЕС. Това се казва в съвместно изявление на председателя на Европейския парламент Антонио Таяни, министър-председателя на Малта Джоузеф Мускат, от името на малтийското председателство на Съвета на Европейския съюз, и председателя на Европейската комисия Жан-Клод Юнкер.“Европейският съюз съществува, за да сближава хората и да улеснява живота им. Премахването на таксите за роуминг е истински европейски успех. Отсега нататък гражданите, които пътуват в ЕС, ще могат да се обаждат, да пращат съобщения и да общуват през мобилните си устройства на цените, които заплащат у дома.”, посочват тримата в обръщението си.Те напомнят, че през последните 10 години институциите работиха усилено съвместно, за да поправят тази пазарна неефективност. “При всяко преминаване на граница в ЕС по празници, за работа, следване или просто на кратко посещение европейските граждани внимаваха как използват своите мобилни телефони и се притесняваха от високи телефонни сметки заради таксите за роуминг. От днес ще можете да останете във връзка, докато пътувате в ЕС, на цената, която плащате у дома.”, пише още в обръщението.", "date": "2017.06.15", "title": " Край на роуминга от днес"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d0%bd%d0%b0-%d0%bf%d0%be%d1%81%d0%b5%d1%89%d0%b5%d0%bd%d0%b8%d0%b5-%d0%b2%d1%8a%d0%b2-%d0%b2%d0%b0%d1%80%d0%bd%d0%b0/", "text": "Държавният глава Румен Радев ще посети Варна, съобщиха от прессекретариата на държавния глава. Президентът ще се срещне с кмета Иван Портних и неговия екип в сградата на Община Варна.В сградата на Радио Варна държавният глава ще разговаря с културни дейци от града.В Аулата на Икономическия университет президентът Румен Радев ще участва в инициативата на Европейската комисия „Граждански диалог“.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.15", "title": " Президентът на посещение във Варна"}
{"url": "https://trud.bg/%d1%81%d1%8a%d0%b4%d1%8a%d1%82-%d0%b2-%d0%bd%d0%b5%d1%81%d0%b5%d0%b1%d1%8a%d1%80-%d0%b3%d0%bb%d0%b5%d0%b4%d0%b0-%d0%bc%d1%8f%d1%80%d0%ba%d0%b0%d1%82%d0%b0-%d0%b7%d0%b0-%d0%bd%d0%b5%d0%be%d1%82%d0%ba/", "text": "Ралф Сундберг – шведският турист, изритал в главата камериерка в курорта „Слънчев бряг”, отново се изправя пред българския съд.В Бургас ще бъде гледана мярката му за неотклонение. Районният съд в Несебър остави шведа в ареста, но адвокатът му обжалва решението, информира .В съдебната зала преди седмица нападателят обяви, че се срамува от постъпката си, че е бил пиян и не помни нищо.Сундберг е обвинен в нанасяне на лека телесна повреда по хулигански подбуди. За деянието си 53-годишния чужденец може да получи до три години затвор.", "date": "2017.06.15", "title": " Съдът в Бургас гледа мярката за неотклонение на шведа-побойник"}
{"url": "https://trud.bg/%d1%86%d0%b5%d0%bd%d0%b0%d1%82%d0%b0-%d0%bd%d0%b0-%d0%bf%d0%be%d0%bf%d1%83%d0%bb%d0%b8%d0%b7%d0%bc%d0%b0/", "text": "Колкото и да се опитваха да избегнат „горещия картоф” мажоритарен вот, в края на краищата политическите партии бяха принудени открито да се изправят пред него. „Шоуто на Слави” успя с масовата си подписка да наложи на политиците идеята си за дълбоки промени в политическата система. Може би най-важният въпрос от трите одобрени предложения за референдума беше за пълната смяна на избирателната система – от чиста пропорционална в чиста мажоритарна. Само че основните политически партии си направиха оглушки по референдума и се съсредоточиха върху по-важната за тях битка – президентските избори.Затова в кампанията за референдума се развихриха популистките тези на всякакви доморасли ентусиасти. Изгледаше забавно, но всъщност беше тъжно да се слуша как представителите на малките партии защитаваха мажоритарния вот с надеждата, че най-после хората ще ги подкрепят като личности. При това пълно объркване на представите на 6 ноември м.г. огромното мнозинство българи реши да накаже професионалните политици и да гласува радикалните предложения на шоумена. А масовото гласуване и за неполитика Румен Радев очерта размера на протестната вълна.Все пак, предпазният клапан в закона за референдумите, поставил твърде висока бариера за успех, спаси парламента от задължителното налагане на чист мажоритарен вот в два тура. Наистина 13 хиляди гласа не достигнаха, за да се прескочи бариерата за задължителност, но за политиците се оказа трудно да се скрият зад тези 13 хиляди от волята от онези 2 милиона и 510 хиляди души, обявили се за промяна. В резултат твърдостта им се сломи и започнаха да търсят начин да излязат от трудното положение.Не мога да не призная умението на Бойко Борисов да усеща променящата се ситуация, да „чува” гласа на народа, каквото и да разбираме под това понятие, и да извлича полза от всяка ситуация. Така стана и този път.Тъй като президентските избори завършиха с оставка на премиера и предсрочни парламентарни избори, правото да раздава картите отново получи народът. И като умел политик, което в началото на ХХІ в. вече означава и популист, Бойко Борисов обяви, че ГЕРБ ще подкрепи мажоритарния вот. Целта беше ясна – да се привлекат колкото се може повече избиратели след горчивото поражение от президентските избори. И както винаги му се получи. Той безспорно е шампион в умението да флиртува с хората.Дотук всичко беше подчинено на борбата за гласоподаватели, защото от есента на 2016 г. до пролетта на 2017 г. България беше в предизборна ситуация. Но това отмина и дойде времето за нормална политика. Народът си каза думата, раздаде картите и постави ГЕРБ и Обединените патриоти в ролята на управляващи, а БСП и ДПС в опозиция. За „Воля” е трудно да се определи роля.Дойде време обещанията да се изпълнят, най-вече трезво да се преценят ползите и вредите от драстичната промяна на избирателната система. Фактът, че за разлика от друг път, този път парламентът се захвана с избирателния закон в началото, а не в края на мандата си, може да се посочи като добър пример. Но трябва да припомня, че то се дължи по-скоро на нетърпението на Слави Трифонов и на очевидната липса на готови законопроекти.Така се стигна до обсъждането в правната комисия именно на поискания от Слави Трифонов мажоритарен вот. Това е важно, тъй като има различни варианти на мажоритарен избор, някои от които са ни добре известни, защото ги практикуваме от години при избирането на президенти или на кметове.При парламентарни избори обаче нещата изглеждат по-различно. Нека погледнем европейските мажоритарни избори. По една случайност и двата избора наскоро – във Великобритания и във Франция, бяха мажоритарни. Те ни показаха различните модели. В първия случай британците гласуват само в един тур и този, който получи най-много гласове, се оказва избран. Ясно е, че това рядко може да стане с гласовете на повече от 50 % от гласувалите.Докато във Франция в неделя премина само първият тур на изборите. Когато няма избран с повече от половината гласове, както става в повечето случаи, във втория тур отиват не само двамата с най-висок резултат, а и всички с повече от 12,5%. Това означава, че оттук нататък започват сложни сметки и преговори кой кого ще подкрепи в отделните райони така, че да се получи желания резултат (ако това не е задкулисие, здраве му кажи). И още нещо, френските избори показаха ясно колко голямо може да е изкривяването на вота – партията на президента Макрон „Република напред”, получила 28,21% в съюз с партия с 4,11 %, има шанс да получи мнозинство от над 400 депутати в парламент с 577 места. Това означава, че при получени 32,32% от гласовете е възможно да получи 69,3% от местата в парламента. Колко справедливо изглежда това, нека всеки прецени.Но да се върнем в България. Гласуването в правната комисия показа, че ГЕРБ са разбрали добре възможностите, които осигурява на най-силната партия чистият мажоритарен вот. Приложен в България, примерът от Франция би могъл да даде на ГЕРБ, получил на изборите от 26 март т.г. 32,66% от гласовете, конституционно мнозинство. И тогава ще станат излишни всякакви сложни преговори с други политически сили, компромиси и съобразяване. Така че „референдумът на Слави” може да се окаже вратата към стабилното и трайно мнозинство на Бойко Борисов. Разбира се, само докато ГЕРБ продължава да бъде първа политическа сила.Другата партия, спокойна за своето присъствие в парламента при мажоритарен вот, е ДПС. Ако надмощието й над ДОСТ се окаже трайно, ДПС със сигурност ще надделее в смесените райони, където има мнозинство. Струва ми се, че тази сигурност обяснява гласа на Хамид Хамид за мажоритарния вот. Но ДПС има по-сложна роля в българския политически живот и, доколкото разбирам, целта му не е само да бъде в парламента. Така че окончателното решение на ДПС за избирателната система ще бъде резултат от по-внимателна преценка на по-дълготрайните последици от мажоритарния вот.БСП е третата партия, която със сигурност ще бъде в парламента, независимо от избирателната система. Въпреки това Старата партия не подкрепя мажоритарния вот и това е разбираемо, ако погледнем френския пример. Да, тя ще бъде в парламента, но с толкова малко депутати, че няма да може да се противопостави на действията на основния си политически опонент.За останалите по-малки партии е ясно, че ще бъде голям успех, ако успеят да класират някой и друг депутат по мажоритарната система. Затова е естествено те да се противопоставят. Докато „Воля” прилича повече на объркалите се привърженици на референдума.И какъв е изводът от всичко това? Че партиите внимателно са преценили последиците от популисткото предложение за мажоритарен вот и се отнасят към него според своите интереси. А кой ще плати цената за поредния екперимент? Както винаги – народът.", "date": "2017.06.15", "title": " Цената на популизма\t\t\t"}
{"url": "https://trud.bg/%d0%b3%d0%bb%d0%be%d0%b1%d0%b8%d1%82%d0%b5-%d0%bd%d0%b0-%d0%bd%d0%b5%d1%80%d0%b5%d0%b4%d0%be%d0%b2%d0%bd%d0%b8-%d0%bf%d1%8a%d1%82%d0%bd%d0%b8%d1%86%d0%b8-%d0%b2-%d0%b3%d1%80%d0%b0%d0%b4%d1%81%d0%ba/", "text": "45% спад на издадените глоби от 40 лева за нередовни пътници, отчитат в градския столичен транспорт. Голяма част от клиентите явно са решили да си купят абонаментни карти. Това каза изпълнителният директор на Центъра за градска мобилност Христиан Петров по .Той обясни, че след 3 години се предвижда да има работеща и ефективна електронна тикет система.„При въвеждане на електронна тикет система ще е по-удобно за самия потребител, ще може по-лесно да се следи натовареността на транспорта, няма да има промяна на тарифната политика при електронната система“, каза Христиан Петров.Тикет системата не е панацея за всички проблеми в градския транспорт, но ще сме по-ефективни, обясни той.„Ще имаме по-точни данни, ще видим къде и по какъв начин се случва т.нар. „гратисчийство“. Ще има и броячи в градския транспорт, за да разберем колко са пътниците и колко не са се валидирали и така ще изпратим контрольори там, където се установят сериозни нарушения“, каза още шефът на ЦГМ.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.15", "title": " Глобите на нередовни пътници в градския транспорт в София паднали наполовина"}
{"url": "https://trud.bg/%d0%b4%d0%be%d1%86-%d0%b4-%d1%80-%d0%b2%d0%b5%d1%81%d0%b5%d0%bb%d0%b8%d0%bd-%d0%bf%d0%be%d0%bf%d0%be%d0%b2-%d0%bd%d1%83%d0%b6%d0%b4%d0%b0%d1%82%d0%b0-%d0%be%d1%82-%d0%bd%d0%be%d0%b2%d0%b8-%d1%81/", "text": "– Доц. Попов, в Стопанска академия се подготвя разкриването на нови специалности в ОКС „бакалавър“ и ОКС „магистър”, в направление 4.6. Информатика и компютърни науки. Каква е актуалността на тези специалности и от какви специалисти има нужда софтуерният сектор?– Специалност „Информатика и информационни технологии“ в ОКС „бакалавър“  и магистърска програма „Информационни системи и технологии“ имат за цел да подготвят така търсените висококвалифицирани софтуерни специалисти. Известно е, че съществува дефицит на такива кадри на пазара на труда. По данни на Българската асоциация на софтуерните компании (БАСКОМ) и Българската асоциация по информационни технологии (БАИТ) към 2015 г., нуждата от нови софтуерни специалисти надхвърля 20 000 души. Софтуерният бизнес у нас отбелязва значителен ръст за последните 10 години. Работещите в тази област са се увеличили 3 пъти, а приходите на компаниите – 6 пъти. Разкриването на специалност „Информатика и информационни технологии“ отговаря на приоритетните направления за развитието на образованието и науката за следващите години.– Катедра „Бизнес информатика“ има опит в работата със средношколци. Какъв е интересът на учениците към софтуерните технологии?– Първо, ще започна с това, че катедра „Бизнес информатика“ има 50 годишна история, традиции и опит в обучението на студенти в областта на информационните технологии. Освен обучение на студенти, също така организираме различни инициативи за ученици. За втора поредна година преподаватели от катедра „Бизнес информатика“ провеждат безплатен курс за ученици от 11 и 12 клас за програмиране на уеб приложения с PHP. Друга наша инициатива са състезанията за ученици. Последните например, бяха за проектиране на приложения за мобилни устройства. При решаване на конкретния казус учениците бяха подпомагани от ментори – студенти от специалност „Бизнес информатика“. Има голям интерес на учениците към новата специалност „Информатика и информационни технологии“. При подготовката на проекта за разкриване на тази специалност проведохме специално анкетно прочуване, в което 16% от респондентите заявяват, че биха избрали да се обучават в новата специалност, а значителен дял от тях все още не са решили какво ще учат. Интересът на учениците, според отговорите на анкетата е към професиите разработчик на приложни софтуерни системи и супервайзър на информационни системи.– Какви компетенции ще придобият завършилите новите специалности в ОКС „бакалавър” и ОКС „магистър”, и как това ще отговори на нуждите на софтуерния бизнес?– Компетенциите, които ще получат завършилите специалност „Информатика и информационни технологии“ са съобразени с професионалните изисквания към бъдещите софтуерни специалисти. Те са съобразени с добрите практики в България и в чужбина. Също така използвахме и Европейската рамка за е-Компетенции 3.0. На база сериозното проучване, което направихме, подготвихме учебните планове за ОКС „бакалавър“ и ОКС „магистър“. В учебния план за „Информатика и информационни технологии“ – ОКС „бакалавър“ са предвидени 48 дисциплини включително избираеми с добър баланс между дисциплините от областта на ИТ (30 бр.), математиката (6 бр.), икономиката и др. области (12 бр.). Учебните дисциплини от ИТ областта могат да бъдат групирани в следните основни направления: операционни системи и компютърни мрежи; проектиране на информационни системи и софтуерен инженеринг; програмиране на приложни системи, уеб дизайн, уеб програмиране; развитие на съвременни информационни системи в бизнеса и управление на информационната инфраструктура.– Какви възможности за професионална реализация ще имат тези специалисти и как в момента те се продават на пазара на труда?– Разкриването на специалност „Информатика и информационни технологии“ в професионално направление 4.6 Информатика и компютърни науки, от една страна ще подпомогне осигуряването на качествени софтуерни специалисти за развитието на приоритетния за България сектор „Информационни и комуникационни технологии”, а от друга страна ще осигури възможности на завършващите студенти за успешна професионална реализация. Завършилите специалност „Информатика и информационни технологии“ ще получат широки възможности за реализация като: разработчици на приложни софтуерни системи; аналитици и проектанти на информационни системи; супервайзъри на информационни системи, администратори на бази от данни; внедрители и консултанти на софтуерни системи; ръководители на екипи и ИТ проекти; специалисти и експерти, извършващи анализ и обработка на данни и др. Секторът на информационните и комуникационни технологии предоставя много добри възможности за реализация на младите специалисти, осигурявайки най-високи средно месечни заплати. Според Националния статистически институт, за първото тримесечие на 2017 г. средно месечните заплати в икономическата дейност „Създаване и разпространение на информация и творчески продукти; далекосъобщения“ са над 2300 лв.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.15", "title": " Доц.д-р Веселин Попов:  Нуждата от нови софтуерни специалисти надхвърля 20 000 души\t\t\t"}
{"url": "https://trud.bg/%d0%b2%d1%81%d1%8f%d0%ba%d0%be-%d0%bf%d0%b5%d1%82%d0%be-%d0%b4%d0%b5%d1%82%d0%b5-%d0%b2-%d0%b1%d0%be%d0%b3%d0%b0%d1%82%d0%b8%d1%82%d0%b5-%d1%81%d1%82%d1%80%d0%b0%d0%bd%d0%b8-%d0%b6%d0%b8%d0%b2%d0%b5/", "text": "Всяко пето дете в богатите страни живее в бедност. Недостигът на храна и образование също е широко разпространен проблем, , сочи доклад УНИЦЕФ, цитиран от . ", "date": "2017.06.15", "title": " Всяко пето дете в богатите страни живее в бедност"}
{"url": "https://trud.bg/%d0%bf%d0%be%d0%b2%d0%b5%d1%87%d0%b5-%d0%be%d1%82-33-000-%d1%82%d0%be%d0%bd%d0%b0-%d0%be%d1%82%d0%bf%d0%b0%d0%b4%d1%8a%d0%ba-%d0%be%d0%b1%d1%80%d0%b0%d0%b1%d0%be%d1%82%d0%b8-%d0%b7%d0%b0-%d0%b3%d0%be/", "text": "Повече от 33 000 тона смесен битов отпадък е обработило за година  новото Регионално депо край великотърновското село Шереметя. Това отчете Валентин Милушев, представляващ оператора, стопанисващ съоръжението.Една от най-модерните системи за управление на  отпъдъците  вече обслужва близо 180 000 жители на общините Велико Търново, Горна Оряховица, Лясковец, Стражица, Елена и Златарица.В съоръжението бяха вложени 33 млн. лева, осигурени  по оперативна програма „Околна среда”.Модерната система бе изградена върху 165 дка. край великотърновското село Шереметя.Регионалното депо започна работа преди година, а лентата преряза премиерът Борисов.Съоръжението е собственост на Регионалното сдружение за управление на отпадъците и се стопансва от консорциума ДЗЗД „Регионално депо-Велико Търново”.Дейността на оператора се реализира с постоянно зает персонал от 55 служители, а производственият цикъл на депото е непрекъснат.Само за обзавеждане на технологичния парк бяха инвестирани близо 15 млн.лева.Инсталацията за предварително сепариране позволява извличане на полезните компоненти от отпадъците като хартия, метали, стъкло, пластмаса, найлон и /високо калорични отпадъци подходящи за оползотворяване чрез изгаряне/.Компостиращата система пък обработва биоразградимите и зелените отпадъци.Крайният продукт, известен още като компост, намира приложение в озелянаването на паркове и градинки.Регионалната система е оборудвана и с добре изолирано, модерно депо, където се депонира остатъчният продукт- с изолация, с извличане на инфилтрата, която  се преработва от пречиствателното съоръжение.Автоматизираният процес и електронните везни гарантират прецизен контрол върху товарите, които се обработват от депото.“Искам да благодаря на общините, кметовете и еколозите за доброто партньорство през тази една година на съвместната ни работа.                                                                                                                         Не мога да не изразя задоволството си и от добрата комуникация  с контролните органи като РИОСВ и Басейнова дирекция. Може и да сме от двете страни, но да гледаме в една посока при  управлението  на един от най-съществените проблеми на нашето съвремие“, коментира Валентин Милушев, представляващ оператора на регионалното депо.Реализацията на съоръжението позволи на шест общини от региона да приключат с нерегламентираните сметища, където години наред  се депонираха битовите отпадъци на населението.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.15", "title": " Повече от 33 000 тона отпадък обработи за година Регионалното депо край Търново"}
{"url": "https://trud.bg/%d1%81%d0%b5%d0%bd%d0%b0%d1%82%d1%8a%d1%82-%d0%bd%d0%b0-%d1%81%d0%b0%d1%89-%d0%be%d0%b4%d0%be%d0%b1%d1%80%d0%b8-%d0%bd%d0%be%d0%b2%d0%b8-%d1%81%d0%b0%d0%bd%d0%ba%d1%86%d0%b8%d0%b8-%d1%81%d1%80%d0%b5/", "text": "Американският Сенат одобри с голямо мнозинство нови санкции срещу Русия. Причината – предполагаемата намеса на Москва в миналогодишните президентски избори в Съединените щати. Само двама сенатори гласуваха „против“ мярката, предаде .Това показва широка подкрепа за втвърдяване на тона срещу Москва. Законодателите, които подкрепиха санкциите, отбелязаха и агресията на Русия в Сирия и Украйна.Очаква се коментарът от руска страна, по-късно днес, по време на така наречената пряка линия, в която президентът Владимир Путин по традиция отговаря на въпроси на сънародниците си.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.15", "title": " Сенатът на САЩ одобри нови санкции срещу Русия"}
{"url": "https://trud.bg/%d0%be%d1%81%d1%82%d0%b0%d0%b2%d0%b0-%d0%ba%d1%80%d0%b8%d1%82%d0%b8%d1%87%d0%bd%d0%be-%d1%81%d1%8a%d1%81%d1%82%d0%be%d1%8f%d0%bd%d0%b8%d0%b5%d1%82%d0%be-%d0%bd%d0%b0-%d0%bf%d1%80%d0%be%d1%81%d1%82/", "text": "Конгресменът остава в критично състояние, след като вчера беше  на бейзболен стадион в Александрия, Вирджиния. Нападателят – Джеймс Ходжкинсън е бил привърженик на политиката на демократът . Ходжкинсън е смятал президентът Доналд Тръмп за предател, предаде .Стив Скалийз остава в критично състояние и ще трябва да бъде подложен на още няколко операции.Скалийз е сред няколкото души, ранени, когато въоръженият с пушка нападател откри огън по конгресмени, трениращи за годишния бейзболен мач на Конгреса, при който представители на двете основни партии в САЩ се изправят едни срещу други на игрището.Нападателят също бе ранен и по-късно .Президентът на САЩ Доналд Тръмп направи изненадваща визита във вашингтонската болница МедСтар, където се лекува конгресменът републиканец Стив Скалийз.Все пак бейзболната среща ще се проведе по-късно днес, както бе планирано.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.15", "title": " Остава критично състоянието на простреляния американски конгресмен"}
{"url": "https://trud.bg/25-%d0%b3%d0%be%d0%b4%d0%b8%d0%bd%d0%b8-%d0%b7%d0%b0%d1%82%d0%b2%d0%be%d1%80-%d0%b7%d0%b0-%d1%82%d1%83%d1%80%d1%81%d0%ba%d0%b8-%d0%be%d0%bf%d0%be%d0%b7%d0%b8%d1%86%d0%b8%d0%be%d0%bd%d0%b5%d0%bd-%d0%b4/", "text": "Турският опозиционен депутат Енис Бербероглу беше осъден на 25 години затвор за разгласяване на поверителна информация. Присъдата предизвика вълна от възмущение в южната ни съседка, предаде .Обвиненията срещу Бербероглу се отнасят до предоставянето на вестник на видеозапис, който изглежда, че показва доставки на оръжие от турското разузнаване за Сирия.В материал, публикуван във в. „Джумхуриет” през май 2015 г., се посочва, че в камиони, спрени и претърсени в Южна Турция в началото на 2014 г., за които се предполага, че принадлежат на разузнавателната служба МИТ, са били намерени оръжия и муниции, предназначени за Сирия.Президентът Ердоган лично повдигна обвинение към вестника за издаване на държавна тайна. Миналата година двама журналисти от изданието получиха по 5 години затвор по същите обвинения.Случаите от януари 2014 г. със спрените камиони на МИТ предизвикаха скандал в страната. Турските медии информираха тогава, че екипи на жандармерията са иззели оръжия, предназначени за групировки в Северна Сирия, при претърсването на няколко тира.Правителството отхвърли твърденията, настоявайки, че камионите са транспортирали хуманитарен товар за сирийската тюркменска общност.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.15", "title": " 25 години затвор за турски опозиционен депутат за разгласяване на поверителна информация"}
{"url": "https://trud.bg/%d0%ba%d0%b0%d1%80%d0%b0%d0%ba%d0%b0%d1%87%d0%b0%d0%bd%d0%be%d0%b2-%d0%bd%d0%b0%d0%b3%d1%80%d0%b0%d0%b6%d0%b4%d0%b0%d0%b2%d0%b0-%d0%b2%d0%be%d0%b5%d0%bd%d0%bd%d0%b8-%d1%83%d1%87%d0%b0%d1%81%d1%82/", "text": "Министърът на отбраната Красимир Каракачанов ще награди военнослужещи от състава на Военноморските сили, участвали в операцията за спасяване на екипажа на вертолет „Пантер”. Това съобщиха от пресцентъра на министерството. Церемонията по награждаването ще се състои в Щаба на Военноморските сили.В 9.30 часа министърът на отбраната ще бъде посрещнат с официална церемония пред Щаба на Военноморските сили в град Варна. По-късно ще проведе срещи с личния състав на Пункта за базиране Варна, както и с екипажите на минен ловец „Цибър” и на фрегатите „Смели” и „Дръзки”.Каракачанов ще посети и морската вертолетна авиобаза „Чайка”, за да разговаря с военнослужещите.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.15", "title": " Каракачанов награждава военни, участвали в спасяването на екипажа на падналия „Пантер”"}
{"url": "https://trud.bg/%d0%b5%d0%bc%d0%b8%d0%bb-%d0%b4%d0%b8%d0%bc%d0%b8%d1%82%d1%80%d0%be%d0%b2-%d1%80%d0%b5%d0%b2%d0%b8%d0%b7%d0%be%d1%80%d0%be-%d1%82%d1%80%d1%8f%d0%b1%d0%b2%d0%b0-%d0%b4%d0%b0-%d0%b8%d0%bc%d0%b0/", "text": "Хората остават с впечатлението, че нарочно се създават затруднения на митниците и ония, които си плащат, ги прескачат – така коментира ситуацията след операцията на ГКПП „Кулата” Емил Димитров – Ревизоро по .По думите му фирми имат „абонамент”, за да не се бавят техните камиони. Това е особено важно, когато се превозва бързо разваляща се стока, например.По думите на Димитров акциите срещу корупция по митниците, свързана с дребни подкупи, са важни, но по-важни биха били акции на големите митници – по Черноморието, например, където са корабите, танкерите. Вредата от горивата само е 1 млрд. долара на година, заяви Димитров.По думите му обаче е било странно, че при акцията на Кулата е затворена цялата митница. „Вземаш две смени от други пунктове и ги водиш да работят. Има цял учебен център, има цял випуск”, даде пример той.„Излагаме се пред всички, подкупите не се вземат само от българи”, каза още той.Димитров обаче призна, че при подобни проверки страдат само редови митничари, които често си мълчат, с тайното желание, като минат всички процедури, отново да се върнат на работа.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.15", "title": " Емил Димитров – Ревизоро: Трябва да има акции на големите митници по Черноморието"}
{"url": "https://trud.bg/%d0%ba%d0%bd%d0%b4%d1%80-%d0%be%d1%81%d0%b2%d0%be%d0%b1%d0%be%d0%b4%d0%b8-%d0%bf%d0%be-%d1%85%d1%83%d0%bc%d0%b0%d0%bd%d0%b8%d1%82%d0%b0%d1%80%d0%bd%d0%b8-%d0%bf%d1%80%d0%b8%d1%87%d0%b8%d0%bd/", "text": "В четвъртък севернокорейските власти съобщиха, че 22-годишният американски студент Ото Уормбиър е освободен „по хуманитарни причини“, предава  като се позовава на данни от държавната агенция на комунистическата страна.„Ото Фредерик Уормбиър, който бе в трудов лагер, е изпратен обратно у дома по хуманитарни причини на 13 юни 2017 г. съгласно решение, взето в същия ден от Централния съд на КНДР“, се казва в изявление на държавната Корейска централна новинарска агенция.Родителите на американския студент твърдят, че синът им се намира в състояние на кома. Уормбиър бе  на 15 г. лишаване от свобода с тежък труд за  на политически банер от хотел. Той бе арестуван през януари 2016 г. на летището при опит да напусне страната. По време на пресконференция преди процеса срещу него младият мъж каза със сълзи на очи, че извършената кражба е „най-голямата грешка в живота ми“. Правителството на САЩ критикува наказанието на Уормбиър като напълно несъразмерно. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.15", "title": " КНДР освободи „по хуманитарни причини“ американския студент, откраднал пропаганден лозунг\t\t\t"}
{"url": "https://trud.bg/%d1%80%d0%b0%d0%b7%d1%81%d0%bb%d0%b5%d0%b4%d0%b2%d0%b0%d1%82-t%d1%80%d1%8a%d0%bc%d0%bf-%d0%b7%d0%b0-%d0%b2%d1%8a%d0%b7%d0%bf%d1%80%d0%b5%d0%bf%d1%8f%d1%82%d1%81%d1%82%d0%b2%d0%b0%d0%bd%d0%b5-%d0%bd/", "text": "Специалният прокурор Робърт Мълър, който разглежда делото за евентуална руска намеса в президентските изборите в САЩ 2016, е започнал разследване относно предполагаемото възпрепятстване на правосъдието, извършено от Доналд Тръмп. Това съобщи The Washington Post, позовавайки се на свои източници от американската администрация, пише . Според изданието Мълър вече е разпитал петима души, като се очаква до края на седмицата да свидетелстват още Даниел Коутс – настоящ директор на националното разузнаване, както и Майк Роджърс – глава на Агенция за национална сигурност.Цитирайки петима източници, пожелали анонимност, американското издание твърди, че разследването срещу Тръмп за възможно възпрепятстване на правосъдието, е инициирано броени дни след освобождаването на шефа на ФБР Джеймнс Коми от заеманата длъжност.За момента не е известно колко още хора са дали показанията си пред ФБР и колко още ще го направят. Източниците на вестника обаче издават, че освен за възпрепятстване на правосъдието Мълър разследва Тръмп и за вероятни финансови злоупотреби, извършени от сътрудниците му.По-рано стана ясно, че повече от 190 американски законодатели демократи са внесли иск срещу милиардера по обвинение в нарушение на основния закон на страната. Според исковата молба, след встъпването си в длъжност Тръмп е нарушавал системно Конституцията като е използвал фирмите си, за да получава пари от правителства на други държави.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.15", "title": " Разследват Tръмп за възпрепятстване на правосъдието и финансови злоупотреби"}
{"url": "https://trud.bg/%d0%b5%d0%bc%d0%b8%d0%bb-%d0%ba%d0%b0%d1%80%d0%b0%d0%bd%d0%b8%d0%ba%d0%be%d0%bb%d0%be%d0%b2-%d0%b0%d0%b4%d0%bc%d0%b8%d0%bd%d0%b8%d1%81%d1%82%d1%80%d0%b0%d1%86%d0%b8%d1%8f%d1%82%d0%b0-%d0%bd%d1%8f/", "text": "Мерки за облекчаване на административната тежест за бизнеса готви икономическото министерство. От 187 услуги, които предоставя ведомството 113 подлежат на промяна. Това съобщи по  ресорният министър Емил Караниколов. Част от услугите ще отпаднат, а за други няма да се плащат такси.„Някои от режимите падат – регулациите няма да съществуват. Други се оптимизират сроковете, а при трети се намаляват таксите“, посочи той.За таксите искам да обърна внимание, че съгласно българското законодателство за услугите, които се предлагат, таксите трябва да формират само разхода за самата услуга. Към момента констатирахме, че те формират и печалба. Това не е коректно, нито към гражданите, нито към бизнеса, каза министър Емил Караниколов.По думите му, това формира печалба за държавата или за съответните агенции, които ги предоставят: „То е печалба за държавата, но е голям разход за гражданите и бизнеса. Съответно това го коригираме“.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.15", "title": " Емил Караниколов: Администрацията няма да печели от такси"}
{"url": "https://trud.bg/%d0%b3%d0%b5%d0%be%d1%80%d0%b3-%d0%b3%d0%b5%d0%be%d1%80%d0%b3%d0%b8%d0%b5%d0%b2-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%bd%d0%b5-%d1%82%d1%80%d1%8f%d0%b1%d0%b2%d0%b0-%d0%b4%d0%b0-%d0%b1/", "text": "„България не трябва да бъде пропускана от големите енергийни проекти. Преговорите текат в различни форуми. По много категоричен начин препотвърдихме добросъседските отношения с Турция и високото ниво на взаимен интерес за добро партньорство и приятелство“. Това каза външният заместник-министър Георг Георгиев, коментирайки визитата на Бойко Борисов в Турция, предаде .„Самият председател заяви категорично, че България не трябва да бъде пропускана от големите енергийни проекти, включително и азерския газ – ние трябва да имаме много силна позиция и тръбата да продължи към България“, каза още Георгиев.В хода на визитата са били дадени много сигнали, както и много ангажименти и гаранции са били препотвърдени, добави той.„Радостни сме, че Турция за пореден път ще продължи доброто ни сътрудничество в сферите на сигурността, енергетиката и икономиката. Те оценяват отношението, което България има към държавата. Неведнъж и Ердоган, и Йълдъръм благодариха на Борисов за начина, по който държавата се отнесе към опита за преврат там. Това са изключителни силни послания, които нашите турски приятели отправят.“Ще положим всички усилия, за да използваме доброто си позициониране в ЕС и доброто си партньорство с Турция за нормализирането на отношенията между Брюксел и Анкар, каза още той.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.15", "title": " Георг Георгиев: България не трябва да бъде пропускана от големите енергийни проекти, включително и азерския газ"}
{"url": "https://trud.bg/%d0%b2%d0%b5%d0%b6%d0%b4%d0%b8-%d1%80%d0%b0%d1%88%d0%b8%d0%b4%d0%be%d0%b2-%d0%bf%d1%80%d0%b5%d0%b4-%d1%82%d1%80%d1%83%d0%b4-%d0%b8%d0%bc%d0%b0-%d0%bf%d1%80%d0%b8%d1%87%d0%b8%d0%bd/", "text": "Борисов и Ердоган се разбраха като истински държавници– Г-н Рашидов, турските медии пишат, че посещението на премиера Бойко Борисов в Турция е знаково. Кажете какви знаци даде властта от двете съседни държави към гражданите на България и Турция, както и към лидерите на Европа?– Смятам, че не само турските медии оценяват това посещение като знаково. Убеден съм, че и медиите в България отразиха посланията и знаците, които дадоха тези две държави. Всички добре помним, че една стагнация доведе до размяна на остри реплики между Европа и Турция, между Русия и Турция. Тези остри реплики спуснаха завеса, създадоха студенина в отношенията между Европа и Турция. Именно Борисов изигра съществена роля за размразяването на тази ледена стена. Разбира се, това се случи благодарение на добра дипломация и добронамерен, балансиран начин на говорене. Сега отношенията се върнаха в изходна точка и чрез разумна дипломация могат да бъдат полезни не само за България, но и за цяла Европа.– Принудени ли сме заради общата ни граница с Турция, която е външна за ЕС да правим компромиси и да прощаваме много неща на съседите си, включително и намесата им в политическия живот на страната?– И президентът на Турция Реджеп Ердоган и премиерът Бинали Йълдъръм подчертаха, че сигурността на Европа започва от Турция и България. От доста време не е на дневен ред бежанската тема. От време на време може инцидентно да влязат 5-10 човека, но това в никакъв случай не говори за натиск от бежански поток. Това е резултат от предишни разговори, които Борисов проведе много умело с турската държава. Опазването на границата е дело на двете държави.– Сигурно е така, но след срещата си с Ердоган премиерът ни призна, че разговорът в началото бил напрегнат. Каква бе причината за това напрежение?– Бойко Борисов има качеството да е откровен с медиите. Действително разговорът тръгна малко студено. Подобен тон може да говори за обида, която събеседникът ти носи. Но с дипломация и добро отношение разговорът бързо премина в друг тон и продължи доста по-дълго от предвиденото. След като свърши Борисов и Ердоган се разделиха като приятели.– Не разбрах от какво Ердоган е бил обиден на страната ни.– Не бих го нарекъл обида, а по-скоро някакво притеснение. Покрай изборите определени партии и отделни политици, както в България, така и в Европа осъдиха неудачни моменти в политиката на Турция. Всичко това сякаш бе останало в подсъзнанието като внушение или притеснение, но по време на разговора бе изчистено и в крайна сметка Борисов и Ердоган се разделиха като истински държавници, чиито страни отново ще работят в името на сигурността и спокойствието на гражданите.– Срещата между Ердоган и Борисов бе обявена като среща “на четири очи”. Очите обаче се оказаха шест, тъй като присъствахте и вие. В последните пет години именно вие сте човекът, който влиза с българския президент и премиер при Ердоган. Ще вдигнете ли завесата и ще кажете ли на какво се дължи доверието на турския президент към вас?– Сигурно има основание за подобно доверие. Ако погледнете моя каталог ще видите много интересни снимки. Имам прекрасни снимка с президента на Турция Тургут Йозал. Имам и с други турски президенти – Ахмед Сезер и Абдуллах Гюл. Някои хора сами могат да си отговорят защо това е така.Като художник съм получил златен орден на името на Ататюрк за изключителни заслуги в областта на културата. Сигурно оценяват и всичко онова, което в годините е направено за културния обмен между двете държави. В Турция изключително уважават творците. Аз съм български гражданин и докато бях два мандата министър на културата съм водил балансирана, добра политика с всички съседни държави. Бил съм на много места с премиера Борисов. Във Франция съм присъствал на срещата му с Франсоа Оланд. Заедно с Борисов отворихме и Лувъра за българската култура.Бил съм с Бойко Борисов и в Италия, и в Чехия, и в други държави…– Ще ви върна отново на срещата между Борисов и Ердоган. Постигнати ли бяха някакви конкретни договорки?– На нея се обсъдиха изключително важни въпроси. Бих се радвал ако моето присъствие е спомогнало да бъда гарант на дипломацията.– Като казахте гарант на дипломацията как си обяснявате това, че турският посланик Сюлейман Гьочке не се появи по време на визитата на Борисов в Турция. Нали по протокол именно той трябваше да посрещне заедно с Бинали Йълдъръм нашия премиер?– Това е въпрос, на който не би следвало да отговарям нито аз, нито българският премиер. Причината е много проста – турският посланик е турски гражданин, представител на турската държава и никога България не си е позволявала да коментира или да се бърка във вътрешните работи на турската държава. Неговото присъствие или неприсъствие са решение на турската държава.– Прав сте, България не се е бъркала във вътрешните работи на Турция, но по време на парламентарния вот много партии обвиниха южната ни съседка в пряка намеса в изборния ни процес. Коментиран ли беше този въпрос по време на еднодневното посещение на Борисов в Турция?– Беше засегнат много бегло. Прекаленото преиграване на някои хора направиха чувствително българското общество. Турската държава винаги е демонстрирала, че няма агресивно желание, нито пък участие във вътрешните работи на която и да било суверенна държава. Онова, което трябва да подчертая е, че турската държава направи намек, че би могла да се намеси, ако се засягат правата на етноса, каквото би трябвало да бъде отношението и на премиера Борисов, ако някъде се нарушават правата на българи. Тази тема е дискутирана дотук. Подчертано бе, че е важно да се опазят правата на всички граждани, независимо от техния произход.– Йълдъръм не скри притеснението си от крайния национализъм и призова премиера Борисов да бъде гарант за недопускането му. Изразиха ли турските ви домакини притеснение от коалиционното правителство, в което влизат и националистически формации? Поискаха ли някакви гаранции от правителството ни, че няма да бъдат допуснати крайни настроения и действия?– Гаранции няма как да бъдат поискани от българската държава и никой не си е позволявал да поиска подобно нещо. Притесненията могат да се отнасят за всяка една държава по простата причина, че патентът “Националистически движения” не е български. Националисти има в цяла Европа, а в някои държави са на ръба да спечелят и избори. Дори в Турция има такива движения. Истината е следната: В България на парламентарните избори народът определи кой да управлява страната. Политиката е изкуство на възможното. Днешното управление бе една от малките възможности да имаме днес правителство. Останалото водеше към национална криза. Нека никой да не си прави илюзии. Оттук нататък вече е личен избор кой какво да мисли за всичко останало. Всеки има правото да мисли каквото си иска, но в разговорите по време на посещението на премиера в Турция това съвсем не е било основна тема. По-важното е до каква степен случилото се може да е полезно и вредно. Мисля, че българският национализъм не е краен. Да се надяваме, че националистите, които са в управлението, ще бъдат умерени и отговорни в името на България и на своя народ. Вярваме, че нещата в българската държава ще бъдат под някакъв хигиеничен контрол.– Борисов съобщи,че ще разчитаме на турска подкрепа за енергийните проекти. Моля ви да обясните за какви енергийни проекти си говори нашия премиер с президента Ердоган.– Борисов е имал предвид проекта “Турски поток”. Това е енергийният проект. Борисов каза, че онова, което трябва да развиваме като взаимоотношения с Турция е да запазим България като фактор и като транзитна зона, за да може газа, който ще тече по тръбите да не мине през Гърция и Македония, като се изолира България. Това е много важно за нашата икономика и държава. Даваме си сметка, че подписаните споразумения за газ от Азербайджан и Русия няма откъде другаде да минат освен през тръбопроводите на Турция. Проектът не е български, това по-скоро е политика, която трябва да водим ,за да може българската държава да не е ощетена и да се чувства добре.– Другата добра новина бе, че Турция е готова още на 20 юни да подпише за реадмисия…– Ако това стане факт, полза ще има цяла Европа. Защото цяла Европа има нужда да се успокои бежанския поток и спокойствието да се върне на Стария континент. Нашият гостВежди Рашидов е български скулптор и министър на културата в кабинета на двете правителства на ГЕРБ с премиер Бойко Борисов. Член-кореспондент на БАН от 2004 г. Има десетки изложби.", "date": "2017.06.15", "title": " Вежди Рашидов пред „Труд“: Има причина да присъствам на разговорите с Ердоган"}
{"url": "https://trud.bg/%d0%bf%d1%83%d1%82%d0%b8%d0%bd-%d1%89%d0%b5-%d0%be%d1%82%d0%b3%d0%be%d0%b2%d0%b0%d1%80%d1%8f-3-%d1%87%d0%b0%d1%81%d0%b0-%d0%bd%d0%b0-%d0%b2%d1%8a%d0%bf%d1%80%d0%be%d1%81%d0%b8-%d0%bd%d0%b0-%d0%b3/", "text": "Държавният глава на Руската федерация, Владимир Путин, ще отговаря на въпросите на гражданите в рамките на 15-та по ред „пряка линия“.По традиция „пряката линия“ ще започне по обед в Гостен двор, където са поканени политици, общественици и представители на различните руски региони.Тя ще започне в 12.00 часа и ще бъде предавана пряко по „Первый канал“, „Россия 1“, „Россия 24“ и радията „Маяк“, „Вести FM“ и „Радио России“.Към настоящия момент към президента Путин са постъпили около 1,8 млн. въпроса. „Пряката линия“ ще продължи в ефир три часа.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.15", "title": " Путин ще отговаря 3 часа на въпроси на граждани"}
{"url": "https://trud.bg/%d0%bf%d0%be%d0%b6%d0%b0%d1%80-%d0%b1%d0%bb%d0%be%d0%ba%d0%b8%d1%80%d0%b0-%d1%80%d0%b0%d0%b1%d0%be%d1%82%d0%b0%d1%82%d0%b0-%d0%bd%d0%b0-%d0%bc%d0%b5%d0%b6%d0%b4%d1%83%d0%bd%d0%b0%d1%80%d0%be%d0%b4/", "text": "Работата на международното летище в Брюксел беше блокирана за няколко часа заради пожар, съобщи агенция „“ като се позова на местни медии. Сигналът е подаден около пет часа сутринта местно време. Става дума за повреда в генератор.Заради пожара е спряно електричеството и липсата на компютърна система блокирала работата на летището. Електроподаването вече е възстановено и аеропортът работи, но със значително закъснение. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.15", "title": " Пожар блокира работата на международното летище в Брюксел"}
{"url": "https://trud.bg/%d0%b1%d1%8e%d0%b4%d0%b6%d0%b5%d1%82%d0%bd%d0%b0%d1%82%d0%b0-%d0%ba%d0%be%d0%bc%d0%b8%d1%81%d0%b8%d1%8f-%d1%80%d0%b5%d1%88%d0%b0%d0%b2%d0%b0-%d0%b7%d0%b0-%d0%bd%d0%b0%d0%bc%d0%b0%d0%bb%d1%8f%d0%b2/", "text": "Ограничаване на разплащанията в брой от 10 на 5000 лева от 1 август тази година ще разгледа бюджетната комисия в парламента.Депутатите ще обсъдят на първо четене и предложения за промени в Данъчно-осигурителния процесуален кодекс, предаде . Ако бъдат приети предложените от кабинета законодателни промени, намаляването на сумата наполовина от август ще бъде само първата стъпка. Следват още две – на 3000 лева от догодина и на 1000 лева от 2019 година.Сред останалите промени, предложени в Данъчно-осигурителния процесуален кодекс, са редица мерки, които затрудняват смяната на собствеността на фирми с данъчни и осигурителни задължения.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.15", "title": " Бюджетната комисия решава за намаляването на разплащанията в брой на 5000 лв."}
{"url": "https://trud.bg/%d0%b4%d0%b8%d1%80%d0%b5%d0%ba%d1%82%d0%be%d1%80%d1%8a%d1%82-%d0%bd%d0%b0-%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%bd%d0%b8%d1%8f-%d0%bb%d0%b8%d1%82%d0%b5%d1%80%d0%b0%d1%82%d1%83%d1%80/", "text": "Министърът на културата е освободил директора на Националния литературен музей Пламен Крайски. Това собщиха от Министерството на културата„Министерството на културата счита, че усилията, положени от директора на Националния литературен музей Пламен Георгиев Крайски за управлението и развитието на културния институт, са незадоволителни и не са в унисон с политиката, провеждана от ведомството“, се казва в съобщение на ведомството.В тази връзка на 14 юни 2017 г. министърът на културата Боил Банов е отправил предложение към г-н Крайски за прекратяване на трудовото му правоотношение, като му е било предложено обезщетение по Кодекса на труда. Отправеното предложение е било прието от директора на музея и правоотношението е прекратено, считано от 14.06.2017 г., посочват от МК. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.15", "title": " Директорът на Националния литературен музей е освободен"}
{"url": "https://trud.bg/%d0%bc%d0%b8%d1%82%d0%bd%d0%b8%d1%87%d0%b0%d1%80%d0%b8-%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-1760-%d0%bb-%d1%81%d0%bf%d0%b8%d1%80%d1%82-%d0%b8-1464-%d0%bb-%d0%b2%d0%b8%d1%81%d0%be/", "text": "При проверка на 13 юни в складова база в района на Велико Търново митническите служители са установили 1760 ла 96-градусов спирт, разпределен в пластмасови туби от по 10 и 11 литра.В хода на инспекцията, в друг обект, са открити и 732 бутилки по два литра готова продукция или общо 1464 л водка, ракия, мастика и уиски. Намерени са и множество празни бутилки с различна вместимост и самозапечатващи се капачки. Установен е ползвателят на обектите.Алкохолът е задържан, образувано е досъдебно производство по описа на Митница Свищов.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.15", "title": " Митничари задържаха 1760 л спирт и 1464 л високоградусов алкохол"}
{"url": "https://trud.bg/%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82%d1%8a%d1%82-%d0%b2-%d0%b4%d0%b0%d0%bd%d0%b8%d1%8f-%d0%be%d0%b4%d0%be%d0%b1%d1%80%d0%b8-%d1%81%d1%82%d1%80%d0%be%d0%b3%d0%b8-%d0%bc%d0%b5%d1%80/", "text": "Строги мерки срещу агресивната просия са одобрени от парламента в Дания. Агенция ДПА отбелязва, че мярката, изглежда, е насочена основно срещу имигрантите роми от Източна Европа, предаде .Предвижда се двойно увеличение на наказанието при първо нарушение до 14 дни затвор. Нарушителите ще могат да бъдат вкарвани в затвора, без преди това да им е отправяно полицейско предупреждение, каквато бе практиката досега. Законодателите се заеха с въпроса, след множество оплаквания в Копенхаген от агресивни просяци и незаконни поселения без вода и канализация. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.15", "title": " Парламентът в Дания одобри строги мерки срещу просията"}
{"url": "https://trud.bg/%d0%b1%d0%bb%d1%8a%d1%81%d0%bd%d0%b0%d1%85%d0%b0-14-%d0%b3%d0%be%d0%b4%d0%b8%d1%88%d0%bd%d0%be-%d0%bc%d0%be%d0%bc%d1%87%d0%b5-%d0%bd%d0%b0-%d0%bf%d0%b5%d1%88%d0%b5%d1%85%d0%be%d0%b4%d0%bd%d0%b0-%d0%bf/", "text": "14-годишно момче е било блъснато на пешеходна пътека тази сутрин в София, предаде .Инцидентът е станал на бул. „Вл. Вазов“ и „Ал. Екзарх“. Момчето е било откарано в „Пирогов“ и е настанено в детска противошокова зала с множество травми и наранявания. Екипът на Спешна помощ е била на място на шестата минута. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.15", "title": " Блъснаха 14-годишно момче на пешеходна пътека в София\t\t\t"}
{"url": "https://trud.bg/%d0%b7%d0%b2%d0%b5%d0%b7%d0%b4%d0%b8%d1%82%d0%b5-%d0%bd%d0%b0-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b0%d1%82%d0%b0-%d0%bc%d1%83%d0%b7%d0%b8%d0%ba%d0%b0-%d1%80%d0%b0%d0%b7%d0%b4%d0%b0/", "text": "Звездите на българската музика ще раздават автографи на своите тийн почитатели в Благоевград. Точно преди началото на едно от най-значимите музикални събития в България – Годишните музикални награди на БГ Радио, най-верните фенове ще имат възможност да се срещнат със своите любимци. Идолите на хиляди тийнейджъри ще се срещнат с тях в 20.30 часа на 16 юни във оформената ВИП зона.Всеки желаещ, който няма 18 години, трябва да бъде придружен от родител. Община Благоевград и БГ Радио отправят своя реверанс към всички, които обичат българската музика и искат да видят от близо любимите си изпълнители. За да се улесни достъпа и повече желаещи да имат възможност да се срещнат със своите идоли, организаторите апелират малките почитатели и тийнейджъри да бъдат придружени от родител.21.00 часа е началото на двойния празник за БГ Радио и почитателите на българска музика- 15 години Годишни музикални награди и 5 години БГ Радио в Благоевград. Мястото – новият парк „Македония“, района на бившите казарми, поставени са и обозначителни, ориентировъчни табели, с вход от страната на ул. „Александър Стамболийски“, продължение на бул. „Димитър Солунски“.Предстоят редица изненади, награди и уникални моменти, които организаторите обещават. Годишните музикални на БГ Радио в Благоевград и както традицията повелява през изминалите години – ВХОДЪТ Е СВОБОДЕН!", "date": "2017.06.15", "title": " Звездите на българската музика раздават автографи в Благоевград"}
{"url": "https://trud.bg/%d0%b4%d0%be%d0%ba%d1%82%d0%be%d1%80%d0%b0%d0%bd%d1%82%d0%b8-%d0%be%d1%82-%d0%b2%d1%82%d1%83-%d0%bf%d1%80%d0%b0%d0%ba%d1%82%d0%b8%d0%ba%d1%83%d0%b2%d0%b0%d1%82-%d0%b2-%d0%b0%d0%ba%d0%b0%d0%b4%d0%b5/", "text": "Двама докторанти от Факултета по изобразително изкуство във ВТУ „Св. Св. Кирил и Методий“ ще карат практика в ателиетата за мозайка в Академията за изящни изкуства в италианския град Равена. Това са завършилите специалността „Стенопис“ във великотърновския университет Велина Сталева и Невена Лефтерова. Двете млади жени заминават да усвояват технологията на това декоративно изкуство в „Меката на мозайката“ – Равена. Там се намират едни от най-впечатляващите образци  на византийската мозайка. Пребиваването им в Италия е по европейската програма за академичен обмен „Еразъм +“.„В Академията по изкуства в италианския град се изучава както класическа мозайка, така и съвременна“, обясни доц. Борис Желев, декан на Факултета по изобразително изкуство във Велико Търново.Двете докторантки ще изпълняват проекти, които са възложени от различни поръчители в ателиетата на академията. Докато преди столетия мозайката е била основно застъпена в религиозните храмове, то сега тя има приложение навсякъде – в обществените сгради, присъства по фасадите на къщите и в частните домове.Невена е и основен организатор на уникалния за България 3 D Street art Festival, който започва от четвъртък във Велико Търново и ще продължи до 18 юни. Фестът се прави за пръв път в страната, до сега подобни изяви са се провеждали като съпътстващи събития към празници  или мероприятия в общините Варна и Тутракан. Фестивалът получи финансиране по общинската програма „Култура“ във Велико Търново, след като бе защитен с проект и е в програмата на тазгодишното издание „Арт лято 2017“.В програмата на феста са включени лекция на тема за 3D- изкуството, уъркшоп за демонстрация на 3 D техники, рисуване на 3 D- изображения, творческа вечер с мултимедийни презентации, музикална програма и др. На феста се очаква да пристигнат изтъкнати стенописци, които да демонстрират своя професионализъм при този тип изображения.Невена Лефтерова вече е изкарала един семестър в Нови Сад по „Еразъм+“, а Велина Станева се е обучавала в  академията в Равена.Факултетът по изобразително изкуство е вторият по брой на участвали по програма „Еразъм плюс“ студенти и преподаватели след Филологическия факултет във ВТУ.„Имаме сключени близо 50 договора с ВУЗ-ове в цяла Европа. В някои от държавите като Испания, Франция и Италия имаме договори с по няколко университета. Програмата вече е разширена като обхват и в нея могат да участват освен студенти и преподаватели, и служители на университетите, и докторанти. Тя се развива и студентите освен да се обучават, имат право и на лятна практика“, обясни доц.Желев.През изминалата учебна година във факултета по един семестър са се обучавали студенти от Испания, Полша и Великобритания, в специалностите „Графичен дизайн“, „Графика“, „Дизайн на стъклото“ и „Скулптура“.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.15", "title": " Докторанти от ВТУ практикуват в Академията по изящни изкуства в Равена"}
{"url": "https://trud.bg/19-%d0%b7%d0%b0%d0%b3%d0%b8%d0%bd%d0%b0%d0%bb%d0%b8-%d0%b8-26-%d1%80%d0%b0%d0%bd%d0%b5%d0%bd%d0%b8-%d0%bf%d1%80%d0%b8-%d0%b0%d1%82%d0%b0%d0%ba%d0%b0-%d1%81-%d0%ba%d0%be%d0%bb%d0%b0-%d0%b1%d0%be%d0%bc/", "text": "Най-малко 19 души са загинали, а други 26 са ранени след атака с кола-бомба и акция на въоръжени нападатели срещу хотел в сомалийската столица Могадишу.Около полунощ местно време силите за сигурност са освободили десетки заложници, задържани в популярния ресторант на хотела. Шестима от нападателите са убити. Други въоръжени лица обаче остават в сградата и са прекъснали тока.  съобщава за 20 души, които все още са в плен. Сред загиналите има чужденци. Отговорност за атаката пое местната ислямистка групировка „Ал Шабаб“.  АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.15", "title": " 19 загинали и 26 ранени при атака с кола-бомба в сомалийската столица Могадишу"}
{"url": "https://trud.bg/%d0%b2%d1%85%d0%be%d0%b4-%d1%81%d0%b2%d0%be%d0%b1%d0%be%d0%b4%d0%b5%d0%bd-%d0%b7%d0%b0-frankofolies-%d0%b8-%d0%b3%d0%be%d0%b4%d0%b8%d1%88%d0%bd%d0%b8%d1%82%d0%b5-%d0%bc%d1%83%d0%b7/", "text": "И тази година традицията в Благоевград продължава – входът за най-мащабните музикални събития “Frankofolies. Благоевград“ и Годишните музикални награди на БГ Радио е абсолютно свободен за жители и гости на града.Всички меломани имат гарантиран достъп и през двете фестивални вечери, без за това да е необходимо да притежават пропуски и покани, съобщиха от общината.Въпреки некоректно разпространена информация и спекулации в публичното пространство, музикалните събития „Франкофоли“ и БГ наградите са един своеобразен реверанс към почитателите на музиката. Фестивалът „Франкофоли“ и Годишните музикални награди на БГ Радио ще се проведат в новоизградения парк „Македония“ (бившите казарми), а входът е от ул. „Ал. Стамболийски“, продължение на бул. „Д. Солунски“.На 17 юни на сцената ще се качи любимата на световната публика френска соул изпълнителка от африкански произход Имани /Imany/ . За многохилядната публика свой репертоар ще представи и пионерът на електро суинг музиката Паров Стелар, заедно с неговата банда, които ще представят най-новия си албум. Звездното присъствие ще допълнят македонската група „Фолтин“ и българският DJ Marten, с които започва от 17:30 часа дългоочакваният фестивал.Входът за Годишните музикални награди на БГ Радио, които ще се проведат ден по-рано също е абсолютно свободен. Мястото отново е новоизградният парк „Македония“, а началото е от 21:00 часа. Участие ще вземат още Авеню, Б. Т. Р., VenZy, Графа, DARA, Deep Zone Project, КАФФЕ, Криско, Миро, Михаела Филева, Михаела Маринова, Pavell & Venci Venc’, Поли Генова, TITA и още. Тази година наградата „БГ Вдъхновение“, която носи името на Ана Мария Тонкова и е единствената, която се избира от екипа на радиото, ще вземе Йорданка Христова.", "date": "2017.06.15", "title": " Вход свободен за “Frankofolies“ и Годишните музикални награди на БГ Радио в Благоевград"}
{"url": "https://trud.bg/%d0%b2%d1%8a%d0%b7%d0%be%d0%b1%d0%bd%d0%be%d0%b2%d0%b5%d0%bd%d0%b8-%d1%81%d0%b0-%d0%bf%d0%be%d0%bb%d0%b5%d1%82%d0%b8%d1%82%d0%b5-%d0%bd%d0%b0-%d0%bc%d0%b5%d0%b6%d0%b4%d1%83%d0%bd%d0%b0%d1%80%d0%be/", "text": "Прекъсване на електрическото захранване на международното летище в белгийската столица опъна нервите на всички пасажери, планирали пътуването си в ранните часове на четвъртък, пише германският национален ежедневник Die Frankfurter Allgemeine Zeitung.В пет часа сутринта (местно време) срив в системата на захранването постави началото на дълга поредица от закъснения на полетите. Час и половина по-късно въздушното движение бе възобновено, но закъснения се очакват в рамките на целия ден. Въпреки това летищните власти предупредиха пътниците да се явяват навреме за полетите си.По-рано медии съобщиха, че достъпът до международното летище в Брюксел е блокиран заради . На свой ред летищните власти потвърдиха за срив в електрозахранването. RTL цитира свидетели, които съобщиха, че всички полети от летището са били заземени, а пътниците са били изведени извън терминалите.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.15", "title": " Възобновени са полетите на международното летище в Брюксел, очакват се закъснения през целия ден"}
{"url": "https://trud.bg/%d0%bf%d0%be%d0%b6%d0%b0%d1%80%d1%8a%d1%82-%d0%b2-%d0%bb%d0%be%d0%bd%d0%b4%d0%be%d0%bd-%d0%b2%d1%81%d0%b5-%d0%be%d1%89%d0%b5-%d0%bd%d0%b5-%d0%b5-%d0%bd%d0%b0%d0%bf%d1%8a%d0%bb%d0%bd%d0%be-%d0%bf%d0%be/", "text": "Пожарникарите продължават да работят на мястото на големия пожар в Западен Лондон, при който загинаха 12 души, но все още не е ясна съдбата на много други, информира . Предполага се, че по време на пожара в 24-етажната сграда са се намирали около 600 души.По време на акцията пожарникарите успяха напълно да овладеят огъня и спасиха 65 души. „Гренфел тауър“ обаче продължава да дими. Причината за пожара продължава да е неясна. От ранените някои бяха изписани, но 34 души все още са в болници, 18 от които в критично състояние. Десетки хора останаха без покрив над главата си. Те прекараха нощта във временни убежища.Лондончани, живеещи в съседство с „Гренфел тауър“, също предложиха подслон на потърпевши от трагедията. През нощта доброволци донесоха храна, облекла и одеяла. Междувременно Би Би Си научи, че облицовката, която е била използвана за блока, е същата като на други високи сгради, претърпели пожари в миналото. Тя съдържа полиетилен, вместо други по-пожароустойчиви материали. Проблеми с тази облицовка вече са докладвани при пожари не само във Великобритания, но и във Франция, Обединените арабски емирства и Австралия.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.15", "title": " Пожарът в Лондон все още не е напълно потушен"}
{"url": "https://trud.bg/%d0%b2-%d0%bc%d0%b0%d0%bd%d1%85%d0%b0%d1%82%d1%8a%d0%bd-%d0%bf%d1%87%d0%b5%d0%bb%d0%b8-%d0%b1%d0%bb%d0%be%d0%ba%d0%b8%d1%80%d0%b0%d1%85%d0%b0-%d0%b2%d1%85%d0%be%d0%b4%d0%b0-%d0%bd%d0%b0-%d0%bd%d0%b5/", "text": "В Манхатън рояк пчели блокира входа на небостъргач. Около 20 000 пчели облепиха фасадата на самия вход на сградата. Смята се, че те са последвали своята майка, която е искала да си намери ново местообитание заради големите горещини в Ню Йорк.За справяне със странния инцидент на място присткигнаха пчелари, които бяха облечени в защитни костюми и успяха да овладеят ситуацията. В Ню Йорк от 2010 г. е разрешено да се отглеждат и развъждат пчели. Някои нюйоркчани са се възползвали и се занимават с това, за да заработват допълнителни пари. Най-често кошерите са на покривите на къщите им, но има няколко и в Батъри парк в Манхатън. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.15", "title": " В Манхатън пчели блокираха входа на небостъргач"}
{"url": "https://trud.bg/%d1%87%d0%b5%d1%82%d0%b8%d1%80%d0%b8%d0%bc%d0%b0-%d0%b7%d0%b0%d0%b3%d0%b8%d0%bd%d0%b0%d1%85%d0%b0-%d0%bf%d1%80%d0%b8-%d1%81%d1%82%d1%80%d0%b5%d0%bb%d0%b1%d0%b0-%d0%b2-%d1%81%d0%b0%d0%bd-%d1%84%d1%80/", "text": "Служител на компанията за експресни доставки и логистика UPS откри огън по свои колеги в едно от съоръженията на компанията в Сан Франциско, като отне живота на трима от тях и впоследствие се самоуби, предава „Тайм“.Към този момент е известна единствено самоличността на стрелеца – Джими Лам, жител на Сан Франциско. Няма информация относно мотивите за престъплението и самоличността на жертвите.Очевидци коментират, че ситуацията се е разиграла изключително бързо, като след първоначалните изстрели и настъпилия хаос полицията се е отзовала веднага на мястото и е предотвратила по-лош развой на събитията.", "date": "2017.06.15", "title": " Четирима загинаха при стрелба в Сан Франциско"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%b7%d0%b0%d0%b4%d1%8a%d1%80%d0%b6%d0%b0-%d0%b7%d0%b0-72-%d1%87%d0%b0%d1%81%d0%b0-%d0%bc%d1%8a%d0%b6-%d1%83%d0%b1/", "text": "Окръжната прокуратура във Велико Търново привлече като  обвиняем 54-годишния Атанас Христов от павликенското село Паскалевец за това, че на 12 юни е . 50-годишната Веселинка Христова издъхнала от тежките наранявания, които и причинил мъжът и.„Убийството е извършено по особено мъчителен начин за убитата и с особена жестокост –престъпление по чл. 116, ал. 1, т. 6 предлож. второ и трето вр. с чл. 115 от НК. Прокуратурата е взела мярка за неотклонение „Задържане под стража” за срок до 72 часа, с цел довеждането му пред съда и внасяне на искане за постоянна мярка за неотклонение „Задържане под стража”, съобщиха от Апелативната прокуратура в старата столица.От събраните доказателства по делото може да се направи обосновано предположение, че именно Атанас Христов е извършил престъплението в което е обвинен, и което се наказва с лишаване от свобода от 15 до 20 години, доживотен затвор или доживотен затвор без замяна.“Съществува реална опасност той да се укрие или да извърши друго престъпление, предвид обстоятелството, челицето е осъждано и е извършено тежко престъпление, с изключително висока степен на обществена опасност, довело до смъртта на пострадалата. Поради това Окръжна прокуратура – Велико Търново прави искане в съда за вземане на постоянна мярка „задържане под стража“, информират още от държавното обвинение.Зверството се разиграло в дома на семейството в Паскалевец. В злополучния ден автобусният шофьор Атанас Христов се прибрал пиян. Той и съпругата му се скарали. Мъжът изпаднал в ярост, грабнал дървен кол и се нахвърлил върху жена си като захванал да я удря с всичка сила по цялото тяло и по главата. Веселинка Христова изпаднала в безсъзнание, но мъжът и продължил да и нанася удари, докато я умъртвил. След това я завлякъл на двора и двамата с майка си се опитали да измият кръвта по трупа. По-късно извършителят се обадил на кмета на Паскалевец-Мирослав Димитров и му казал, че жена му е починала. Управникът отишъл в дома на автобусния шофьор, открил безжизненото тяло на пребитата и незабавно алармирал полицията. При огледа на местопрестъплението, криминалистите открили и иззели множество доказателства, които свидетелстват, че Атанас Христов е извършител на зверското престъпление. При разпитите обаче той отрича да е убил жена си и не е направил самопризнания.Съдебно-медицинската експертиза пък е установила тежки наранявания по главата и цялото тяло на жената. Тя е с множество счупвания на крайниците и на черепа, които са довели до смъртта и.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.15", "title": " Прокуратурата задържа за 72 часа мъж, убил жена си с кол"}
{"url": "https://trud.bg/%d0%be%d1%82%d0%ba%d1%80%d0%b8%d1%85%d0%b0-%d1%84%d0%b5%d1%80%d0%bc%d0%b5%d1%80-%d0%bc%d1%8a%d1%80%d1%82%d1%8a%d0%b2-%d0%b2-%d0%be%d1%84%d0%b8%d1%81%d0%b0-%d0%bc%d1%83/", "text": "АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.15", "title": " Откриха фермер мъртъв в офиса му"}
{"url": "https://trud.bg/%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82%d1%8a%d1%82-%d0%be%d1%82%d1%85%d0%b2%d1%8a%d1%80%d0%bb%d0%b8-%d0%bf%d1%80%d0%b5%d0%b4%d0%bb%d0%be%d0%b6%d0%b5%d0%bd%d0%b8%d0%b5%d1%82%d0%be-2/", "text": "С 98 „за”, 7 – „против” и 108 – „въздържал се” Законопроектът за допълнение на Кодекса за социално осигуряване, внесен от Корнелия Нинова и група народни представители и предвиждащ преизчисляването на т. нар. стари пенсии, бе отхвърлен на първо четене.Според мотивите на законопроекта, предлаганото изменение на Кодекса е насочено към гражданите, които са с доходи на границата на физическото оцеляване. Това се отнася най-вече до пенсионерите и хората над 65 години. Вносителите са убедени, че ниските размери на пенсиите на повечето от българските пенсионери създават нетърпимо положение, a това налага да се вземат бързи мерки за увеличаването на пенсиите.Според „БСП за България” именно такава мярка е преизчисляването на т.н. стари пенсии. Съгласно чл. 70 от Кодекса за социално осигуряване, размерът на пенсията за осигурителен стаж и възраст зависи от средно месечния доход на страната за последните 12 месеца преди пенсиониране, съотношението между осигурителния доход на лицето и средния осигурителен доход на страната за определения период и от осигурителния стаж на лицето.При спазване на принципа на равнопоставеността, осигурените лица, имащи еднакъв осигурителен принос, би трябвало да получават близки по размер пенсии за осигурителен стаж и възраст. Последното такова преизчисляване е извършено през 2008 година със средния осигурителен доход за 2007 година – 398 лв. и 11 ст.", "date": "2017.06.15", "title": " Парламентът отхвърли предложението на БСП за преизчисляване на старите пенсии"}
{"url": "https://trud.bg/%d0%ba%d0%b8%d1%82%d0%b0%d0%b9%d1%81%d0%ba%d0%b0-%d0%b4%d0%b5%d0%bb%d0%b5%d0%b3%d0%b0%d1%86%d0%b8%d1%8f-%d0%bf%d0%be%d1%81%d0%b5%d1%82%d0%b8-%d0%b1%d0%b0%d0%bd%d1%81%d0%ba%d0%be-%d0%b2%d0%bf%d0%b5/", "text": "Кметът на община Банско, Георги Икономов, посрещна в кабинета си делегация от китайския град Мейджоу, чието население наброява 4 мил. души. Един малък за стандартите на Китай град. Представители на местния парламент от китайския град, водени от Тан Жунтие – председател на Постоянния комитет на Народния конгрес на община Мейджоу, бяха избрали специално Банско за своето опознавателно посещение, по време на което да проучат опита и добрите практики от развитието на зимния курорт. Икономов сподели пътя на развитието на града през последните 15 години, достигайки момента, в който стана конкурентен с големите алпийски курорти.„Освен със своята туристическа дейност, Банско има традиции и в областта на дървообработването и мебелното производство” заяви Георги Икономов като допълни, че общината има и своите китайски жители, които са закупили апартаменти в града.Китайските общински представители споделиха интереса си от внасянето на дървесина, както и своя инвестиционен интерес в областта на туризма. Те разгледаха ски зоната и бяха впечатлени от природните дадености на района.В края на срещата, гостите отправиха  своята покана към Георги Икономов да бъде гост на един от най-големите форуми в Мейджоу, което ще бъде добра възможност за популяризиране на Банско като дестинация и обект на инвестиции.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.15", "title": " Китайска делегация посети Банско, впечатлени от ски-зоната"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d0%bd%d0%b0-%d0%bb%d1%83%d0%ba-%d0%be%d0%b9%d0%bb-%d1%80%d1%83%d1%81%d0%b8%d1%8f-%d0%b2%d0%b0%d0%b3%d0%b8%d1%82/", "text": "„Лукойл“ нееднократно е поставяла въпроса за контрабандата на горива в България, според вас какво трябва да се направи, за да се прекрати тази порочна практика, от която хазната губи по 1 млрд. годишно?“ Това попита репортер на „Труд“ президента на „Лукойл“ Русия Вагит Алекперов, който от вчера е на посещение в България.„Законодателството на България не е дотам съвършено и изисква по-строги мерки – заяви Алекперов – Всеки оператор на пазара трябва да работи по едни и същи правила.“„Новото правителство полага големи усилия за ликвидирането на дупката в закона“, смята президентът на „Лукойл“ Русия. Това ще доведе до увеличение на приходите в хазната, смята Алекперов. По думите му в парламента вече се обсъждат законови пормени в сектора.„Лукойл“ остава на българския пазар“, увери Алекперов. Компанията е инвестирала над 3 млрд. долара в завода и в бензиностанциите у нас“, напомни той.„България е най-конкурентният пазар в Европа по отношение на горивата. Договарянето на цени е невъзможно, посочи Алекперов.От компанията предвиждат нови проекти в България за нефтохимически преработки. Темата е обсъдена на срещите на Алекперов с президента и с министъра на енергетиката Теменужка Петкова. Нефтозаводът в Бургас вече изнася за турския пазар, разкри президентът на „Лукойл“ Русия.В 11 ч. Вагит Алекперов ще се срещне с премиера Бойко Борисов.", "date": "2017.06.15", "title": " Президентът на „Лукойл“ Русия Вагит Алекперов на въпрос на „Труд“: Трябват по-строги мерки в България срещу контрабандата на горива"}
{"url": "https://trud.bg/%d1%86%d0%b0%d1%87%d0%b5%d0%b2%d0%b0-%d1%89%d0%b5-%d0%bf%d0%be%d0%b4%d0%b0%d0%bc-%d0%be%d1%81%d1%82%d0%b0%d0%b2%d0%ba%d0%b0-%d1%81%d0%b0%d0%bc%d0%be-%d0%b0%d0%ba%d0%be-%d0%bf%d1%80%d0%b5%d0%bc%d0%b8/", "text": "Министърът на правосъдието Цецка Цачева заяви, че ще подаде оставката си само ако ѝ бъде поискана от премиера Борисов. Заради нейно телевизионно изявление тя беше призована да се оттегли от група юристи, предаде .„Оставката беше поискана заради коментар на настояването на председателя на ВКС Лозан Панов за свикването на Велико народно събрание и изваждането на прокуратурата от съдебната власт. Той препредаден от агенциите, господин Панов иска законодателни промени да стане депутат“. Днес Цецка Цачева отрече това да е точен цитат на думите ѝ, които били извадени от контекста, отвъд това тя декларира, че поискалите оставката й юристи са изключително уважавани от нея и затова тя е готова да се срещне с тях по темата „Конкретни законодателни предложения“, както прави с всички магистрати, които търсят такава среща с нея.Цачева коментира този сюжет преди началото на днешното заседание на ВСС, на което беше оповестено и името на първия кандидат за председател на ВАС, това е номинираният от върховните съдии, съдия Георги Чолаков. Номинации могат да се правят и следващият четвъртък, а избора е насрочен за 11 септември. Мандатът на настоящия председател на ВАС Георги Колев изтича през ноември.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.15", "title": " Цачева: Ще подам оставка, само ако премиерът Борисов я поиска"}
{"url": "https://trud.bg/%d0%bf%d1%80%d0%b5%d1%81%d1%8a%d0%b7%d0%b4%d0%b0%d0%b2%d0%b0%d1%82-%d0%be%d1%81%d0%b2%d0%be%d0%b1%d0%be%d0%b6%d0%b4%d0%b5%d0%bd%d0%b8%d0%b5%d1%82%d0%be-%d0%bd%d0%b0-%d1%82%d1%8a%d1%80%d0%bd%d0%be/", "text": "Освобождението на Търново ще оживее пред жителите и гостите на старата българска столица. Атрактивната възстановка е по случай 140-годишнината от бележитото историческо събитие, случило се на 7 юли 1877 г.  Пресъздадено ще бъде превземането на Конака, заедно с последната престрелка пред някогашния турски затвор. Както преди близо век и половина, българските опълченци отново ще изнесат автентично бойно знаме от времето на Априлското въстание. Турският гарнизон ще признае своята капитулация пред генерал Йосиф Гурко, родните опълченци и руските войски, а около стария Конак ще отекнат възгласите „Свобода”, „Да живей”, „Ура”. В 10,30 ч. започва голямо шествие по улица „Гурко”, от началото на калдъръмената алея до паметника на Христо Иванов – Големия. Начело ще бъдат участниците, превъплътили се в образите на генерал Гурко, казашки офицери на коне, български опълченци и хайдути, руски войници, медицински сестри. Щом дефилето приключи, започва възстановката на превземането на Конака. Битката ще бъде разиграна пред музей „Възраждане и Учредително събрание” от 70 реанактори, облечени в автентични униформи и носещи оръжия от края на век. Участниците са от структурите на клуб „Традиция” в градовете Велико Търново, Панагюрище, Плевен, Стара Загора и Шумен.  В 18,30 ч. в парк „Марно поле” стартират изпълненията на Общинския Биг Бенд, като музикантите ще са разположени в района на паметника на ген. Гурко. Половин час по-късно официалните лица, жителите и гостите на Велико Търново ще поднесат цветя пред монумента на военачалника, както и пред паметника „Майка България”. В 19,30 ч. на площад „Цар Асен концерт ще изнесат талантите от Професионален фолклорен ансамбъл „Искра”. В 20,30 ч. пред крепостта Царевец празнично слово ще произнесе кметът Даниел Панов, а вечерта ще завърши с военен ритуал и празнична заря.В музей „Възраждане и Учредително събрание” те ще могат да разгледат и изложбата „Сабите на войводите”. В нея са изложени 44 хладни оръжия, притежавани от 38 войводи и хайдути. Сред тях са сабя, кама и щик на Апостола на свободата Васил Левски, оръжия на революционерите Христо Ботев, Георги Раковски, Филип Тотю, Панайот Хитов, Стефан Караджа, Хаджи Димитър, ятагана на отец Матей Преображенски.Организатори на честванията на 140-годишнината от Освобождението на Търново са Община Велико Търново, Регионалният исторически музей в старопрестолния град, както и клуб „Традиция”.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.15", "title": " Пресъздават Освобождението на Търново по случай 140-годишнината\t\t\t"}
{"url": "https://trud.bg/%d0%b2%d0%b5%d1%87%d0%b5-%d1%89%d0%b5-%d0%b3%d0%be-%d0%bd%d0%b0%d1%80%d0%b8%d1%87%d0%b0%d1%82%d0%b5-%d1%88%d0%b0%d0%bc%d0%bf%d0%b8%d0%be%d0%bd%d0%b5/", "text": "Тази титла сякаш бе по-специална за „Голдън Стейт Уориърс“ от първата преди две години. Нищо, че тогава триумфът бе първи за клуба, откакто е в Оукланд, Калифорния. Разликата е, че този път в тима беше Кевин Дюрант, при това не като още едно попълнение към шампионите, а като лидер на отбора. Можеш да правиш каквото си искаш в редовния сезон, но ключът към историята в НБА са плейофите и особено финалите. Именно в тези пет мача Дюрант показа пълния си блясък, при това в отбор, който има суперзвезди като Стеф Къри и Дреймънд Грийн. „Отсега нататък ще го наричате „шампионе“, нареди безгрешният стрелец Къри. Дюрант стана най-полезен играч в петте решителни битки за титлата като отбеляза средно по 35,2 точки на мач. Последният с по над 30 т. на финали бе Шакил О’Нийл от вече далечната 2000 г. От изявите на Кей Ди някой би могъл да заключи, че баскетболът отново ще се ориентира към ярките индивидуалности, но не е така. Кей Ди дълго беше в ролята на човек, който мъкне на гърба си цял отбор. Дори изведе „Оклахома Сити Тъндър“ до финалите през 2012 г., но тогава звездният тим на „Маями Хийт“, предвождан от Леброн Джеймс, се оказа прекалено силен. Затова сегашният успех се явява и реванш срещу Краля, още повече, че двамата се пазеха лично в мачовете. Джеймс също показа невероятна ефективност в атака, но в отбрана така и не успя да спре по-младия си съперник. „Не си тръгвам с наведена глава, защото дадох всичко от себе си – обяви Леброн след петия мач, оказал се последен. – Все едно вие да напишете най-добрия материал в живота си, но някой да реши, че вместо него ще излезе нещо друго. Явно не е бил моят ден.“ За Кей Ди остана радостта от първата му титла и той я отпразнува подобаващо. Върза кънките още в съблекалнята, въпреки че геройски плюеше бирата и шампанското за 1200 долара бутилката, което се лееше по пода. Само пиенето след мача струваше 180 000 долара. А въпреки феноменалната си игра, Дюрант не успя да спечели благоразположението на попзвездата Риана. Дивата от Барбадос беше на първия ред в залата в Оукланд и след мача демонстративно се поклони на Леброн, а по-късно в социалните мрежи написа: „Кралят си остава крал, кучки!“ под снимка, на която бе нарисувала 23 – номера на Джеймс, на голия си корем. „Обичам това момиче, но ето че я разочаровах – отговори Кей Ди. – Бях длъжен да бия Леброн.“Актьор се шегува с героя: Още яде пердах от майка си„Най-полезен играч ли? – възкликна актьорът Кевин Харт след края на финалите. – Че това всъщност е майка му. Видях как му крещи от трибуните, явно все още го пердаши.“ Уанда Дюрант определено има пръст в успеха, поне доколкото успява отгледа сина си сама. Бащата на Кевин напуска семейството още когато той е бебе. Уанда дава на детето си фамилното си име и се грижи да израсне далеч от проблемите. „В летните нощи ни караше да бягаме по хълмовете – спомня си Кей Ди. – Да правим лицеви опори, да си сгъваме дрехите, да си изяждаме яденето, докато тя си лягаше гладна. Трябваше да е сигурна, че ще си свършим работата. Само тя знае през какво съм минал. Мамо, успях, ето трофея. Бях на 8, когато ти обещах, че ще го спечеля.“„Воините“ ще правят династияСлед загубения финал Леброн Джеймс обави, че „Голдън Стейт Уориърс“ е отбор, „създаден да доминира в следващите години“. Притесненията на Краля идват от факта, че водещите играчи на „Воините“ още не са навършили 30 години не показват никакви признаци, че скоро ще намалят темпото. Шампионите не крият намеренията си да се превърнат в следващия многократен първенец в НБА. „Наистина в отбора смятаме, че това е само началото – твърди гардът Стеф Къри. – Бихме искали да продължим да правим същото години наред. Преди година бяхме в съвсем различно положение, но се събрахме и се разбрахме, че ще се реваншираме. Сега знаем, че всеки един изстрел на тренировките си е струвал.“Дреймънд Грийн на тренировка след титлатаПразненствата по случай втората титла не попречиха на Дреймънд Грийн да продължи с тренировките. Ден след триумфа защитник №1 на годината се появи в тренировъчната зала на „Воините“ носейки в ръка трофея „Лари О’Брайън“ – шампионската купа в НБА. Крилото пусна снимка от фитнеса с надпис „Нямам почивни дни“. „Никога не забравям, че бях втори избор в колежа в Мичиган и само работата ми проправи път към НБА“, твърди Грийн.Бойкот за Тръмп? Фалшива новинаИнформацията, че играчите на „Голдън Стейт“ готвели бойкот на традиционната церемония в Белия дом, се оказа фалшива новина. Няколко часа след края на финалите тръгна слух, че новите шампиони не искали да се срещат с президента Доналд Тръмп. Новината тръгна от няколко поста в Туитър на журналисти, но впоследствие бе подета и от официалните медии. Това наложи от клуба на вземат отношение по въпроса и ръководството се измъкна с твърдението, че все още не е получило покана от президента.", "date": "2017.06.15", "title": " Вече ще го наричате „шампионе“"}
{"url": "https://trud.bg/%d0%b0%d0%bb%d0%be%d0%b8%d0%b7%d0%bc%d0%b0%d0%bc%d0%bd%d0%b8%d1%86%d0%b8-%d0%be%d1%81%d1%8a%d0%b4%d0%b5%d0%bd%d0%b8-%d0%bd%d0%b0-%d0%be%d0%b1%d1%89%d0%be-15-%d0%b3-%d0%b7%d0%b0%d1%82%d0%b2%d0%be%d1%80/", "text": "След уважен протест на Районната прокуратура във Велико Търново, шестима мъже, извършили телефонни измамници са осъдени на общо 15 години затвор.Пантелей Е., Мариян Х., Иван Д., Митко Н., Ангел Д. и Пламен З. са наказани за това, че в периода от 21. до 27 март  2015 г. във великотърновското село Пчелище, в павликенското село Паскалевец и в село Полски Сеновец, община Полски Тръмбеш, в различно съучастие, след предварителен сговор измамили три възрастни жени, че заплащат операции на техни близки. Мошениците им причинили вреда за общо 6400 лв.На 21 март 2015 г. измамниците се обадили по телефона на Ц. К. от Пчелище и заявили, че се налага спешно да плати 1500 лв за  операция на дъщеря си, която е със счепун крак. Два дни п-късно по същата схема заблудили В.Б. от Паскалевец, която им дала 4200 лв. На 27 март 2015г. пък от А.Ч. измамниците опитали да вземат 700 лв от А.Ч. от Полски Сеновец.Съдът прие за основателен протеста на Районна прокуратура – Велико Търново и увеличи наказанията на шестимата. Присъдата на Пантелей Е. е увеличена от три години  на пет години лишаване от свобода, на Иван Д. от две години на три годинии шест месеца затвор, на Пламен З. от една година на две години затвор, на Мариян Х. от две години на четири години затвор.Присъдата на Митко Н. е от две години условно с четири години изпитателен срок е увеличена  на 3 години, с 5 години изпитателен срок и на Ангел Д. от девет месеца условно с три години изпитателен срок на 2 години лишаване от свобода, с 4 години изпитателен срок.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.15", "title": " Ало измамници осъдени на общо 15 г. затвор след протест на прокуратурата в Търново"}
{"url": "https://trud.bg/%d0%bf%d0%be%d0%b6%d0%b0%d1%80-%d0%b8%d0%b7%d0%bf%d0%b5%d0%bf%d0%b5%d0%bb%d0%b8-%d0%ba%d0%b0%d0%bc%d0%b8%d0%be%d0%bd%d1%87%d0%b5-%d1%81-%d1%85%d0%bb%d1%8f%d0%b1-%d0%b2-%d1%88%d1%83%d0%bc%d0%b5%d0%bd/", "text": "АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.15", "title": " Пожар изпепели камионче с хляб в Шумен"}
{"url": "https://trud.bg/%d0%b8%d0%bb%d0%b8%d1%8f%d0%bd%d0%b0-%d0%b9%d0%be%d1%82%d0%be%d0%b2%d0%b0-%d0%b7%d0%b5%d0%bc%d1%8f%d1%82%d0%b0-%d0%b5-%d0%bd%d0%b0%d1%88%d0%b5-%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%bd/", "text": "„Държавата не трябва да забравя българското село. Земята е наше национално богатство, което винаги е помагало на България да се запази. За българина тя има душа.“ Това заяви вицепрезидентът Илияна Йотова в село Славовица, където участва в отбелязването на 94-та годишнина от гибелта на Александър Стамболийски. Това съобщиха от прессекретариата на държавния глава.„Роден в Славовица, Александър Стамболийски е познавал силата на земята да възражда, да развива, да пази българския корен и род“, посочи в словото си вицепрезидентът. Илияна Йотова припомни, че на него се пада тежката задача от отломките след Първата световна война да изгради държавност, да търси нова надежда за единение чрез дипломация, да се обърне към хляба, който „тласка народа към живот, към творчество, а не към униние“. „В този тежък за България момент Александър Стамболийски се опира на дълбоката връзка на българина със земята и с нея са свързани голяма част от държавническите и реформаторски му усилия“, каза вицепрезидентът.„И до днес се опитваме да съхраним земеделската традиция, да я предадем на децата си, да ги научим да обичат плодородната българска земя. Тази грижа към земята трябва да подкрепим в онези български села и малки общини, които обезлюдяват поради липса на перспектива“, подчерта Илияна Йотова.Вицепрезидентът припомни думите на Стамболийски, които разкриват философията на човека и държавника: „Аз ценя живота на човека не по количеството на изживените години, а по количеството и качеството на изпълнения дълг“.Жители и гости на Славовица поднесоха венци и цветя пред бюст-паметника на Александър Стамболийски в центъра на селото. Паметта на бившия министър-председател на България бе почетена с едноминутно мълчание и тържествена заря.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.15", "title": " Илияна Йотова: Земята е наше национално богатство"}
{"url": "https://trud.bg/%d0%be%d0%b1%d0%b2%d0%b8%d0%bd%d0%b5%d0%bd%d0%b8%d0%b5-%d0%b7%d0%b0-%d0%b1%d0%b8%d0%b2%d1%88-%d0%bf%d0%b8%d1%80%d0%be%d1%82%d0%b5%d1%85%d0%bd%d0%b8%d0%ba-%d1%83%d0%ba%d1%80%d0%b8%d0%bb-%d0%be%d0%b3/", "text": "Районна прокуратура – Луковит внесе в съда обвинителен акт срещу мъж за държане на големи количества взривни материали, оръжие, боеприпаси и пиротехнически изделия.Обвинението срещу Велислав В. е за това, че в обитавани от него домове, в с. Дерманци, общ. Луковит, в гр. Ловеч и в гр. София, държал в големи количества взривни вещества, огнестрелни оръжия, боеприпаси за огнестрелни оръжия и пиротехнически изделия, без да има за това надлежно разрешение, което се изисква по Закона за оръжията, боеприпасите, взривните вещества и пиротехническите изделия /две карабини „Mannlicher”, двуцевна, гладкоцевна ловна пушка, тип успоредка, марка „Тула, 14 броя пистолети различни марки, цеви и затвори за различни оръжия, над 12000 броя бойни и ловни патрони от различен калибър, капсул–възпламенители тип „ЖЕВЕЛО”, голямо количество различни взривни вещества и пиротехнически изделия/, съобщиха от прокуратурата.През 2000 г. обвиняемият бил нает като статист в различни филмови продукции и реклами, а след това известно време работил като пиротехник, със занимание – пиротехника, пушек, дим, огън и др. такива. Обвиняемият четял много литература за исторически събития, интересувал се за видовете оръжия и техните особености на действия. Още от ранно детство, както и в периода в който се занимавал с пиротехника, страстта на обвиняемия към намирането на вещи предизвикващи огън, гърмежи и др. такива ефекти, така се разраствала, че силно увлечен от това той търсел, намирал и събирал оръжия, части от оръжия, боеприпаси, пиротехнически изделия, вещества и смеси за взривове, гранати, детонатори и мн. други, поставени под специален режим, без да притежава обаче съответно за това разрешение. Намираните вещи занасял, подреждал, опаковал и съхранявал в жилището в гр.Ловеч, в с.Дерманци – жилището и стопанските постройки и на последния си адрес в София.На 12.06.2012 г. докато обвиняемият бил в София, в семейното жилище в с.Дерманци около 03.00 ч. баща му и съседите наоколо били събудени от силни гърмежи и взривове, което ги накарало да излязат навън. Стопанските постройки в двора горели, а над имота се образувала огромна цветна „гъба“, като продължавали и частични гърмежи. Пристигналите огнеборци се борили с пожара до разсъмване. В процеса на извършване на огледа по повод възникналия пожар били намерени и иззети незаконно държаните от обвиняемия оръжия, боеприпаси, взривове и пиротехника. По делото са изготвени значителен брой балистични, химични, пиротехнически и други експертизи с участието на 11 вещи лица, като основната експертиза е отнела над две години.Предстои насрочване на делото за разглеждане от съда.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.15", "title": " Обвинение за бивш пиротехник, укрил огромен арсенал оръжие и боеприпаси"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b1%d0%bb%d0%b0%d0%b3%d0%be%d1%82%d0%b2%d0%be%d1%80%d0%b8%d1%82%d0%b5%d0%bb%d0%bd%d0%b8%d1%8f-%d0%b4%d0%b2%d1%83%d0%b1%d0%be%d0%b9-%d0%bd%d0%b0-%d0%b1%d0%b5%d1%80/", "text": "Звездите на Димитър Бербатов и Луиш Фиго зарадваха близо 40 000 зрители на Националния стадион „Васил Левски“ с много голове. Благотворителният двубой завърши с равенство – 3:3, но победители имаше – децата от Фондация „Димитър Бербатов“.В двата отбора блестяха световни величия, а рамо до рамо с тях играха и част от най-талантливите млади български футболисти.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.15", "title": " Вижте благотворителния двубой на Бербатов през обектива на „Труд“ (СНИМКИ)"}
{"url": "https://trud.bg/%d0%b7%d0%b0%d0%bf%d0%be%d1%87%d0%b2%d0%b0-%d0%b4%d0%b5%d0%bb%d0%be%d1%82%d0%be-%d1%81%d1%80%d0%b5%d1%89%d1%83-%d0%b1%d1%8a%d0%bb%d0%b3%d0%b0%d1%80%d0%b8%d0%bd%d0%b0-%d0%ba%d0%be%d0%b9%d1%82%d0%be/", "text": "В Берлин започва делото срещу Светослав Стойков, мъжът, който ритна без причина жена в метрото миналата година и предизвика огромно възмущение в цяла Германия, предаде . Той бе арестуван през декември, след като бе разпознат по разпространени от полицията видеокадри, на които се вижда как напада жената.Преди това Стойков се бе укрил в южна Франция, но анонимни го издадоха на полицията и той бе арестуван при връщането си обратно в Берлин. За да не избяга повторно, прокуратурата постанови задържането му под постоянен арест.Стойков е обвинен в нанасяне на опасна телесна повреда. Момичето, което той ритна в гръб, е пукнало главата си и е счупило ръка. Освен това прокуратурата повдига и две обвиения за ексхибиционизъм. Вероятно присъдата ще е пет години затвор. Делото ще се гледа до 6 юли.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.15", "title": " Започва делото срещу българина, който ритна жена в берлинското метро"}
{"url": "https://trud.bg/%d0%b2-%d0%bf%d0%bb%d0%be%d0%b2%d0%b4%d0%b8%d0%b2-%d0%be%d1%82%d1%87%d0%b8%d1%82%d0%b0%d1%82-%d0%bd%d0%b0%d0%b4-15-%d1%82-%d0%b1%d0%be%d0%ba%d0%bb%d1%83%d0%ba-%d0%bf%d0%be-%d0%bf%d1%80%d0%be%d0%b5/", "text": "Все по-добри резултати бележи пилотният проект за разделно събиране на отпадъци „От врата на врата“ в квартал „Коматево“ в Пловдив, по който за месец и половина след старта му са събрани над 1,5 тона боклук. Това съобщиха шефът на общинска дирекция „Екология“ Василка Чопкова и директорът на ОП „Чистота“ Иван Стоянов.Два пъти месечно на точно определени дати и часове екипи на „Чистота“ събират 50-литровите жълти чували, които бяха раздадени в началото на месец май на домакинствата, за да изхвърлят в тях отпадъци от пластмасови, метални и хартиени опаковки.При трите досегашни събирания – на 3 и 17 май и на 7 юни броят на чувалите е съответно 80, 200 и 340, което бележи увеличение от над 4 пъти.Първите  резултати са оптимистични за успешно приключване на проекта, твърдят Василка Чопкова и Иван Стоянов, които лично участваха в разяснителната кампания в Коматево за ползите от разделното събиране на отпадъците. В резултат на това към проекта по собствено желание се включиха и хората от жилищните блокове в квартала.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.15", "title": " В Пловдив отчитат над 1,5 т боклук по проект за разделно събиране в краен квартал"}
{"url": "https://trud.bg/%d0%b2%d0%b0%d0%bb%d0%b5%d0%bd%d1%82%d0%b8%d0%bd-%d1%80%d0%b0%d0%b4%d0%b5%d0%b2-%d0%be%d0%b1%d1%80%d0%b0%d0%b7%d0%be%d0%b2%d0%b0%d0%bd%d0%b8%d0%b5%d1%82%d0%be-%d0%b5-%d0%be%d1%81%d0%bd%d0%be%d0%b2/", "text": "„Правителството е поставило като приоритет образованието. Това е правилният подход, тъй като образованието е основата, за да работят всички останали системи“. Това заяви министърът на вътрешните работи Валентин Радев в рамките на участието си в дискусия за образователната система, съобщават от пресцентъра на вътрешното министерство. Той подчерта, че МВР работи в тясно сътрудничество с Министерството на образованието и науката по Националната превантивна програма.Като пример министър Радев посочи въведените редовни беседи на полицейските служители с ученици по теми за престъпленията от и срещу деца. В рамките на първата година от началото на инициативата „Детско полицейско управление“, през учебната 2016-2017, са обучени 4500 деца, допълни вътрешният министър и заяви готовността за подкрепа и продължаване на съвместните инициативи.Дискусията на тема „Мерки за обхващане, задържане и превенция на отпадането на децата и учениците в детската градина и училището. Ефективно взаимодействие между институциите“ е организирана от Министерството на образованието и науката. В срещата участваха вицепремиерът Томислав Дончев, кметът на София Йорданка Фандъкова, Кирил Ананиев – заместник-министър на финансите, Росица Димитрова – заместник-министър на труда и социалната политика, представители на местната власт, на областните администрации, синдикати, работодателски и неправителствени организации, директори на училища и учители.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.15", "title": " Валентин Радев: Образованието е основата за успешното функциониране на всички останали системи"}
{"url": "https://trud.bg/%d0%bf%d0%be%d0%bb%d0%b8%d1%86%d0%b5%d0%b9%d1%81%d0%ba%d0%b8-%d0%bf%d0%b0%d1%82%d1%80%d1%83%d0%bb-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b8%d1%80%d0%b0-%d0%b2-%d1%80%d0%b0%d0%b7/", "text": "Патрулен автомобил с двама полицаи от Разград е катастрофирал в четвъртък сутринта  на главния път Русе – Варна. Униформените са откарани за преглед в болницата и са освободени. Нямат сериозни наранявания, съобщиха от полицията в Разград.Инцидентът е станал към 7 часа, когато патрулът се връщал от село Осенец. Там трябвало да бъде направена проверка за спазването на мярка „домашен арест”.На връщане колата самокатастрофирала. По първоначална информация причината за инцидента е техническа повреда, блокаж на предно колело. Това довело до завъртане на колата, която навлязла в нивите, минавайки през големи храсти.От полицията уточняват, че катастрофиралите полицаи са служители на Районното управление в Разград. Пробите им за алкохол били отрицателни.По случая е образувано следствено дело, което ще уточнява причините и нанесените щети.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.15", "title": " Полицейски патрул катастрофира в Разградско\t\t\t"}
{"url": "https://trud.bg/%d0%b7%d0%b0%d1%89%d0%be-%d0%ba%d0%b0%d1%82%d0%be-%d0%b4%d0%be%d0%b9%d0%b4%d0%b5-%d0%bb%d1%8f%d1%82%d0%be-%d0%b2%d1%81%d0%b8%d1%87%d0%ba%d0%be-%d0%b7%d0%b0%d0%bf%d0%be%d1%87%d0%b2%d0%b0-%d0%b4%d0%b0/", "text": "В един магазин влиза страшно дебела жена и казва на продавачката: – Бих искала да видя бански, които да ми стават! – Аз също! – отвърнала продавачката.***На някакъв купон две секретарки разговарят помежду си: Забелязала ли си колко добре се облича Петров? – казва едната. И колко бързо! – допълва другата.***Млада блондинка към психолог: – Как разбирате дали един човек е душевно неуравновесен? – Задавам му някакъв елементарен въпрос!? – отговаря психологът. – Например? – пита блондинката. – Например – „Капитан Кук е направил три околосветски пътешествия. По време на едно от тях умира. По време на кое?“ – Трябва ли въпросите да са непременно исторически? – засмива се нервно блондинката.***Учител води курс по география на 20 блондинки. Задава въпрос: – Къде се намира Америка? Никол – една от блондинките, става и намира Америка на картата. – Браво! А кой е открил Америка? 19 блондинки стават и в хор отговарят: Никол!***В Габрово на бракоразводно дело съдията се обръща към съпруга: – Обмислих и реших да отпусна на жена ти 500 лева издръжка. – Много мило, господин съдия, и аз ще давам по някой лев.***Човек отива в закусвалня и пита: – Извинете, имате ли 1000 банички? – Ами нямаме толкова много. На другият ден човекът пак отишъл: – Извинете имате ли 1000 банички? – Не, нямаме! Тия, дето работели там, си казали: „Я дай да му направим на тоя човек 1000 банички.“ – Имате ли 1000 банички? – попитал пак същият човек. – Имаме! Хехе, вие сте луди, бе, какво ще ги правите толкова много?***Срещат се двама приятели, които не са се виждали много време. – Ти, с какво се занимаваш в момента? – Командвам милиони хора, които заемат разнообразни пози. – Това пък какво е? Да не работиш в правителството? – Не, водя сутрешната гимнастика по радиото.***Като дойде лятото, и започва всичко да тече – по улиците вода, при децата сополите, при мъжете лигите.***Надгробен надпис: “Тук почива Генчо Стойчев, чиято нещастна вдовица държи малък уютен бар с богат избор на евтини спиртни напитки, вдясно след изхода на гробището.”***Мъж имал рожден ден. Вечерта жена му се прибрала, извадила един копринен плат – два метра, и му го подарила с любов. – Виж, мъжо, купила съм ти плат, за да си ушиеш вратовръзка. – О, та този плат не е ли много за вратовръзка? – учудил се съпругът. – Не се притеснявай, скъпи, ако остане, ще си ушия рокля.***Двама приятели се засичат пред гинекологична клиника. – Ооо, здрасти! Жена ти е бременна ли? – Да! 14 седмица. Ами ти? И твоята ли е вътре? – Да, да! Ние сме 16-та седмица. – Какво искаш да е? – Ами, момче… че съм си харесал един радиоуправляем въртолет…***Както си седи до баща си, Иванчо изведнъж се обръща и го пита: – Татко, Тихият океан непрекъснато ли е тих? – Не можеш ли да ме попиташ нещо по-умно? – Добре. От какво е умряло Мъртво море?***Двама мъже си говорят и единият пита: – Знаеш ли какво е жена шофьор? Знам. Това е нещо като звезда в небето – ти я виждаш, тя теб не…***– Как си? – Още не знам, току що си отварям фейсбука.– Вчера бях на изложбата и трябва да ти кажа, че единствената картина, която можеше да се види, беше твоята! – Благодаря ти! А картините на колегите? Само че кажи честно. – За съжаление пред тях имаше толкова народ, че не можах да ги видя.***Каубой излязъл от бара, готов да напусне града. Само че някой бил боядисал коня му зелен от носа до опашката. Каубоят се втурнал обратно в бара. – Кой от вас боядиса коня ми зелен? – извикал той. – Аз – изправил се грамаден, злобен на вид мъж. – Добре – отвърнал каубоят. – Само исках да ти кажа, че първата ръка е изсъхнала.***Две момченца разговарят след първия учебен ден. – Татко ми е счетоводител – казва едното. – А твоят какво работи? – Моят татко е адвокат. – Честен ли? – Не, обикновен.***Жена се кара със съпруга си: – Ти си свиня безчувствена! Как не те срам! От толкова време се караме и ти нито дума! И през цялото време се прозяваш! – Ма не съм се прозявал. Да ти отговоря се опитвах…***Жената примирено пита: – Ти защо снощи пак не спа вкъщи? Мъжът, вбесен: – Ама докога ще продължава тоя тормоз! Пет години – все едно и също!", "date": "2017.06.15", "title": " Защо, като дойде лято, всичко започва да тече?"}
{"url": "https://trud.bg/%d0%bf%d1%83%d1%82%d0%b8%d0%bd-%d0%be%d1%82%d0%b3%d0%be%d0%b2%d0%b0%d1%80%d1%8f-%d0%bd%d0%b0-%d0%b2%d1%8a%d0%bf%d1%80%d0%be%d1%81%d0%b8-%d0%be%d1%82-%d0%b3%d1%80%d0%b0%d0%b6%d0%b4%d0%b0%d0%bd%d0%b8/", "text": "Президентът на Руската федерация Владимир Путин отговаря на въпроси на граждани в традизионната „Пряка линия“, която се предава на живо по няколко руски радиа и телевизионни канали. Путин ще дава отговор в продължение на три часа на актуални питания, като до момента са получени над 1,8 милиона въпроса към президента.", "date": "2017.06.15", "title": " Путин отговаря на въпроси от гражданите – гледайте НА ЖИВО (ВИДЕО)"}
{"url": "https://trud.bg/%d0%bf%d1%83%d1%82%d0%b8%d0%bd-13-%d0%be%d1%82-%d1%80%d1%83%d1%81%d0%bd%d0%b0%d1%86%d0%b8%d1%82%d0%b5-%d0%b6%d0%b8%d0%b2%d0%b5%d1%8f%d1%82-%d0%bf%d0%be%d0%b4-%d0%bb%d0%b8%d0%bd%d0%b8%d1%8f%d1%82/", "text": "„Иска ми се да отговоря положително на въпроса „Отмина ли икономическата криза в Русия?“, но трябва да правим изводи на база обективни данни. Те показват, че рецесията е преодоляна и навлизаме в период на ръст“.Това каза руският президент Владимир Путин в началото на традиционната „Пряка линия“, по време на която той отговаря на въпроси на граждани. Първите питания са на тема икономика.През последните години реалните доходи на гражданите се понижиха, увеличи се броят на гражданите под линията на бедността. През 90-те години близо 40% от населението живееше под тази линия. Най-добре бяхме през 2012 г. – тогава в бедност живееха 10% от населението. Към момента под линията на бедността са 13% от руснаците, отчете президентът.„Инфлацията миналата година беше 12,9%, а индексация на заплатите в публичната сфера нямаше. През 2018 г. ще опоравим това“, каза още президента, след като държавни служители се оплакаха от малките си трудови възнаграждения.По думите му, Руската икономика е отчела 5% ръст на БВП през първото тримесечие на годината.Владимир Путин ще отговаря на въпроси до 15.00 часа. Гледайте АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.15", "title": " Путин: 13% от руснаците живеят под линията на бедността"}
{"url": "https://trud.bg/%d1%82%d0%b0%d0%bd%d1%86%d0%be%d0%b2%d0%b8-%d1%81%d1%8a%d1%81%d1%82%d0%b0%d0%b2%d0%b8-%d0%be%d1%82-%d0%b5%d0%ba%d0%b2%d0%b0%d0%b4%d0%be%d1%80-%d0%b8%d0%bd%d0%b4%d0%b8%d1%8f-%d1%83%d0%ba%d1%80%d0%b0/", "text": "Пъстрота от младост, красота и талант ще изпълни Панагюрище от 16 до 18 юли, когато градът в полите на Средна гора ще е домакин на четвъртия международен танцов фестивал „Пъстър свят“. За участие в него ще пристигнат гост-изпълнители от Еквадор, Индия, Украйна и Словакия, които ще представят своята национална култура в танци. Целите на „Пъстър свят“ са обвързани с идеята фестивалът да представя пред гражданите и гостите на Панагюрище културата и националните танци на различните групи, етноси и народи, да запознае гостите с богатото културнонаследство на града, да развива културния обмен между народите и да стимулира младите творци за създаване на авторски произведения.Срокът за подаване на заявки за участие от български танцови състави е до 30 юни, съобщиха организаторите на фестивала „Пъстър свят“ от Община Панагюрище.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.15", "title": " Танцови състави от Еквадор, Индия, Украйна и Словакия идват в Панагюрище за „Пъстър свят“"}
{"url": "https://trud.bg/%d0%bf%d0%be%d1%87%d0%b8%d0%bd%d0%b0-%d1%80%d1%83%d1%81%d0%ba%d0%b8%d1%8f%d1%82-%d0%b0%d0%ba%d1%82%d1%8c%d0%be%d1%80-%d0%b0%d0%bb%d0%b5%d0%ba%d1%81%d0%b5%d0%b9-%d0%b1%d0%b0%d1%82%d0%b0%d0%bb%d0%be/", "text": "На 88-годишна възраст в болница в Москва почина руският актьор и режисьор Алексей Баталов, съобщи негов близък.Артистът е прекарал два месеца в болница след двойна фрактура на крака. По-късно е прехвърлен в рехабилитационен център.Баталов е роден през 1928 г. в театрално семейство. Дебютира през 1944 г., а през 1950 г. завършва Московското театрално училище.Актьорът се снима в над 40 филма, като една от най-известните му роли е на Гоша във филма на Владимир Меншов „Москва не вярва на сълзи“.               ", "date": "2017.06.15", "title": " Почина големият руски актьор Алексей Баталов"}
{"url": "https://trud.bg/%d1%82%d0%b5%d0%bc%d0%b5%d0%bd%d1%83%d0%b6%d0%ba%d0%b0-%d0%bf%d0%b5%d1%82%d0%ba%d0%be%d0%b2%d0%b0-%d0%bf%d1%80%d0%b8%d0%be%d1%80%d0%b8%d1%82%d0%b5%d1%82%d0%bd%d0%be-%d1%80%d0%b0%d0%b1%d0%be%d1%82/", "text": "Един от основните приоритети в работата на настоящето правителство е развитието на инфраструктурата, в това число и на енергийната. Това ще интегрира България към енергийните пазари на съседните страни и ще гарантира сигурността на енергийните доставки. По този начин ще се реализира и целта ни за диверсификация на източниците и маршрутите за доставка на природен газ. Това каза министърът на енергетиката Теменужка Петкова по време на откриването на конференция „Стратегическа инфраструктура и инвестиции, България 2017“, организирана от Градът медиа груп.Министър Петкова припомни, че през месец ноември 2016 г. в експлоатация бе въведена първата междусистемна газова връзка на България, а именно тази с Румъния. Сега приоритетно работим за изграждането на интерконектора с Гърция – стратегическа инфраструктура не само за двете страни, а и за региона на Югоизточна Европа и за Европейския съюз, подчерта Петкова. По думите й трите нерешени проблема пред проекта – взимане на окончателно инвестиционно решение, провеждане на успешен пазарен тест и осигуряване на финансиране за проекта вече са успешно приключени. Освен полученото финансиране от ЕК в размер на 45 млн. евро, в няколко последователни бюджетни години българското правителство потвърждава държавна гаранция в размер на 110 млн. лв. „В момента финализираме процеса за получаване на допълнително финансиране за проекта по оперативна програма „Иновации и конкурентоспособност“, ще размитаме на европейската солидарност“, обяви министър Петкова. Тя допълни, че предстои обявяването на обществената поръчка за избор на строител за изграждане на проекта на стойност около 120 млн. евро. Предвижда се строителството да стартира през първото тримесечие на 2018 г. Продължава работата и за завършване на проектите за интерконектори със Сърбия и Турция, каза още Петкова. Като друг важен за интегрирането на българския енергиен пазар към съседните, тя определи проекта за разширение на капацитета на газовото хранилище Чирен до 1 млрд. куб. м.България разполага с 2 765 км. национална и газопреносна мрежа, която е изключително добре поддържана. „Всяка година инвестираме средства в нейната рехабилитация и модернизация, така че тя да е надеждна и функционална. Това предимство на страната ни убеди колегите от Главна дирекция „Енергетика“ на ЕК да разработим съвместно концепцията за изграждане на газоразпределителен център на територията на България, така че да получаваме природен газ от различни източници и да го транспортираме“, каза министър Петкова. Предстои провеждане на обществена поръчка за предпроектно проучване за газоразпределителния център „Балкан“, за което „Булгартрансгаз“ ЕАД получи 920 хил. евро европейско финансиране. Тя подчерта, че с оглед последното развитието на газовите проекти в региона, в рамките на предпроектното проучване ще се разгледа и възможността природен газ да постъпва на входна точка Турция и да преминава през изходна точка Сърбия. За българското правителство е от изключително значение да се запази стратегическата роля на България и тя да се превърне в транзитен център за Европа, допълни Петкова.Тя определи и електроенергийната инфраструктура като неразделна част от стратегическата. „Електроенергийният системен оператор“ ЕАД получи над 30 млн. евро по Механизма за свързване на Европа и ще работи по изграждане на проекти, сред които и далекопроводът между Добруджа и Бургас. Това ще ни даде възможност Българската независима енергийна борса да се интегрира към борсите на съседните страни.Изграждането на енергийна инфраструктура ще бъде заложено и в Енергийната стратегия на България за 2030 г. с хоризонт до 2050 г. За нейното разработване Министерството на енергетиката ще привлече всички заинтересовани страни. Това е стратегически за българската енергетика документ, не е само за едно правителство, а за десетилетия напред и следва да се приеме с консенсус, каза още Петкова.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.15", "title": " Теменужка Петкова: Приоритетно работим за изграждането на интерконектора с Гърция"}
{"url": "https://trud.bg/%d0%be%d1%82%d0%bc%d0%b5%d0%bd%d0%b8%d1%85%d0%b0-%d0%b1%d0%b5%d0%b4%d1%81%d1%82%d0%b2%d0%b5%d0%bd%d0%be%d1%82%d0%be-%d0%bf%d0%be%d0%bb%d0%be%d0%b6%d0%b5%d0%bd%d0%b8%d0%b5-%d0%b2-%d1%88%d0%b8%d1%88/", "text": "Кметът на Раковски Павел Гуджеров отмени частичното бедствено положение на територията на общината, което бе въведено след избухналия в 6,24 часа на 2 юни пожар на територията на Завода за преработка на твърди битови отпадъци. „Пожарът е овладян напълно. Обстановката в селата в близост до завода е спокойна, а стойностите на вредните вещества в атмосферния въздух са близки до нулата“, увери Павел Гуджеров, който е бивш заместник-министър на МОСВ. Под ръководството на кмета на Раковски от Общинския щаб при бедствия са извършени огледи на цялата територия на бившия Стоманолеярен завод и са отчетени куп нарушения във връзка със стопанисването на сградите не по предназначението им и нерегламентирано струпване на отпадъци.В сигнал до МОСВ, РИОСВ-Пловдив, ГД ПБЗН и парламентарната комисия по околна среда и водите кметът Павел Гуджеров уведомява ресорните институции относно негативното отражение върху здравето на населението на село Шишманци и на близките населени места в резултат на пожара на 2 юни. „Имайки предвид непосредствената опасност за живота и здравето на хората от Община Раковски, високото обществено напрежение и повтарящият се за пети път пожар в комплекса, както и с цел предотвратяване възникването на подобни произшествия, Ви молим да се изв ърши детайлна проверка и от Ваша страна като при констатиране на извършени нарушения – да се наложат съответни санкции“, пише в сигнала.Кметът на Община Раковски настоява целия комплекс от фирми, които преработват, складират и депонират да бъдат задължени да извършват дейността си по законосъобразен, безопасен и екологосъобразен за населението начин. В писмо до ГД ПБЗН Гуджеров благодари за професионалната работа на огнеборците.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.15", "title": " Отмениха бедственото положение в Шишманци"}
{"url": "https://trud.bg/%d0%bf%d0%be%d0%b2%d0%b4%d0%b8%d0%b3%d0%bd%d0%b0%d1%85%d0%b0-%d0%be%d0%b1%d0%b2%d0%b8%d0%bd%d0%b5%d0%bd%d0%b8%d0%b5-%d0%bd%d0%b0-%d0%bc%d0%bb%d0%b0%d0%b4%d0%b5%d0%b6-%d0%b7%d0%b0%d0%b4%d0%b8%d0%b3/", "text": "Повдигнаха обвинение на 18-годишно момче от село Тотлебен за противозаконно отнемане на товарен автомобил „Пежо“. Младежът отмъкнал камиона от град Две Могили, Русенско. По-късно изоставил возилото в землището на свищовското село Алеково.Деянието е извършено на 24 срещу 25 март тази година. Към момента извършителят изтърпява наказание „лишаване от свобода“.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.15", "title": " Повдигнаха обвинение на младеж, задигнал камион"}
{"url": "https://trud.bg/%d0%bc%d0%b0%d1%89%d0%b0%d0%b1%d0%bd%d0%b0-%d0%bf%d0%be%d0%bb%d0%b8%d1%86%d0%b5%d0%b9%d1%81%d0%ba%d0%b0-%d0%b0%d0%ba%d1%86%d0%b8%d1%8f-%d0%b5-%d0%bf%d1%80%d0%be%d0%b2%d0%b5%d0%b4%d0%b5%d0%bd%d0%b0/", "text": "Мащабна полицейска акция е проведена вчера на територията на Пазарджик и Пещера, в хода на която са извършени проверки в пазарджишкия квартал „Изток“ и в пещерските „Луковица“ и „Пирин“ с цел  установяване на нелегални  търговски обекти. В акцията са участвали служители от ОДМВР, районните управления в Пазарджик и Пещера, екипи на Зоналното жандармерийско управление в Пловдив и инспектори от ТД на НАП-Пловдив, съобщи МВР.Проверени са общо 35 обекта, като е установено, че 16 от тях са незаконни и предстои да бъдат запечатани. Данъчните инспектори са съставили 23 акта за установяване на различни административни нарушения. В приземен етаж от къща, обособен като магазин, служители на сектор „Противодействие на икономическата престъпност“ констатирали търговска дейност с маркови спортни стоки и парфюми от реномирани марки без съгласието на притежателя на правата за страната ни.При проверка в землището на с. Сбор, в местността „Моловица“, криминалисти от РУ-Пазарджик  установили нива, засадена с марихуана. При проведеното разследване станало ясно, че производители на забранената наркорастителност са И.С./42г./ от Пазарджик и 25-годишната И.П. от с. Черногорово. От местопрестъплението са иззети 205 растения канабис, достигнали височина до 145 см, с обща маса около 37 килограма. Двамата производители на наркотици са задържани в ареста за срок от 24 часа. По случая е образувано полицейско производство под наблюдението на прокуратурата.В хода на продължилото разследване на случаи, свързани с кражби на селскостопански животни и задържаните преди два дни трима жители на Велинград, криминалистите установили, че единият от задържаните – А.К. /28г./,  е извършил подобно престъпление и в началото на май, когато разбил входната врата на частна стопанска постройка и откраднал 25 агнета, 4 овце и две телета. Припомняме, че на 13 юни той и двама негови съграждани бяха задържани за противозаконно отнемане на микробус и кражба на животни. Работата по документиране на престъпната дейност и на тримата мъже продължава.По време на акцията полицейските служители са извършили проверки и на стотици моторни превозни средства и техните водачи – установени са над 70 нарушения по Закона за движение по пътищата. На всички водачи са съставени актове.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.15", "title": " Мащабна полицейска акция е проведена на територията на Пазарджик и Пещера\t\t\t"}
{"url": "https://trud.bg/%d1%81%d0%b2%d0%b8%d1%89%d0%be%d0%b2-%d0%b1%d0%bb%d0%b5%d1%81%d0%b2%d0%b0-%d0%b7%d0%b0-%d1%87%d0%b5%d1%81%d1%82%d0%b2%d0%b0%d0%bd%d0%b8%d1%8f-%d0%bd%d0%b0-140-%d0%b3-%d0%be%d1%82-%d0%be%d1%81%d0%b2/", "text": "Трескава подготовка кипи в Свищов за предстоящите грандиозни чествания на 140 г от Освобождението. Крайдунавският град придобива празничен вид като са подменени всички саксии с цветя по главната улица и са боядисани стълбовете, на които ще се развеят нови трикольори.„Прави се ремонт на централния фонтан на площада, който беше в окайващо състояние. Ремонтни дейности са извършват в двора на Къщата – музей „Алеко Константинов“, както и на музея в село Горна Студена, където е  била главната квартира на руската армия през 1877 година и е пребивавал император Александър ІІ. Местността „Паметниците“. Там преди 140 години се провежда историческата битка за Освобождението на Свищов”, информира кметът на Свищов Генчо Генчев.Градоначалникът допълни, че на 25 юни, от 10.30 часа нв прочутата местност  „Паметниците“ ще  се състои историческа възстановка „Форсиране на река Дунав и освобождението на Свищов“. Мащабното събитие ще включи над 100 доброволци от цяла България и НД „Традиция“.В момента работници почистват местността, боядисват оръдията, издигат нови три пилона за знамена до Братската могила. Управата на Свищов е предприела още облагородяване на кътовете за отдих и монументите. На 27 юни, от 11.20 часа там ще се проведе церемонията по поднасяне на венци и цветя в памет на загиналите воини. За празниците са поръчани 140 нови български трибагреника, които ще бъдат поставени по главните улици на Свищов и историческите места. Особено внимание са отделя на входовете на града, където се почиства излишната растителност и се озеленяват крайпътните площи.„Засети са над 20 000 декоративни храсти и цветна растителност”, допълниха от кметството в първия освободен у нас град.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.15", "title": " Свищов блесва за чествания на 140 г от Освобождението"}
{"url": "https://trud.bg/4600-%d0%b5%d0%b2%d1%80%d0%be-20-000-%d1%80%d1%83%d0%b1%d0%bb%d0%b8-%d0%b8-%d0%b7%d0%bb%d0%b0%d1%82%d0%bd%d0%b8-%d0%bd%d0%b0%d0%ba%d0%b8%d1%82%d0%b8-%d0%b1%d1%8f%d1%85%d0%b0-%d0%b7%d0%b0%d0%b4%d0%b8/", "text": "Кражба на 4600 евро, 20 000 рубли и златни накити бе осъществена в частен имот в Балчик вечерта на 14 юни.Към този момент властите са установили, че извършителят се е промъкнал в имота между  2 и 6.45 часа през незаключена врата и е извършил крупната кражба.По случая е образувано досъдебно производство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.15", "title": " 4600 евро, 20 000 рубли и златни накити бяха задигнати в Балчик"}
{"url": "https://trud.bg/%d1%80%d1%83%d0%bc%d0%b5%d0%bd-%d1%80%d0%b0%d0%b4%d0%b5%d0%b2-%d0%bd%d0%b5%d0%ba%d0%b0-%d0%b4%d0%b5%d0%bf%d1%83%d1%82%d0%b0%d1%82%d0%b8%d1%82%d0%b5-%d1%81%d0%b0-%d1%81%d0%b5-%d0%b4%d1%8a%d1%80%d0%b6/", "text": "„Нека депутатите, които предлагат такова райониране, да не бягат от своята отговорност. Те си представят, че България е президентска република. България е парламентарна република и те трябва да се държат като депутати в парламентарна република“, каза президентът.„Абсурдно е окарикатуряването на Хитлер да бъде приравнявано с флирта с нацизма”, заяви Румен Радев по повод скандала със снимките на секретаря му по антикорупционни въпроси Пламен Узунов. Радев припомни, че на 9 май е излязъл със становище, поздравил е победата  над нацизма и почел милионите жертви. „Тези политици, които сега искат оставката на г-н Узунов и то с манипулативни аргументи, тогава се направиха, че такава дата не съществува“, каза Радев.Във връзка с трагичния инцидент с хеликоптера и загиналия пилот майор Георги Анастасов президентът отново припомни ,че нашите летци летят много, много пъти под минималните санитарни стандарти, установени в НАТО. Той посочи, че модернизацията на армията не означава подмяна на едни оръжия с по-нови и съвременни. Тя включва и подмяна на нормативната база , организационни промени и най-важното -грижа за хората-издигане на мотивацията и социалния престиж. Президентът припомни, че са в ход проектите за изтребители и нови многофункционални патрулни кораби според приетото парламентарно решение преди 1 година. „Тези проекти особено за корабите трябва да се развиват с участието на българската морска, концентрирана във Варна“, посочи Радев.Във Варна президентът се срещна с кмета Иван Портних, с хората на изкуството, културата и образованието.Предстои му посещение на двамата пострадали пилоти -капитан Павел Симеонов и капитан Анатолий Апостолов във Военноморската болница във Варна, както и среща със състава на авиобаза „Чайка“, в късния следобед ще участва  в инициативата на Европейската комисия „Граждански диалог“ в Аулата на Икономическия университет.", "date": "2017.06.15", "title": " Румен Радев: Нека депутатите да се държат като в парламентарна република\t\t\t"}
{"url": "https://trud.bg/2000-%d0%b3%d0%b5%d0%b9%d0%bc%d1%8a%d1%80%d0%b8-%d0%b2-%d1%81%d0%bf%d0%be%d1%80-%d0%b7%d0%b0-12-000-%d0%bb%d0%b2-%d0%bd%d0%b0-%d1%84%d0%b5%d1%81%d1%82%d0%b8%d0%b2%d0%b0%d0%bb%d0%b0-%d0%bf%d0%bb/", "text": "Пловдив ще бъде този уикенд домакин на най-големия фестивал за електронни спортове и игри, а близо 2000 геймъри ще се надпреварват за награден фонд от 12 000 лева в Палата 2 на Международния панаир. На място посетителите ще могат да видят най-новите технологии, виртуална реалност, електронен спорт и да премерят сили в турнири, като за целта са осигурени 40 компютъра, 10 плейстейшъна и 5 чифта очила.Фестивалът „Пловдив е-Арена“ се организира за първи път в града под тепетата от Game Evolution и срещна подкрепата на Община Пловдив. „Пловдив е много добър град за организиране на подобни мероприятия заради добрия интернет и многото млади хора, които живеят тук“, заяви Димитър Александров, главен организатор на събитието.Феновете на League of Legends, Counter-Strike: Global Offensive, DotA2, Hearthstone, FIFA17и още други игри ще могат да наблюдават играчите от голяма сцена или да участват. Билетите за единия или двата дни са съответно на цени от 10 и 20 лева.Предвидени са много изненади и забавления – ретро аркадни игри, рейсинг с вибриращ волан, най-новите апликации за виртуална реалност, като всичко ще бъде безплатно за желаещите да опитат своите умения. Деца под 14 г. могат да посетят фестивала, но с придружител, съобщиха организаторите.На „Пловдив е-Арена“ ще се проведат и състезания за професионални геймъри, за които геймингът или компютърните игри са основно занимание и професия. Ще има участници от Сърбия и Румъния. Класирани са по 4 отбора за двата турнира на League of Legends и Counter-Strike.Електронните спортове са индустрия за 3,8 милиарда долара, а професионалните геймъри са еквивалентни на професионалните футболисти. Индустрията се хвали с постоянно нарастваща аудитория, а създателите на съдържание печелят от стабилните приходи и видео стриймове. Гейминг турнирите конкурират всяко спортно събитие, в платформата на Youtube гейминът събира повече гледания от новините, филмите и образователните материали, взети заедно.Организаторите се надяват да започват да работят в бъдеще с училища и университети като внедрят гейминга при съвместни образователни проекти.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.15", "title": " 2000 геймъри в спор за 12 000 лв. на фестивала „Пловдив е-Арена“\t\t\t"}
{"url": "https://trud.bg/%d1%86%d0%b8%d0%ba-%d0%b5-%d1%83%d0%b2%d0%b5%d0%b4%d0%be%d0%bc%d0%b8%d0%bb%d0%b0-%d0%bd%d1%81-%d0%b7%d0%b0-%d1%80%d0%b5%d0%b7%d1%83%d0%bb%d1%82%d0%b0%d1%82%d0%b8%d1%82%d0%b5-%d0%be%d1%82-%d1%80%d0%b5/", "text": "С писмо на ЦИК от вчера, публикувано днес, избирателната комисия е уведомила официално Народното събрание за резултатите от националния референдум на 6 ноември 2016 г.Това е последната стъпка от проточилата се процедура. От 14 юни започва да тече тримесечният срок, в който по закон депутатите трябва да се произнесат с гласуване в пленарната зала дали подкрепят или отхвърлят решенията на избирателите по всеки един от трите въпроса.ЦИК е уведомила НС чак вчера, защото обяви окончателните резултати на 1 юни и трябваше да изчака срока за обжалване на решението. Избирателната комисия трябваше да нанесе леки корекции в числата по силата на решението на Върховния административен съд по делото, в което „Шоуто на Слави“ оспорваше резултатите.Междувременно депутати от група на „Воля“ внесоха свои варианти на промени  и . ЗАКОН ЗА ПРЯКО УЧАСТИЕ НА ГРАЖДАНИТЕ В ДЪРЖАВНАТА ВЛАСТ И МЕСТНОТО САМОУПРАВЛЕНИЕПриемане или отхвърляне на предложението – предмет на референдума Чл. 23. (1) Предложението, предмет на референдума, е прието, ако в гласуването са участвали не по-малко от участвалите в последните избори за Народно събрание и ако с „да“ са гласували повече от половината от участвалите в референдума избиратели. (2) Ако предложението, предмет на референдума, не е прието, национален референдум по същия въпрос може да бъде иницииран не по-рано от две години от датата на произвеждането на референдума. (3) Когато в гласуването са участвали по-малко от участвалите в последните избори за Народно събрание, но повече от 20 на сто от гражданите с избирателни права, и ако с „да“ са гласували повече от половината от участвалите в референдума, предложението, предмет на референдума, се внася в Народното събрание и се разглежда по реда на чл. 52.Разглеждане на подписката и предоставяне на информация Чл. 52. (1) Органите, до които е отправена подписката за национална гражданска инициатива, са длъжни да разгледат направените предложения и в тримесечен срок от връчването на подписката да обявят своето решение и мерките за неговото изпълнение на своите интернет страници, в един национален ежедневник и по обществените електронни медии. (2) Общинският съвет, кметът или органите на изпълнителната власт, до които е отправена местната гражданска инициатива, са длъжни да разгледат направените предложения и в едномесечен срок от връчването на подписката да обявят своето решение и предприетите мерки в интернет страницата на общината и в един регионален вестник. (3) Органите по ал. 1 и 2 са длъжни в срока по ал. 1 писмено да уведомят инициативния комитет за своето решение и за мерките за неговото изпълнение.", "date": "2017.06.15", "title": " ЦИК е уведомила НС за резултатите от референдума, депутатите имат 3 месеца да го приемат или отхвърлят"}
{"url": "https://trud.bg/%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82%d1%8a%d1%82-%d0%be%d1%82%d1%85%d0%b2%d1%8a%d1%80%d0%bb%d0%b8-%d0%bc%d0%b0%d0%b6%d0%be%d1%80%d0%b8%d1%82%d0%b0%d1%80%d0%bd%d0%b8%d1%8f-%d0%b2/", "text": "Народното събрание отхвърли още на първо четене законопроекта на ГЕРБ за въвеждане на мажоритарна избирателна система с абсолютно мнозинство в два тура и намаляване на партийните субсидии до 1 лв. на глас годишно.„За“ проекта на ГЕРБ, въвеждащ решенията от националния референдум, гласуваха 98 депутати, „против“ бяха 121, един беше „въздържал се“.„За“ гласуваха 87 от ГЕРБ, 10 от „Воля“ и 1 независим,  „против” – 72 от „БСП за България”, 26 от „Обединени патриоти” и 23 от ДПС. „Въздържалият се“ беше от „БСП за България”.НС отхвърли и  за промени в Изборния кодекс със 24 гласа „за“, 114 „против“ и 69 „въздържал се“.", "date": "2017.06.15", "title": " Парламентът отхвърли мажоритарния вот"}
{"url": "https://trud.bg/%d1%81%d0%bf%d0%b5%d1%88%d0%bd%d0%be-%d0%bd%d0%b0%d0%b1%d0%b8%d1%80%d0%b0%d1%82-%d1%81%d1%80%d0%b5%d0%b4%d1%81%d1%82%d0%b2%d0%b0-%d0%b7%d0%b0-%d0%bb%d1%8a%d1%87%d0%b5%d1%82%d0%b5%d1%80%d0%b0%d0%bf/", "text": "Спешна кампания за бързо набиране на средства обявиха приятели и познати на родителите на 9-годишния Станислав Илиев от Търговище, който трябва да бъде подложен възможно най-скоро на лъчетерапия в Турция. Детето е с установен тумор на мозъчния ствол, който нямало как да бъде опериран и растял изключително бързо.Лекарите дали жестока прогноза само няколко месеца живот на момченцето, което до вчера било жизнено и активно. Детето вече било в инвалидна количка. Засегнати били лицевите нерви и говора. У нас нямало как бъде подложен на лъчетерапия, разказват близки.За стартиране лечението в Турция били нужни 34 000 лв., които трябва да се събират буквално за дни, апелират още те.Молбата за помощ се разпространи в социалните мрежи, дарителки кутии бяха поставени в учреждения, офиси, магазини в града. Работещи в различни фирми се организираха и буквално за ден някои успяха да събират по 1500 лв. Българи зад граница също изпращат пари.Беше съобщено, че вече е набрана сума, с която семейството заминава за Турция, но кампанията продължава, тъй като вероятно ще са нужни още средства.Във фейсбук има създадена група „Да помогнем на Станислав“, където близките подават информация за хода на кампанията и усилията за спасяване на детския живот.Дарителска сметка: IBAN:BG28UNCR70001522980076 Титуляр- Станислав Пламенов ИлиевАКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.15", "title": " Спешно набират средства за лъчетерапия на 9-годишно дете"}
{"url": "https://trud.bg/%d0%be%d1%81%d1%82%d0%b0%d0%b2%d0%b8%d1%85%d0%b0-%d0%b7%d0%b0-%d0%bf%d0%be%d1%81%d1%82%d0%be%d1%8f%d0%bd%d0%bd%d0%be-%d0%b2-%d0%b0%d1%80%d0%b5%d1%81%d1%82%d0%b0-%d0%bc%d1%8a%d0%b6%d0%b0-%d0%be%d1%82/", "text": "Софийският градски съд потвърди решението на районния и остави за постоянно в ареста Димитър Методиев, който е обвиняем, че о Магистратите в СГС трябваше да се произнесат, след като мярката на Методиев беше обжалвана от адвоката му.Според защитника му тя е изключително тежка и ненужна, тъй като Методиев е направил самопризнания и освен това не е осъзнавал какво е извършил – той си мислел, че става дума за количка за багаж, а не за дете с увреждания.Софийският градски съд обаче реши, че има реална опасност Методиев да извърши друго престъпление и запази мярката му „задържане под стража” в сила.Пред магистратите Методиев повтори защитната си теза, че не знаел за специалното предназначение на тази количка – за дете с увреждания, и заяви, че съжалява.В отговор на журналистически въпрос на излизане от залата обаче той заяви, че според него не трябва да му бъде налагано никакво наказание.В същото време стана ясно, че кражбата на количката е била извършена в рамките на изпитателен срок по друга присъда за кражба.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.15", "title": " Оставиха за постоянно в ареста мъжа, откраднал количка на дете с увреждания"}
{"url": "https://trud.bg/%d0%b2%d1%8a%d0%b7%d1%81%d1%82%d0%b0%d0%bd%d0%be%d0%b2%d0%b5%d0%bd%d0%be-%d0%b5-%d0%b4%d0%b2%d0%b8%d0%b6%d0%b5%d0%bd%d0%b8%d0%b5%d1%82%d0%be-%d0%bf%d0%be-%d0%b0%d1%81%d0%bf%d0%b0%d1%80%d1%83%d1%85/", "text": "Шофьорите вече пътуват по ремонтирания Аспаруховия мост във Варна. Предвидените ремонтни дейности на съоръжения 2 и 4 завършиха пет дни предсрочно, съобщиха от АПИ. Мостът е с нова хидроизолация, фуги, асфалт, маркировка, знаци, ограничителни системи, парапети и т. н. Инвестицията е за близо 1,3 млн. лв. и е от бюджета на Агенция „Пътна инфраструктура“. Община Варна финансира с 200 хил. лв. ремонта на тротоарите по моста.Строителните дейности стартираха на 19 април и се извършваха без спиране на трафика. Пътноподдържащото дружество ДЗЗД „ПОНТ“ работи максимално мобилизирано, за да може съоръжението да е готово през юни и в активния туристически сезон шофьорите да пътуват без ограничения.Аспаруховият мост е част от път I-1 Варна – Бургас и се състои общо от 11 съоръжения. В експлоатация е от 1976 г. и е основна връзка на ж. к. „Аспарухово“ с останалите квартали от община Варна.Ремонтът беше наложителен, тъй като не е обновяван от около 40 години. През миналата година със средства от републиканския бюджет започна поетапното обновяване и бяха ремонтирани 3 от съоръженията в посока Варна. Преасфалтирани бяха и връзките към пристанище „Варна Изток“.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.15", "title": " Възстановено е движението по Аспаруховия мост във Варна\t\t\t"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%b8-%d0%b0%d0%bb%d0%b5%d0%ba%d0%bf%d0%b5%d1%80%d0%be%d0%b2-%d0%be%d0%b1%d1%81%d1%8a%d0%b4%d0%b8%d1%85%d0%b0-%d0%ba%d0%be%d0%bd%d1%82%d1%80%d0%b0%d0%b1/", "text": "Премиерът Бойко Борисов разговаря с президента на руския петролен гигант „Лукойл” Вагит Алекперов, който е на посещение в София. Срещата им в сградата на Минестерския съвет продължи около час и половина.Двамата са обсъдили пазара на горива, контрабандата и усъвършенстване на законодателството за битката с нея.След разговора Алекперов посочи, че са били дискутирани „действия, които целят усъвършенстване на законодателството“ и се надява, че правителството ще внесе съответните актове. На въпрос дали България може да стане петролен експортен център, Алекперов обяви, че се обсъждат различни варианти за създаване на нов клъстер за нефтохимични субпродукти, оставащи след преработването на нефта. „В момента работим над това, разглеждаме различни варианти и икономическите параметри и ако те са позитивни и за България, и за нас като инвеститори, можем да ги реализираме“, обясни президентът на „Лукойл“.На срещата днес участваха още министърът на икономиката Емил Караиванов, както и председателят на „Лукойл – България” Валентин Златев.", "date": "2017.06.15", "title": " Борисов и Алекперов обсъдиха контрабандата на горива"}
{"url": "https://trud.bg/%d1%84%d1%80%d0%b0%d0%bd%d1%86%d1%83%d0%b7%d0%b8%d0%bd-%d1%83%d0%b1%d0%b8-%d0%b6%d0%b5%d0%bd%d0%b0-%d1%81%d0%b8-%d0%b2%d1%80%d1%8a%d0%b7%d0%b2%d0%b0%d0%b9%d0%ba%d0%b8-%d1%8f-%d0%b7%d0%b0-%d1%80%d0%b5/", "text": "Французин уби своята съпруга, като я завърза за релсите пред идващ влак и след това сложи край на живота си, съобщава РИА Новости.Трагедияте се е разиграла преди няколко дни в централния департамент Ер и Луара, но причината бе съобщена едва днес. Пристигналите на местопрестъплението полицаи намериха останките на жената, върху чиито крайници имало следи от тиксо.Наблизо служителите на реда откриха и тялото на мъжа, а по-късно и колата му, която дала ключа към разследването на убийството и самоубийството. Загиналите бяха идентифицирани като 34-годишната Емили и три години по-възрастния от нея Гийом.Двамата имали двегодишен брак и четири деца. Те отскоро живеели отделно, защото мъжът е бил в депресия заради продължителна липса на работа.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.15", "title": " Французин уби жена си, връзвайки я за релсите пред идващ влак"}
{"url": "https://trud.bg/%d0%bf%d0%b8%d0%bb%d0%be%d1%82%d0%b8%d1%82%d0%b5-%d0%be%d1%82-%d0%bf%d0%b0%d0%b4%d0%bd%d0%b0%d0%bb%d0%b8%d1%8f-%d1%85%d0%b5%d0%bb%d0%b8%d0%ba%d0%be%d0%bf%d1%82%d0%b5%d1%80-%d0%bf%d0%b0%d0%bd%d1%82/", "text": "Двамата военни пилоти, които пострадаха при падането на вертолета „Пантер“ в Черно море на 9 юни, ще бъдат изписани до дни и искат веднага да се върнат в строя. Това съобщи министърът на отбраната Красимир Каракачанов, след като посети в болницата кап. Павел Симеонов и кап. Анатолий Апостолов.Двамата оцеляха благодарение на светкавичната спасителна операция, осъществена от колегите им, участници в учението „Черно море 2017“. Отличилите се 14 офицери и матроси от ВМС получиха награди от министър Каракачанов и от началника на отбраната генерал-лейтенант Андрей Боцев. Сред тях бяха командващият учението и спасителната акция флотилен адмирал Мален Чубенков и ст. лейтенант Димитър Бахчеванов, който с риск за живота си извади от потъналия вертолет загиналия командир на вертолета майор Георги Анастасов.Смелият водолаз отказа да говори пред медиите. „Той все още не може да се отърси от мисълта, че не успяхме да спасим целия екипаж. Направихме всичко по силите си, надявам се, че времето лекува“, коментира Чубенков.„В трудните времена на недоимък, в които живеем, да служиш във въоръжените сили на България е героизъм. Срам ме е да кажа колко е заплатата на един военнослужещ. Знам обаче, че вие не сте тук за възнаграждението и за привилегии, а да служите с чувство на отговорност към родината“, обърна се към военните моряци министър Каракачанов. Той подчерта, че много често при инциденти вината се хвърля върху военните, но докато е на този пост, ще направи всичко възможно никой да не си позволява да използва армията като дъвка. „На всеки един български военен обществото дължи благодарност и уважение“, категоричен бе Каракачанов.", "date": "2017.06.15", "title": " Пилотите от падналия хеликоптер „Пантер“ готови да се върнат в строя\t\t\t"}
{"url": "https://trud.bg/%d0%bf%d1%83%d1%82%d0%b8%d0%bd-%d0%b0%d0%ba%d0%be-%d0%bd%d0%b5-%d0%b1%d0%b5%d1%88%d0%b5-%d0%ba%d1%80%d0%b8%d0%bc-%d1%89%d1%8f%d1%85%d0%b0-%d0%b4%d0%b0-%d0%bd%d0%b8-%d0%bd%d0%b0%d0%bb%d0%be%d0%b6/", "text": "Русия не за първи път е поставена в условията на международни санкции. Това заяви президентът Владимир Путин по време на „Пряката линия“ в отговор на въпрос дали страната е готова да живее десетилетия наред под ограниченията на икономическите санкции, наложени от Запада.„Историята показва, че сме живели под санкции в продължение на цялата наша история“, каза Путин, допълвайки: „Ако не беше Крим, щяха да измислят нещо друго за сдържането на Русия“.Според Путин санкциите не са повлияли на състоянието на икономиката на Русия драстично и дори са имала благотворен ефект. „Санкциите ни принудиха да „включим мозъците си“. В резултат на ограниченията страната възвърна компетентността ни“, каза президентът.Според него, държавите, наложиха санкции, са загубили повече. „Русия загуби от ограниченията 50-52 милиарда долара, а държавите, които ги въведоха – 100 млрд. долара“, каза Путин и напомни, че ако Западът се откаже от антируските санкции, страната му ще премахне ответните мерки.", "date": "2017.06.15", "title": " Путин: Ако не беше Крим, щяха да ни наложат санкции за нещо друго"}
{"url": "https://trud.bg/%d0%ba%d0%be%d1%80%d0%bd%d0%b5%d0%bb%d0%b8%d1%8f-%d0%bd%d0%b8%d0%bd%d0%be%d0%b2%d0%b0-%d1%89%d0%b5-%d0%bf%d1%80%d0%be%d0%b4%d1%8a%d0%bb%d0%b6%d0%b8%d0%bc-%d0%b4%d0%b0-%d1%81%d0%b5-%d0%b1%d0%be/", "text": "„Със съжаление ще напиша следващите редове: Днес ГЕРБ и ОП отново доказаха колко прав е народът да не одобрява политиците си. Една от причините е, че говорят едно преди избори, а правят друго след това.“ Това написа лидерът на БСП Корнелия Нинова във фейсбук.„Тези две партии обещаха 300 лв. минимална пенсия и преизчисляване на другите пенсии. Днес отхвърлиха нашия закон за преизчисляване на пенсиите. Те ви излъгаха, хора. И с отговорност заявявам, че каквото ние сме ви обещали, го вършим. Не само сега. Когато управлявахме през 2008 г., сме единствените преизчислили пенсиите. Скъпи, майки и бащи, баби и дядовци , приемете моето уважение и воля да продължим, докато не получите справедливост“, пише още Нинова.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.15", "title": " Корнелия Нинова: Ще продължим да се борим, докато пенсионерите не получат справедливост"}
{"url": "https://trud.bg/17-%d1%81%d1%82%d0%b0%d0%bd%d0%b0%d1%85%d0%b0-%d0%b6%d0%b5%d1%80%d1%82%d0%b2%d0%b8%d1%82%d0%b5-%d0%bd%d0%b0-%d0%bf%d0%be%d0%b6%d0%b0%d1%80%d0%b0-%d0%b2-%d0%bb%d0%be%d0%bd%d0%b4%d0%be%d0%bd/", "text": "Британската полиция потвърди смъртта на най-малко 17 души, загинали в силния пожар, който обхвана 24-етажна жилищна сграда в Лондон, предава AFP.„За съжаление, мога да потвърдя, че броят на хората, които са загинали, сега е 17“, бе казано в телевизионно изявление на правоохранителните органи в британската столица. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.15", "title": " 17 станаха жертвите на пожара в Лондон"}
{"url": "https://trud.bg/%d0%b3%d1%83%d0%b1%d0%b5%d1%80%d0%bd%d0%b0%d1%82%d0%be%d1%80%d1%8a%d1%82-%d0%bd%d0%b0-%d0%bf%d0%bb%d0%be%d0%b2%d0%b4%d0%b8%d0%b2-%d0%b8-%d0%b2%d0%b0%d0%bb%d0%b8%d1%8f%d1%82%d0%b0-%d0%bd%d0%b0-%d0%be/", "text": "Областният управител на Пловдив Здравко Димитров и валията на Одрин Гюнай Йоздемир обсъдиха съвместни проекти в сферите на туризма, културата и здравеопазването, за които има голям потенциал да бъдат реализирани в най-близко бъдеще. Това стана по време на срещата им в областната управа в града под тепетата, която се проведе броени дни след посещението на премиера на България Бойко Борисов в Турция по покана на колегата му Бинали Йълдъръм.В едночасовия си разговор двамата областни управители обсъдиха и важни теми във връзка с доброто сътрудничество и междусъседски отношения. „Това е правилният път и посоката, по които трябва да вървят страните ни. Ние сме комшии и трябва да запазим добрите взаимоотношения и за бъдещите поколения“, заяви губернаторът на Пловдив Здравко Димитров.В края на посещението си валията на Одрин подари на домакина ценна картина, а Здравко Димитров връчи на Гюнай Йоздемир плакет с изглед от Стария град на Пловдив. По време на срещата стана ясно, че още през тази година ще бъде пусната редовна авиолиния Бурса-Пловдив.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.15", "title": " Губернаторът на Пловдив и валията на Одрин замислят съвместни проекти в 3 сфери"}
{"url": "https://trud.bg/e%d0%ba-%d0%be%d0%b1%d1%81%d1%8a%d0%b6%d0%b4%d0%b0-%d1%81%d1%82%d1%80%d0%b0%d1%82%d0%b5%d0%b3%d0%b8%d1%8f-%d0%b7%d0%b0-%d0%bc%d0%bb%d0%b0%d0%b4%d0%b8%d1%82%d0%b5-%d1%85%d0%be%d1%80%d0%b0-%d0%b7%d0%b0/", "text": "ЕК обсъжда стратегия за младежки политики за следващите 20 години. Как да подкрепим младите хора да бъдат активни граждани, да имат централна роля, да намерят своите пространства в Европа за своите мечти. Това каза европейският комисар по образование, култура, младеж и спорт Тибор Наврачич при откриването на Националната младежка среща „Младежки пространства“ във Варна. Форумът събра над 150 участници от страна от градовете -Европейски младежки столици Брага и Ганджа. Еврокомисарят Тибор Наврачич поздрави Националния младежки форум и Варна, в която половината от населението й е под 35 години.Новата младежка стратегия за следващите 20 години ще бъде приета по време на българското председателство на ЕС през 2018 г., посочи министърът на младежта и спорта Красен Кралев. За Варна е чест да бъде домакин на най-голямото младежко събитие в страната, каза кметът на града Иван Портних. Пред участниците във форума той посочи, че общината заделя за образование над 104 млн.лева или 35% от бюджета си, а за ремонт на училища и детски градини тази година се дават 22 млн.лева. „Варна -град на знанието“, е другата кауза на града, каза Иван Портних.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.15", "title": " EК обсъжда стратегия за младите хора за 20 години напред"}
{"url": "https://trud.bg/%d1%81%d0%b0%d0%bd%d1%81%d0%ba%d1%80%d0%b8%d1%82%d1%81%d0%ba%d0%b8%d1%8f%d1%82-%d0%b5%d0%bf%d0%be%d1%81-%d0%bc%d0%b0%d1%85%d0%b0%d0%b1%d1%85%d0%b0%d1%80%d0%b0%d1%82%d0%b0-%d0%b8/", "text": "За първи път на българския книжен пазар излиза “Махабхарата”, разказана от Кришна Дхарма.Книгата е събитие в литературния живот в България, тъй като е първото пълно издание на преразказ на великия санскритски епос “Махабхарата” на български.За премиерата на книгата в София и Пловдив на 16-ти юни Литературен Клуб Перото в НДК от 19.00 и на 17 юни Пловдивски Културен Институт 19.00 2017 г. ще гостува авторът й Кришна Дхарма (Англия).„Махабхарата“ е един от основните културно-философски текстове на ведическата цивилизация. Хилядолетия тя не спира да вълнува умовете на слушатели, читатели, мислители, изследователи, учени, критици, художници, драматурзи, музиканти… Защото “Махабарата” е текстът, в който се съдържа всичко. Вълнуваща, величествена, възвишена и непреходна със своя сюжет, морални и етически идеи, философия и дълбоки духовни проникновения.", "date": "2017.06.15", "title": " Санскритският епос “Махабхарата“ излиза на български"}
{"url": "https://trud.bg/%d1%80%d0%b0%d0%b7%d1%80%d0%b5%d1%88%d0%b0%d0%b2%d0%b0%d1%82-%d1%81%d0%b2%d0%be%d0%b1%d0%be%d0%b4%d0%b5%d0%bd-%d1%80%d0%b8%d0%b1%d0%be%d0%bb%d0%be%d0%b2-%d0%bd%d0%b0-%d0%b3%d1%80%d0%b5%d0%b1%d0%bd/", "text": " Свободен риболов от северната страна на гребния канал в Пловдив ще бъде разрешен тази неделя от 7 до 17 часа, съобщиха от градската управа под тепетата. Оттам допълниха, че в съоръжението се осъществява постоянен експертен контрол по отношение на растителността и видовете риба. Именно с цел установяването на моментното биосъстояние се препоръчва и провеждането на контролния улов тази неделя.Участниците трябва да спазват стриктно определените правила, а именно – да имат актуален билет за риболов, да прилагат единствено разрешените от закона способи за улов, като е разрешено използване до 2 въдици на човек. Маломерните рибки трябва да се връщат обратно във водата, а общият улов на човек не трябва да надхвърля 5 кг.По време на риболова от „Общинска полиция“ и „Общинска охрана“ ще вземат нужните мерки за предотвратяване на достъпа на автомобили на територията на гребния канал и за спазване разпоредбите на Наредбата за осигуряване на обществения ред.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.15", "title": " Разрешават свободен риболов на гребния канал в Пловдив"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%bf%d0%be%d0%b6%d0%b0%d1%80%d0%bd%d0%b8%d0%ba%d0%b0%d1%80-%d0%bf%d1%80%d0%b8%d0%bf%d0%b5%d1%87%d0%b5%d0%bb%d0%b2%d0%b0%d0%bb-%d0%ba%d0%b0/", "text": "Началник на група „Оперативен център“ в сектор „Пожарогасене и спасителна дейност“ в Силистра бе задържан под стража с определение на окръжния съд. 36-годишният Младен А. е обвинен от прокуратурата в престъпления против паричната и кредитната система, извършени от началото на 2016 г. до залавянето му на 12 юни.В извънработното си време пожарникарят припечелвал като хакер. Разследващите влезли в дирите му, след като в Русе била разбита престъпна група от шестима души. В хода на досъдебното производство се установило, че в сградата на един от задържаните силистренският служител на МВР е поддържал сървър и компютри, ползвани за престъпна дейност. Чрез 3 електронни пощенски кутии Младен А. въртял интензивна интернет комуникация с един от русенските обвиняеми. В кутиите били открити 259 писма, съдържащи информация за множество сканирани лични данни на трети лица, фактури и файлове с данни за адресите на лични електронни пощи, техните пароли и пароли за достъп до сайтове за залагания и електронни портфейли. При претърсване у пожарникаря били намерени копия на документи за самоличност на различни лица, номера, дати на валидност и CVV-кодове на чужди кредитни карти.Разследването разполага и с писмени доказателства, в които обвиняемият Тихомир Г. от Русе моли Младен А. да заличи информация от неговите имейл адреси, преди тя да бъде иззета и приложена към досъдебното производство.Колко са жертвите на компютърни измами и какви са щетите от дейността на групата ще се изяснява тепърва. Младен А. може да обжалва мярката си за неотклонение пред апелативния съд във Варна, уточниха от пресцентъра на апелативната прокуратура.", "date": "2017.06.15", "title": " Задържаха пожарникар – припечелвал като хакер"}
{"url": "https://trud.bg/%d0%bc%d0%be%d0%b1%d0%b8%d0%bb%d0%bd%d0%be-%d0%bf%d1%80%d0%b8%d0%bb%d0%be%d0%b6%d0%b5%d0%bd%d0%b8%d0%b5-%d0%bf%d0%be%d0%ba%d0%b0%d0%b7%d0%b2%d0%b0-%d0%b0%d1%82%d1%80%d0%b0%d0%ba%d1%86%d0%b8%d0%b8/", "text": "Мобилно приложение, разработено от варненска компания, представя информация за няколко десетки културни, спортни и туристически обекти във Варна.Апликацията за смартфони Lighthouse е напълно безплатна и всеки, който я използва, получава информация за забележителности, концерти, спортни събития, места за пазаруване и навигация как да стигне до тях.Мобилното приложение използва една от най-напредничавите технологии, т.нар. бийкъни (от англ. beacon). Това са базирани на bluеtooth стандарта радио предаватели, с големината на флаш памет, нискоенергийни, които се монтират лесно и издържат до две години след поставянето им.В морската столица вече са инсталирани 25 устройства до забележителностите.Инициативата е реализирана със съдействието на Община Варна. До момента в приложението присъстват над 40 обекта от Варна като съвсем скоро към тях ще се присъединят хотели, заведения и фирми.", "date": "2017.06.15", "title": " Мобилно приложение показва атракциите във Варна"}
{"url": "https://trud.bg/%d0%b4%d1%8a%d1%80%d0%b6%d0%b0%d0%b2%d0%b0%d1%82%d0%b0-%d0%bf%d0%be%d0%bb%d1%83%d1%87%d0%b8-%d1%81%d1%80%d0%b5%d0%b4%d0%b5%d0%bd-3-20-%d0%b7%d0%b0-%d0%b3%d1%80%d0%b8%d0%b6%d0%b0%d1%82%d0%b0-%d0%b7/", "text": "Национална мрежа за децата представи в Парламента годишния си доклад „БЕЛЕЖНИК 2017: Какъв е средният успех на държавата в грижата за децата?“, който оценява изпълнението на ангажиментите на различните държавни институции в политиките, касаещи грижите за децата и семействата.Изпълнителният директор на Национална мрежа за децата Георги Богданов заяви, че тази година се отчита лек спад в изпълнението на държавни ангажименти и средният годишен успех в „Бележник 2017“ е Среден 3.20. През предишната година общата средна оценка на институциите бе 3.28 и това беше най-високия успех през годините.Областите с най-висок успех са „Здравеопазване“ и „Образование“ – съответно с оценки Добър 3.64 и Среден 3.44. В здравеопазването се оценява положително намаляването на детската смъртност и усилията за приоритизиране на майчиното и детско здраве. В областта на образованието повишението на оценката се дължи на напредъка в областта на училищното образование и на ангажиментите, свързани с приобщаващото образование, част от новия Закон за предучилищното и училищното образование.Област „Правосъдие“ получава оценка Среден 3.05, тъй като реформата на системата за детско правосъдие все още не е факт, въпреки че през 2016 г. Министерството на правосъдието изработи проект на закон, който да замени остарялото законодателство в областта. Председателят на КВДМС Славчо Атанасов информира, че законопроектът за детско правосъдие ще влезе скоро за обсъждане в парламента.Област „Семейство и алтернативни грижи“ получава оценка Среден 3.01 тъй като въпреки заявения ангажимент на държавата за подкрепа на родителите и гарантиране правото на детето на семейство чрез създаване на превантивни и алтернативни услуги за грижа за деца и закриване на специализираните институции, на практика продължава да липсва цялостен подход за подкрепа на детето и семейството и почти същия брой деца продължават да живеят във формална грижа, въпреки закриването на голяма част от институциите за деца.Най-ниската оценка в „Бележник 2017“, както и в предишните години, е в област „Общи принципи по Конвенцията на ООН за правата на детето“ – Среден 2.86. За пета поредна година не се отчита напредък по ангажимента за създаване на специално звено, което да разглежда случаи на дискриминация срещу деца; страната ни продължава да бъде една от трите страни членки на ЕС, които нямат специализиран омбудсман по правата на детето; продължава да има практики на дискриминация и неравно третиране на деца бежанци, деца с увреждания и деца от ромски произход по отношение на достъпа им до качествено образование, здравеопазване и адекватна жилищна и социална среда.„Ние сме запознати с доклада „Бележник“ и препоръките ви на практика са предстоящите задачи в нашия мандат“, коментира Деница Сачева, зам.-министър на образованието. Тя визира високия дял на децата, които отпадат от училище – близо 20% са извън образователната система и най-често причината за това е бедността. Другата голяма тема е приобщаващото образование, където предстои изменение на държавния образователен стандарт, за което вече е сформирана работна група. Третата голяма тема е за възпитателните училища интернати (ВУИ) и социално-педагогическите интернати (СПИ), които са на подчинение на МОН и за чието поетапно закриване също се работи.Настоящото издание на „Бележника“ е още по-специално, тъй като предлага нов подход за въвличането на деца, млади хора и възрастни в изработването му. За първи път освен експертния доклад бе подготвено и специално издание „Бележник 2017: Как децата, родителите и професионалистите оценяват държавата?“. Текстът отразява консултации и проведени фокус групи с близо 900 деца, млади хора, родители и професионалисти и показва как те усещат в реалния си живот държавните политики и ангажименти към самите тях и какво ги вълнува и притеснява най-много. Вижте детския бележник Вижте експертния „Бележник 2017“ АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.15", "title": " Държавата получи Среден 3.20 за грижата за децата\t\t\t"}
{"url": "https://trud.bg/%d0%bd%d0%b0%d0%bf-%d0%b7%d0%b0%d0%bf%d0%b5%d1%87%d0%b0%d1%82%d0%b0-%d0%ba%d0%b0%d1%81%d0%b0-%d0%bd%d0%b0-%d0%ba%d0%b8%d0%bd%d0%be%d0%bb%d0%be%d0%b6%d0%ba%d0%b0-%d0%b8%d0%b7%d0%bb%d0%be%d0%b6%d0%b1/", "text": "Касата на Международна киноложка изложба бе запечатана от данъчните в Созопол. Причината: извършване на прикрита търговска дейност.От откриването му на 12 юни, форумът, който е с продължение до 17 юни, е бил поставен под непрекъснато данъчно наблюдение. Оказало се, че предварително обявените такси за участие от два лева за българи и четири за чужденци, се маркират на касовите апарати, но паралелно с това, участниците се задължават да сключват договори за дарения в рамките средно на 45 евро, което от фискална гледна точка представлява формиране на приходи, за които не се заплаща дължимия данък.Иззета е цялата документация, съставен е акт за административно нарушение, предстои издаване на наказателно постановление. НАП Бургас е влязла във връзка с организаторите на събитието, при необходимост ще бъде извършена и последваща проверка за установяване на допълнителни факти и обстоятелства.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.15", "title": " НАП запечата каса на киноложка изложба"}
{"url": "https://trud.bg/%d1%80%d0%b0%d0%b7%d0%b1%d0%b8%d1%85%d0%b0-%d0%bd%d0%b0%d1%80%d0%ba%d0%be%d0%bb%d0%b0%d0%b1%d0%be%d1%80%d0%b0%d1%82%d0%be%d1%80%d0%b8%d1%8f-%d0%b7%d0%b0-%d0%bf%d1%80%d0%be%d0%b8%d0%b7%d0%b2%d0%be/", "text": "Близо един килограм прекурсори и готов метамфетамин, достатъчен за изработване на 50 дози, са иззети в хода на предприетите действия. Спецакцията е осъществена вчера от служители на сектор “Противодействие на криминалната престъпност” към ОДМВР-Сливен, под наблюдението на прокуратурата, съобщава МВР.До реализацията се е стигнало след продължително разследване по разкриването на нарколаборатория за производство и последващо разпространение на синтетична дрога.В хода на акцията е извършено претърсване в апартамент в центъра на град Сливен, където били задържани криминално проявеният Т.М./47г./ и 31-годишният И.Р. На адреса е намерен и иззет готов метамфетамин, като по данни на криминалисти количеството е достатъчно за производството на 50 дози, стойността на които е приблизително 1800 лева, около килограм прекурсори и вещества, необходими за производството на синтетичен наркотик.Според събраните до момента данни, Т.М.- осъждан за същата престъпна дейност и за кражби, е произвеждал дрогата по поръчка на клиенти почти ежедневно. Той е считан и за един от основните дилъри на дрога в региона. Двамата мъже са задържани в рамките на 24 часа, материалите са докладвани на прокуратурата и работата по образуваното досъдебно производство продължава. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.15", "title": " Разбиха нарколаборатория за производство на синтетичен наркотик в Сливен\t\t\t"}
{"url": "https://trud.bg/%d0%b3%d1%80%d0%b0%d0%bd%d0%b8%d1%87%d0%bd%d0%b8-%d0%bf%d0%be%d0%bb%d0%b8%d1%86%d0%b0%d0%b8-%d0%be%d1%82%d0%ba%d1%80%d0%b8%d1%85%d0%b0-%d0%bd%d0%b0%d0%b4-94-%d0%ba%d0%b3-%d0%ba%d0%b0%d0%bd%d0%b0%d0%b1/", "text": "Вчера на ГКПП Гюешево пристигнал за влизане в страната товарен автомобил “Скания”, управляван от 48-годишен турски гражданин. При извършване на проверка граничните полицаи от мобилната група на РДГП – Кюстендил с мобилна рентгенова система установили, че в две от резервните гумите има пакети. Инициирана е съвместна проверка с митнически служители, при която и в другите две резервни гуми на камиона били намерени пакети, съобщават от МВР.Иззети са общо 48 пакета с цилиндрична форма, облепени с кафяво тиксо, по 12 пакета в гума. Във всеки от тях имало листна маса и съцветия, реагирали на канабис при извършен от експерт от РДГП Кюстендил полеви наркотест. Общото тегло на откритите 48 пакети е 94.730 килограма. Уведомена е окръжната прокуратура. Турският шофьор е задържан в Регионална дирекция „Гранична полиция“ – Кюстендил.По случая е образувано досъдебно производство по описа на ГПУ-Гюешево.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.15", "title": " Гранични полицаи откриха над 94 кг канабис на ГКПП Гюешево"}
{"url": "https://trud.bg/%d1%81%d0%bb%d0%b0%d0%b2%d0%b8-%d1%82%d1%80%d0%b8%d1%84%d0%be%d0%bd%d0%be%d0%b2-%d0%ba%d1%8a%d0%bc-%d0%b4%d0%b5%d0%bf%d1%83%d1%82%d0%b0%d1%82%d0%b8%d1%82%d0%b5-%d0%ba%d0%be%d0%b8%d1%82%d0%be-%d0%be/", "text": "„Днес депутатите в Народното Събрание суспендираха българската конституция“, написа Слави Трифонов в отворено писмо по случай . “Каквото повикало – такова се обадило”, “на зла круша – зъл прът”, напомни шоуменът две поговорки. Днес депутатите в Народното Събрание суспендираха българската конституция. В Конституцията пише, че цялата власт произтича от народа и народът упражнява властта си и пряко. На референдума народът пряко упражни властта си. Пряко изрази волята си. Днес депутатите не признаха тази воля и практически извършиха държавен преврат. От днес ние не живеем в демократична държава. От днес ние живеем в някаква уродлива форма на партийна аристокрация. Аристокрация, която живее и управлява с една единствена цел – собственото си благо. Това са фактите. И ние трябва да ги осъзнаем.В европейската история обаче аристокрацията винаги е била изхвърляна от властта. Дали по мирен път или с революция – няма значение. Ние също ще изминем този път. Ще има възмездие. По един или друг начин. Това ще реши българският народ. Аз също съм част от българския народ и ще бъда част от това решение. И понеже наистина всичко зависи от българския народ, все казвам, че той е суверенът по конституция, в крайна сметка наистина е така. Не защото аз го казвам. А защото е така. В крайна сметка такава е демокрацията. А историята е показала, че българският народ е мъдър.Затова ще завърша с две поговорки.“Каквото повикало – такова се обадило.”И“На зла круша – зъл прът.”Слави Трифонов", "date": "2017.06.15", "title": " Слави Трифонов към депутатите, които отхвърлиха мажоритарния вот: На зла круша – зъл прът"}
{"url": "https://trud.bg/%d0%be%d1%89%d0%b5-%d0%b4%d0%b2%d0%b0%d0%bc%d0%b0-%d0%b1%d0%be%d0%bb%d0%bd%d0%b8-%d0%be%d1%82-%d0%bc%d0%be%d1%80%d0%b1%d0%b8%d0%bb%d0%b8-%d0%b2-%d0%bc%d0%be%d0%bd%d1%82%d0%b0%d0%bd%d0%b0/", "text": "Два нови случая на заболяване от морбили са открити в област Монтана, съобщиха от Регионалната здравна инспекция /РЗИ/. Инфекциозното заболяване  е засегнало младеж на 21 години от Монтана, който  е пребивавал в последните седмици в Чехия и Румъния,  и 41 годишна жена от село Медковец.В края на май дребна шарка бе открита при 29 годишен мъж от Монтана и детето му на година и три месеца. Според медиците мъжът, който е шофьор на ТИР, е бил заразен при преминаването си през Румъния, където  заболяването е достигнало епидемични размери.През май в област Монтана са регистрирани и  7 случая на лаймска болест, двама заболели от сифилис и един от ХИВ.", "date": "2017.06.15", "title": " Още двама болни от морбили в Монтана"}
{"url": "https://trud.bg/%d0%b4%d0%bd%d0%b5%d1%81-%d0%b5-%d0%b2%d0%b8%d0%b4%d0%be%d0%b2%d0%b4%d0%b5%d0%bd/", "text": "Днес е особен празник, точно в средата на годината. Според народно поверие празникът е в чест на Вида, сестра на двамата светци, повелители на градушките – Вартоломей и Елисей. На този ден не трябва да се работи, за да не се разгневят светците. Хората вярвали, че природното бедствие идвало като възмездие за грехове им. Вида наподобява римската Темида, която отсява истината от лъжата. От хилядолетия хората са вярвали, че дори и съдът да сгреши, идва Видовден – денят, в който ще се направи равносметка и ще се потърси отговорност, когато всичко си идва на мястото и всеки съгрешил получава наказанието си. Този ден се отбелязва не само в България, но и в Сърбия.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.15", "title": " Днес е Видовден"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%ba%d1%8a%d0%bc-%d0%b0%d0%bb%d0%b5%d0%ba%d0%bf%d0%b5%d1%80%d0%be%d0%b2-%d1%80%d0%b0%d0%b1%d0%be%d1%82%d0%b8%d0%bc-%d1%86%d0%b5%d0%bb%d0%b5%d0%bd%d0%b0/", "text": "Правителството работи целенасочено, за да осигури благоприятна бизнес среда в България и страната ни да бъде привлекателна дестинация за чуждестранните инвеститори. Това заяви министър-председателят Бойко Борисов по време на срещата му в Министерския съвет с президента на „Лукойл“ Русия Вагит Алекперов, съобщава правителствената пресслужба.В рамките на разговора премиерът Борисов акцентира върху мерките, които се предприемат от страна на кабинета в борбата с контрабандата и по-специално по отношение на горивата. Той изтъкна, че всички министерства, ангажирани с темата, действат много активно, за да се постигне максимална ефективност. По време на срещата беше отбелязано намерението на компанията да развива дейността си в България. До момента инвестициите й у нас надхвърлят 3 млрд. долара.", "date": "2017.06.15", "title": " Борисов към Алекперов: Работим целенасочено за благоприятна бизнес среда в България"}
{"url": "https://trud.bg/%d0%b8%d0%bd%d0%b2%d0%b0%d0%bb%d0%b8%d0%b4%d0%b8-%d1%82%d1%8a%d1%80%d1%81%d1%8f%d1%82-%d0%bf%d0%be%d0%bc%d0%be%d1%89-%d0%be%d1%82-%d0%b4%d0%b5%d0%bf%d1%83%d1%82%d0%b0%d1%82/", "text": "Множество проблеми поставиха членовете на Клуба на инвалида в Горна Оряховица пред народния представител от „БСП за България“ Явор Божанков. Той посети клуба по тяхна покана в рамките на поредицата от приемни и срещи с гражданите, които провежда от началото на мандата в общината.От 9 месеца назраченият уредник в Клуба е в болнични и няма кой да я смени, посочиха като основен проблем инвалидите в железничарския град. Липсата на човек на поста създава за тях множество неудобства, стана ясно още от разговора.Те изтъкнаха, че Общината осигурява за тях една-единствена карта за безплатно пътуване в градския транспорт, който е крайно недостатъчна за всички.Инвалидите настояваха да разберат дали Общината предвижда в скорошните търгове за отдаване на градския и междуградския транспорт на частна фирма има заложен критерий автобусите й да са пригодени за хора с увреждания.Явор Божанков дълго отговаря и на въпроси за националната политика. Той посочи, че БСП е вносител на законопроект за българския жестомимичен език, който ГЕРБ изобщо не допуснаха до разискване.„Опитваме се да помогнем с този закон на наши съграждани – да могат да се обучават, да си предават езика и да получават помощ от държавата, когато имат нужда да го ползват – когато не могат да си платят в съда, някой да им помогне и да преведе, когато имат нужда да получат информация от държавните органи“, подчерта Божанков.Искането на БСП да бъде приет Закон за възрастните хора също не среща разбиране у мнозинството в НС, стана ясно по време на срещата.Присъстващите се ожалиха, че с увеличаването на минималните пенсии вече има хора, които не са се трудили, а получават повече средства от инвалиди с десетилетен стаж.Членовете на клуба за пореден път изказаха недоволството си от изсичането на брезите в един от най-замърсените градове на България. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.15", "title": " Инвалиди търсят помощ от депутат"}
{"url": "https://trud.bg/%d0%b4%d0%b5%d1%81%d0%b5%d1%82%d0%ba%d0%b8-%d1%80%d0%b0%d0%bd%d0%b5%d0%bd%d0%b8-%d1%81%d0%bb%d0%b5%d0%b4-%d0%b5%d0%ba%d1%81%d0%bf%d0%bb%d0%be%d0%b7%d0%b8%d1%8f-%d0%b2-%d0%b4%d0%b5%d1%82%d1%81%d0%ba/", "text": "Експлозия избухна в детска градина в Източен Китай, предаде агенция Xinhua. За момента не е ясен броят на ранените, сред които има и деца, казват от местната полиция.Води се разследване. Не е ясна причината за взрива, станал близо до входа на детската градина, около 16:30 ч., когато родителите прибирали децата си от заведението.„Около 17 часа чухме гръм и решихме, че може би има експлозия на газ“, разказва собственик на магазин, намеращ се наблизо. По думите на очевидци вероятно много хора може би са мъртви.Би Би Си съобщава за жертви – жени и деца, позовавайки се на данни от полицията.", "date": "2017.06.15", "title": " Десетки ранени след експлозия в детска градина в Китай"}
{"url": "https://trud.bg/%d0%be%d1%81%d0%b5%d0%bc-%d0%bc%d0%b8%d1%82%d0%bd%d0%b8%d1%87%d0%b0%d1%80%d0%b8-%d0%be%d1%82-%d0%ba%d1%83%d0%bb%d0%b0%d1%82%d0%b0-%d0%be%d0%b1%d0%b2%d0%b8%d0%bd%d0%b5%d0%bd%d0%b8-%d0%b7%d0%b0/", "text": "Специализирана прокуратура повдигна обвинения на осем служители на Митнически пункт „Кулата“ за участие в организирана престъпна група за получаване на подкупи. Това съобщиха от пресцентъра на Апелативната специализирана прокуратура.Припомняме, че при акция на ГДБОП, ДАНС и Специализираната прокуратура на Митнически пункт „Кулата“ бяха задържани 23 митнически инспектори.С постановления на прокурор от СП на всеки от обвинените е наложено прокурорско задържане до 72 часа. В петък в Специализирания наказателен съд ще бъде внесено искане за налагане на мярка за неотклонение „Задържане под стража“ за всеки от тях.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.15", "title": " Осем митничари от „Кулата“ обвинени за получаване на подкупи"}
{"url": "https://trud.bg/%d0%bc%d0%b8%d0%bb%d0%b5%d0%bd-%d1%80%d1%83%d1%81%d0%ba%d0%be%d0%b2-%d0%bd%d0%be%d0%bc%d0%b8%d0%bd%d0%b8%d1%80%d0%b0%d0%bd-%d0%b7%d0%b0-%d0%bd%d0%b0%d0%b3%d1%80%d0%b0%d0%b4%d0%b0-%d1%85%d1%80%d0%b8/", "text": "Писателят Милен Русков е един от тримата номинирани родни автори, които спорят за награда „Христо Г. Данов“ в най-престижната от деветте категории – Българска художествена литература“. Милен Русков е номиниран за том 1 и 2 на романа си „Чамкория“, а конкурентите му са пловдивският писател Недялко Славов за романа „Камбаната“ и Момчил Николов за романа „Последната територия“.Престижните призове за принос в националната книжовна култура на България ще бъдат връчени на 16 юни (петък) от 17 часа в дома на патриарха на родното книгоиздаване Христо Г.Данов в Стария град в рамките на ежегодната инициатива „Пловдив чете“. Професионално жури ще определи първенците в деветте категории сред общо 27 номинирани на последното си заседание непосредствено преди официалната церемония по награждаване.Националната награда „Христо Г. Данов“ за принос е учредена през 1999 г. от Министерството на културата, Национален център за книгата и Община Пловдив във връзка с провеждането на „Европейски месец на културата“. Присъжда се ежегодно и е насочена към всички, свързани със създаване и популяризиране на книгата – автори, преводачи, издатели, художници, библиотечни дейци, книгоразпространители, критици, във всички жанрове в областта на литературата – художествена литература, хуманитаристика, литература за деца, електронно издаване и нови технологии. Призът е малка пластика, диплом и парична сума. Носителят на наградата за цялостен принос се определя лично от министъра на културата Боил Банов, който се очаква да присъства на тържествената церемония.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.15", "title": " Милен Русков номиниран за награда „Христо Г. Данов“"}
{"url": "https://trud.bg/%d0%bf%d1%80%d0%be%d0%b2%d0%b5%d0%b6%d0%b4%d0%b0%d1%82-%d0%b4%d0%b5%d1%82%d1%81%d0%ba%d0%b8-%d1%82%d1%83%d1%80%d0%bd%d0%b8%d1%80-%d0%bf%d0%be-%d1%84%d1%83%d1%82%d0%b1%d0%be%d0%bb-%d0%b2-%d0%b5%d0%bb/", "text": "На обновения градски стадион в Елена в събота и неделя ще се проведе петият по ред детски турнир по футбол в памет на футболни деятели и състезатели от града. Спортната проява се организира от община Елена и местния футболен клуб „Чумерна“ със съдействието на Зонален съвет на БФС В.Търново.Заявка са участие в турнира са подали осем отбора от шест града – ФК „Олимпия“ и ПФК „Верея“ от Стара Загора, ПФК „Етър“ В.Търново, ПФК „Локомотив“ Г.Оряховица, ФК „Янтра 1919“ Габрово, ФК „Локомотив“ Дряново, ФК „Чумерна“ и ФК „Вечвой“ от Елена. Отборите са разпределени в две групи и жребият вече е изтеглен. Срещите ще се играят през двата почивни дни, като първата е в събота от 14 часа между „Етър“ и „Янтра“. Съдийската бригада е от Велико Търново.Организаторите ще връчат специални купи на призьорите, а също и купи на всички участници в турнира. Отборите ще получат за награда топки, а младите футболисти – медали. Ще има и пет индивидуални награди – за най-добри вратар, защитник, халф и нападател, а също и за голмайстор на турнира.", "date": "2017.06.15", "title": " Провеждат детски турнир по футбол в Елена"}
{"url": "https://trud.bg/%d0%b0%d0%bb%d0%be-%d0%b8%d0%b7%d0%bc%d0%b0%d0%bc%d0%bd%d0%b8%d1%86%d0%b8%d1%82%d0%b5-%d1%83%d0%b6%d0%b8%d0%bb%d0%b8%d1%85%d0%b0-%d0%b4%d0%b2%d0%b0%d0%bc%d0%b0-%d0%bf%d0%bb%d0%be%d0%b2%d0%b4%d0%b8/", "text": "Страхотен удар реализираха в сряда в Пловдив телефонните измамници, чиито поредни жертви станаха двама пенсионери от града под тепетата. 80-годишен дядо се прости с 200 грама злато, които оставил в плик до контейнер за боклук край дома си, изпълнявайки указанията на ало-мошениците.Те му позвънили около 13.30 часа от името на служител на МВР, който обяснил на възрастния човек, че притежава фалшиви златни бижута и незабавно трябва да ги предаде в полицията.Но за да не се разкарва до районното управление, е по-добре да ги остави в плик до контейнера за смет, откъдето автопатрул на полицията ще ги вземе.Мним полицейски служител пък позвънил в сряда вечер и на 73-годишна пловдивчанка, която около 21 часа хвърлила през терасата на апартамента си плик с 20 000 лв., след като била заблудена, че помага на разследващите за задържане на телефонни измамници.По случаите работят криминалисти от Второ и Четвърто РУ на МВР-Пловдив, където са образувани досъдебни производства.", "date": "2017.06.15", "title": " Ало-измамниците ужилиха двама пловдивски пенсионери с 20 000 лв. и 200 грама злато"}
{"url": "https://trud.bg/%d0%b2-%d0%bf%d0%b0%d1%80%d0%ba-%d0%b2%d1%80%d0%b0%d0%bd%d0%b0-%d1%81%d0%b5-%d0%bf%d1%80%d0%be%d0%b2%d0%b5%d0%b4%d0%b5-%d1%84%d0%b5%d1%85%d1%82%d0%be%d0%b2%d0%b0%d0%bb%d0%b5%d0%bd-%d1%82%d1%83/", "text": "На 14 юни 2017 г. в парка на двореца “Врана” се проведе фехтовален турнир по случай 80 години от рождението на Н.В.Цар Симеон II. В състезанията участваха 16 талантливи момчета и момичета от майсторския клас 2017 по сабя на фехтовална академия “Васил Етрополски”. Царят изгледа с голям интерес цялото състезание, а след това сподели с някои от фехтовачите, че и той като млад е тренирал фехтовка, съобщи сайтът на Симеон II.През 2014 г. Фехтовална академия “Васил Етрополски” и Българската фехтовална лига проведоха турнир по случай 70-та годишнина от възшествието на Царя. Миналата година Негово Величество бе патрон на състезанията, с които Българската федерация по фехтовка отбеляза своя 90-годишен юбилей.Негово Величество връчи на участниците специално изработени  възпоменателни плакети с неговия автограф и девизът “Вярност и постоянство”. Г-н Запрян Ванчев, директор на фехтовалната академия награди Царя със златна почетна значка с логото на турнира, а на г-н Йордан Динев връчи сребърна с благодарност за помощта му за развитието на фехтовката в България.Победителите при момчетата и момичетата получиха от Негово Величество купата “Цар Симеон II”. Г-н Ванчев разказа пред гостите и участниците, че идеята им е турнирът по фехтовка да се провежда ежегодно и да бъде на името на Цар Симеон II.Видимо развълнуван, Негово Величество благодари на организаторите и младите таланти. Каза им, че фехтовката е един много хубав спорт, който възпитава такива ценни качества като доблест и благородство и им пожела успехи на международните турнири.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.15", "title": " В парк „Врана“ се проведе фехтовален турнир в чест на 80-ия юбилей на Цар Симеон"}
{"url": "https://trud.bg/%d1%82%d1%80%d0%b8-%d0%b3%d0%be%d0%b4%d0%b8%d0%bd%d0%b8-%d0%b7%d0%b0%d1%82%d0%b2%d0%be%d1%80-%d0%b7%d0%b0-%d0%bc%d0%bd%d0%b8%d0%bc%d0%b0-%d1%87%d0%b8%d0%bd%d0%be%d0%b2%d0%bd%d0%b8%d1%87%d0%ba%d0%b0/", "text": "По внесен обвинителен акт на Софийска районна прокуратура, на 14.06.2017 г. Софийският районен съд постанови осъдителна присъда спрямо Илияна Йорданова. С първоинстанционната присъдата на Йорданова е наложено наказание „лишаване от свобода“ за срок от три години при първоначален строг режим, съобщават от Прокуратурата.Съдебното производство е проведено по реда на съкратеното съдебно следствие, като подсъдимата е признала изцяло фактите в обвинителния акт.Йорданова е предадена на съд от Софийската районна прокуратура за измама, извършена при условията на специален рецидив и продължавана престъпна дейност, при която са пострадали две жени. В периода от 20.02.2015 г. до 10.03.2015 г. в гр. София Йорданова възбудила и поддържала заблуждение у пострадалите А. В. и Л. В., че работи като началник на отдел в Столична община и че ще съдейства на А. В. да бъде назначена като служител в общината. В действителност през посочения период подсъдимата била безработна. Независимо от това, на седем различни дати Йорданова се срещала с двете пострадали, поддържайки у тях създадените от нея неверни представи, че ще осигури работа на Л. В. в Столична община. Мотивирани от неотговарящите на истината обещания на Йорданова, двете жени й предали неколкократно различни парични суми, общо възлизащи на 2400 лв. Йорданова успяла да убеди двете пострадали, че парите са необходими за заемането на исканата от Л.В. позиция в посочената институция, като ще послужат за такси за подаване на документи, за записване и участие в конкурс, за назначаване на по-висока длъжност и др.Подсъдимата Йорданова е осъждана многократно за престъпления против собствеността. В момента изтърпява наказание „лишаване от свобода“ за срок от една година, наложено й във връзка с други извършени от нея измами.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.15", "title": " Три години затвор за мнима чиновничка от Столична община\t\t\t"}
{"url": "https://trud.bg/%d0%bf%d1%80%d0%b5%d1%83%d1%81%d1%82%d0%b0%d0%bd%d0%be%d0%b2%d0%b8%d1%85%d0%b0-%d0%b8%d0%b7%d0%b4%d0%b8%d1%80%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d1%85%d0%be%d1%80%d0%b0-%d0%b2-%d0%b3/", "text": "Лондонските спасителни и пожарни служби преустановяват издирването на хора в горящата 24-етажна жилищна сграда заради опасност от срутване на конструкцията, предава Deutsche Welle.Пожарните екипи са успели да проверят всички етажи на блока, въпреки че близо денонощие след избухването огънят все още не е напълно овладян. Началникът на лондонската пожарна служба Дани Котън заяви, че много от огнеборците са травмирани от „ужасяващите сцени“, на които са станали свидетели, включително хвърляне на деца от прозорците и скачане на хора от горящата сграда.Междувременно полицията потвърди, че  на огнения ад е достигнал до 17 души. Други 78 души са пострадали, 18 от които се намират в критично състояние. Съдбата на десетина души остава неизвестна.", "date": "2017.06.15", "title": " Преустановиха издирването на хора в горящата сграда в Лондон"}
{"url": "https://trud.bg/%d0%bf%d1%80%d0%b5%d0%bf%d0%be%d0%b4%d0%b0%d0%b2%d0%b0%d1%82%d0%b5%d0%bb%d0%b8-%d0%bd%d0%b0-%d1%82%d0%b5%d1%85%d0%bd%d0%b8%d1%87%d0%b5%d1%81%d0%ba%d0%b8-%d1%83%d0%bd%d0%b8%d0%b2%d0%b5%d1%80%d1%81/", "text": "Преподаватели от Технически университет-Пловдив обучиха на място 64 специализанти от военното предприятие „Арсенал“ АД в Казанлък. На 20 от тях в четвъртък бяха връчени сертификатите за успешно завършено едногодишно обучение. Директорът на ТУ-Пловдив проф. д-р Въльо Николов съобщи, че това е трети пореден курс за изнесено обучение, при което научни екипи от университета и лектори от предприятието преподават 340 учебни часа 7 дисциплини от военното инженерство в направленията „Стрелково оръжие“ и „Боеприпаси“.„Всяка държава развива свой потенциал и кадри, като връзките между учените във военната област са твърде ограничени заради съображения за национална сигурност. В предприятията обаче има информация и върхови технологии, позволяващи на учените да създават национален теоретичен задел от разработки за нови оръжия и боеприпаси“, коментира директорът на Центъра за обучение на специализанти към ТУ-Пловдив доц. д-р Дечко Русчев, според когото връзките с предприятията от военно-промишления комплекс са важни и за научните работници.Нарастващият бизнес на „Арсенал“ АД поставя нови предизвикателства пред компанията при намиране на допълнителни работници и особено на специалисти, с които да се отговори на пазарното търсене на продукцията. Затова тя е създала своя система от стимули и специални договори за нейни служители, искащи да учат определени инженерни специалности. По метода на изнесено обучение вече са обучени 64 специализанти от „Арсенал“ АД – от конструктивните отдели, средния мениджърски екип и отделите по качество. Кадри на военната фирма се обучават в Технически университет-Пловдив и по редовни бакалавърски и магистърски програми. За предстоящата учебна година компанията е направила подбор на 60 служители, които да започнат през есента обучение за бакалаври във факултета по „Машиностроене и уредостроене“. Стимулите за тези бъдещи студенти ще бъдат заплащане на пълна такса за първи семестър, а от втория субсидията е според успеха и варира от 100-процентово заплащане на таксите във вуза за отличниците до 50-процентно на тези, които си вземат изпитите.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.15", "title": " Преподаватели на Технически университет-Пловдив обучиха 64 специализанти от „Арсенал“ АД"}
{"url": "https://trud.bg/%d0%bf%d0%bb%d0%be%d0%b2%d0%b4%d0%b8%d0%b2%d1%87%d0%b0%d0%bd%d0%b8-%d0%bf%d1%83%d1%81%d0%ba%d0%b0%d1%82-%d0%b7%d0%b0%d0%b5%d0%b4%d0%bd%d0%be-%d0%bf%d0%b8%d1%81%d0%bc%d0%be-%d0%b4%d0%be-%d0%b0%d1%80/", "text": "Жителите и гостите на Пловдив от всички етноси ще могат да пуснат тази неделя своето писмо до Арменския поп и да получат много подаръци, съобщиха от местната фондация „Аракс“. Тя е организатор на 10-дневния фестивал на арменското изкуство, но само на 18 юни (неделя) ще се приемат писма и оплаквания, адресирани до Арменския поп, на Стълбите на Каменица и пространството с надписа „PLOVDIV 2019“, което ще се превърне в музикална сцена.На нея различни състави ще представят характерни арменски танци, като в програмата ще участват вокалната група на арменското училище, формация „Сирун“, ученици от музикалното училище и Езикова гимназия „Иван Вазов“ и известната найсторка на плетени и шити кукли Даниела, която ще покаже как сами може да направим оригинален подарък от ръчно изработени изделия. Всички присъстващи ще могат да чуят и една красива приказка за прекрасната и слънчева Армения, да видят фотоси на древните храмове и манастири, да танцуват и пеят.“Ние, пловдивските арменци, обичаме своя град, обичаме хълмовете му и Марица, която тихо ромоли през него. Обичаме и  своите съграждани  – евреи, руснаци, италианци, роми и турци, но заедно с това сме и деца на света. Затова за този наш празник сме поканили приятели арменци от други страни, за да танцуваме заедно в Пловдив.Векове наред ние сме част от културата на хилядолетния град и на 18 юни ще покажем спектакъл, в който млади хора от различен произход ще пеят и танцуват заради обичта си към нас“, съобщи д-р Ахавни Кеворкян, директор на Арменския културно-информационен център, основен организатор на фестивала и член на управителния съвет на фондация „Заедно“ в Пловдив.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.15", "title": " Пловдивчани пускат заедно писмо до Арменския поп на 18 юни"}
{"url": "https://trud.bg/%d0%bc%d1%8a%d0%b6-%d1%83%d0%b1%d0%b8%d0%bb-%d0%b6%d0%b5%d0%bd%d0%b0-%d1%81%d0%b8-%d1%81-%d0%ba%d0%be%d0%bb-%d0%be%d1%81%d1%82%d0%b0%d0%b2%d0%b0-%d0%bf%d0%be%d1%81%d1%82%d0%be%d1%8f%d0%bd%d0%bd/", "text": "Окръжният съд във Велико Търново постанови мярка за неотклонение „задържане под стража” за 54-годишния Атанас Христов, който преби до смърт съпругата си. Магистратите се произнесоха с определение по искане на прокуратурата за постоянен арест на автобусния шофьор.На Атанас Христов е повдигнато обвинение за убийство по особено мъчителен начин и с особена жестокост. Жертвата е 50-годишната му съпруга Веселинка Христова, която умъртвил с множество удари с дървен кол. За извършеното от мъжа от павликенското село Паскалевец тежко умишлено престъпление, го грози наказание от 15 до 20 години лишаване от свобода, доживотен затвор или доживотен затвор без замяна.Делото е образувано по искане на прокурор от ВТОП, поддържано в съдебно заседание. Защитникът на обвиняемия оставя на съда да прецени най-подходящата мярка за неотклонение, съобразно закона и наличните доказателства. Обвиняемият лично заявява, че не възразява на искането на прокуратурата за налагане на най-тежката мярка за неотклонение.Според състава на ВТОС, въпреки ранния етап от разследването, са налице достатъчно обстоятелства, за да се направи обосновано предположение, че Атанас Христов е автор на деянието, в което е обвинен. „Налице е хипотезата за наличие на реална опасност обвиняемият да се укрие, предвид високата обществена опасност на деянието, за което законът предвижда наказание от над 10 години лишаване от свобода, както и от факта, че деецът е осъждан в миналото за друго престъпление”, казват от държавното обвинение.Определението подлежи на обжалване в тридневен срок пред Апелативен съд – Велико Търново.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.15", "title": " Мъж, убил жена си с кол, остава постоянно в ареста"}
{"url": "https://trud.bg/%d1%82%d1%83%d1%80%d1%81%d0%ba%d0%b0%d1%82%d0%b0-%d0%be%d0%b1%d1%89%d0%bd%d0%be%d1%81%d1%82-%d0%b2-%d0%bf%d0%bb%d0%be%d0%b2%d0%b4%d0%b8%d0%b2-%d0%b4%d0%b0%d0%b2%d0%b0-%d0%b2%d0%b5%d1%87%d0%b5%d1%80/", "text": "За първи път в Пловдив този петък ще бъде дадена вечеря ифтар на откритите площи до Джумая джамия в центъра на града на града под тепетата, съобщи Ахмед Пехливан, председател на джамийското настоятелство и член на консултативния съвет на фондация „Заедно“. Очаква се да присъстват кметът Иван Тотев, представители на всички генерални и почетни консулства в Пловдив, на академичните среди, бизнеса и различните етнически общности.Това е втората отворена вечеря ифтар, давана от турската общност в Пловдив по време на свещения за мюсюлманите месец Рамазан. На 31 май в Имарет джамия се събраха гости от различни етноси и религии, а споделената вечеря бе поредният пример за мирно съжителство и толерантност между всички народности, които от векове живеят заедно в града под тепетата.Гостите този петък ще имат право да вкусят от ястията на ифтар след 21.05 часа, когато слънцето залезе. Час преди това ще бъде дадено началото на специална дискусионна вечер, на която зам.-главният мюфтия Бирали Бирали ще разкаже за традициите в исляма и местните обичаи по време на религиозните празници. Всеки от присъстващите ще може да задава въпроси и да участва свободно в разговора. Освен представители на мюсюлманските настоятелства от региона са поканени и възрастни хора от различни селища в областта, допълни Ахмед Пехливан.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.15", "title": " Турската общност в Пловдив дава вечеря ифтар на открито край Джумая джамия"}
{"url": "https://trud.bg/%d0%bc%d0%bb%d0%b0%d0%b4-%d0%bc%d1%8a%d0%b6-%d1%81%d0%b5-%d0%be%d0%b1%d0%b5%d1%81%d0%b8-%d0%bd%d0%b0-%d0%b0%d1%81%d0%bc%d0%b0%d1%82%d0%b0-%d0%b2-%d0%b4%d0%b2%d0%be%d1%80%d0%b0-%d1%81%d0%b8/", "text": "Мъртвото тяло на 20-годишния В. Б. е било намерено от роднините му в четвъртък около 7.50 часа сутринта, обесено на асмата в двора на фамилната къща в пловдивското село Йоаким Груево (община Стамболийски).Близките му веднага са подали сигнал на тел. 112, но пристигналите на място екипи на Спешна медицинска помощ и РУ на МВР-Стамболийски само са констатирали смъртта на младежа. По първоначални данни тя е настъпила между 7 и 7.30 часа същата сутрин, като по тялото няма следи от насилие и почти със сигурност се касае за самоубийство.Тялото на В.Б., който е живеел под един покрив с родителите, баба си и дядо си, е откарано за експертиза в Съдебна медицина. Младежът не е оставил предсмъртно писмо или бележки. Причините за самоубийството са в процес на изясняване, а работата по случая продължава.Роднините и приятелите на момчета са в шок от трагедията, която почерни Йоаким Груево.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.15", "title": " Млад мъж се обеси на асмата в двора си"}
{"url": "https://trud.bg/%d0%be%d1%82%d1%86%d0%b5%d0%bf%d0%b8%d1%85%d0%b0-%d1%80%d0%b0%d0%b9%d0%be%d0%bd%d0%b0-%d0%be%d0%ba%d0%be%d0%bb%d0%be-%d0%b0%d0%bb%d0%b5%d0%ba%d1%81%d0%b0%d0%bd%d0%b4%d0%b5%d1%80%d0%bf%d0%bb/", "text": "Районът около един от най-оживените площади във федералната германска столица Берлин – „Александерплатц“, бе отцепен, след като е забелязан подозрителен куфар, предаде радио RBB.Спецекипи на полицията извършват проверка на изоставения багаж, което е наложило цялостното блокиране на движението по централния булевард „Карл Либкнехт Щрасе“, включително и на градския транспорт.Куфарът е намерен около 11.30 часа (местно време), изоставен на тротоар пред един от най-големите търговски центрове в града – „Галерия Кауфхоф“. Проверката на съдържанието му все още не е приключила, обясниха от полицията.", "date": "2017.06.15", "title": " Отцепиха района около „Александерплатц“ в Берлин заради подозрителен куфар"}
{"url": "https://trud.bg/5-%d0%b8%d0%b7%d0%b3%d0%be%d1%80%d0%b5%d0%bb%d0%b8-%d0%ba%d0%be%d0%b7%d0%b8-%d0%b8-%d1%89%d0%b5%d1%82%d0%b8-%d0%b7%d0%b0-30-000-%d0%bb%d0%b2-%d1%81%d0%bb%d0%b5%d0%b4-%d0%bf%d0%be%d0%b6%d0%b0%d1%80/", "text": "Пет кози, трактор с прикачен към него инвентар и 500 бали фураж изгоряха в сряда в частен имот в пловдивското село Костиево (Община Марица), който избухнал малко след 15.20 часа.Огънят унищожил още масивна стопанска постройка с площ от 100 квадратни метра и метално хале с площ от 200 квадратни метра, преди пристигналите на мястото на инцидента екипи на Пожарната да угасят пламъците. По данни на 62-годишният собственик на имота щетите възлизат на близо 30 000 лв. Полицаи и пожарникари са извършили оглед, а по случая е образувано досъбедно производство. Работата по изясняване на причините за пожара продължават служители на РУ на МВР-Труд.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.15", "title": " 5 изгорели кози и щети за 30 000 лв. след пожар в село край Пловдив"}
{"url": "https://trud.bg/%d1%80%d0%be%d0%b1%d0%b5%d1%80%d1%82%d0%be-%d0%bc%d0%b0%d0%bd%d1%87%d0%b8%d0%bd%d0%b8-%d1%81%d1%80%d0%b5%d1%89%d1%83-%d1%86%d1%81%d0%ba%d0%b0/", "text": "Италианският маестро Роберто Манчини ще изведе новия си тим „Зенит“ в контрола срещу ЦСКА на 21 юни. „Червените“ и руският гранд ще бъдат заедно на подготовка в Австрия. Освен легендарен италиански футболист Манчини се превърна и в преуспешен треньор. Стана шампион на Англия и Италия с „Манчестър Сити“ и „Интер“.ЦСКА стартира подготовката си в Австрия с блицтурнир на 18 юни. По 45 минути „червените“ ще се изправят срещу местния „Вакер“ и с азерския „Габала“. Следващите два мача на ЦСКА са срещу румънския „Университатя“, където играе бившият футболист на тима Апостол Попов – на 23 юни. След още два дни лагерът завършва с контрола срещу „Карабах“ (Азербайджан).Най-късно до понеделник Спортният арбитражен съд в Лозана ще каже дали позволява на ЦСКА да участва в Лига Европа още този сезон. УЕФА не даде право на „червените“.", "date": "2017.06.15", "title": " Роберто Манчини срещу ЦСКА"}
{"url": "https://trud.bg/%d0%bf%d1%83%d1%82%d0%b8%d0%bd-%d0%bf%d1%80%d0%b5%d0%b4%d0%bb%d0%be%d0%b6%d0%b8-%d0%bf%d0%be%d0%bb%d0%b8%d1%82%d0%b8%d1%87%d0%b5%d1%81%d0%ba%d0%be-%d1%83%d0%b1%d0%b5%d0%b6%d0%b8%d1%89%d0%b5-%d0%bd/", "text": "Русия има готовност да предостави убежище на бившия директор на Федералното бюро за разузнаване (ФБР) на САЩ Джеймс Коми. Това заяви държавният глава на Руската федерация Владимир Путинв в рамките на „пряката линия“, предава „Той изведнъж каза, че е записал разговор с президента (Доналд Тръмп САЩ), а след това чрез приятел даде този разговор в медиите. Е, това звучи много странно. Шефът на тайните служби записва разговор с върховен главнокомандващ, а след това друг чрез приятел го предава на медиите. Тогава, с какво е по-различен директорът на ФБР от г-н (Едуард) Сноудън? Той не е ръководител на службите за сигурност, а правозащитник, който защитава определена позиция. Между другото, ако в тази връзка срещу него възникне някакво преследване, ние и на него (Коми) сме готови да предоставим политическо убежище в Русия. Той трябва да знае това“, подчерта Путин по време на „пряката линия „.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.15", "title": " Путин предложи политическо убежище на Джеймс Коми"}
{"url": "https://trud.bg/%d1%88%d0%b2%d0%b5%d0%b4%d1%8a%d1%82-%d1%80%d0%b0%d0%bb%d1%84-%d1%80%d0%b8%d1%82%d0%bd%d0%b0%d0%bb-%d0%ba%d0%b0%d0%bc%d0%b5%d1%80%d0%b8%d0%b5%d1%80%d0%ba%d0%b0-%d0%be%d1%81%d1%82%d0%b0%d0%b2%d0%b0/", "text": "Ралф Сундберг – шведският турист, изритал жестоко в главата камериерката Дияна Петкова в курорта Слънчев бряг, отново се изправи пред българския съд. Той бе доведен в съдебната палата в Бургас, тъй като е обжалвал мярката си за неотклонение „задържане под стража“, наложена му от несебърските магистрати.Прокурорът по делото Красимира Кателиева поиска мярката да бъде удължена. Тя заяви, че по време на деянието, когато Сундберг е ритнал зверски в главата камериерката, той е бил вменяем въпреки изпития преди това алкохол. Това сочели резултатите от психиатричната експертиза, каза прокурор Кателиева.„Чувствам се засрамен. Извинявам се за постъпката си“, за пореден път повтаряше чужденецът пред съда. Той обясни също, че не е лош човек и не е криминално проявен, както и че няма да се укрие.На въпрос на съдия Събчо Събев каква сума /която да впечатли съда и в същото време да „застопори“ обвиняемия да не се укрие/ би могъл да заплати като парична гаранция за налагането на по-лека мярка, Ралф отговори, че той и брат му имали общо около 30 000 лева.В крайна сметка обаче съдът остана непреклонен и остави Сундберг зад решетките.„Не съм доволен от решението на съда, но няма какво да направя. Аз не съм човек, който пие. В родината си не пия, тъй като много работя. но в самолета, на идване за почивката пих бира, уиски, вино“, разкайваше се след като чу решението на съда Ралф.", "date": "2017.06.15", "title": " Шведът Ралф, ритнал камериерка, остава в ареста. Бил готов да плати 30 000 лева за по-лека мярка"}
{"url": "https://trud.bg/%d0%b1%d0%be%d0%bb%d0%bd%d0%b8%d1%86%d0%b0-%d0%bb%d0%b5%d0%ba%d1%83%d0%b2%d0%b0-%d0%bf%d0%b0%d1%86%d0%b8%d0%b5%d0%bd%d1%82%d0%b8-%d0%b7%d0%b0-%d1%81%d0%b2%d0%be%d1%8f-%d1%81%d0%bc%d0%b5%d1%82%d0%ba/", "text": "МБАЛ „Майчин дом-Варна“ ще лекува пациенти до края на юни за своя сметка. От болницата обявиха, че са принудени да работят на загуба, тъй като има листа с чакащи, а лимитът за месеца е бил изчерпан само за една седмица. Здравното заведение, което от години е специализирано в акушерството и гинекологията, наскоро откри нови отделения по педиатрия, ортопедия и травматология, които обслужват и спешни случаи. На 6 юни бе сключен договор със здравната каса за нови 15 клинични пътеки, подписан с особено мнение от ръководството на болницата.Оттам обясниха, че разликата в стойността на лимита за извършените дейности през юни спрямо май е едва 3931 лв., без да е ясно по каква методика са правени разчетите. Въпреки загубите, няма да връщаме пациенти, категорични бяха от болницата. Ръководството й е изпратило жалба до здравната каса и писмо до БЛС, в които се настоява да бъдат направени корекции на стойностите за извършена дейност за юни и реални прогнози за следващото тримесечие. „Парите трябва да следват пациента. Не е редно здравноосигурени болни да чакат или да плащат за операция“, коментираха от МБАЛ „Майчин дом“. В подобно положение са и повечето болници във Варненско, на които средно за тримесечието бюджетите бяха орязани с около 9%.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.15", "title": " Болница лекува пациенти за своя сметка"}
{"url": "https://trud.bg/%d0%ba%d1%80%d1%8a%d1%81%d1%82%d0%b8%d1%85%d0%b0-%d0%ba%d0%be%d1%81%d1%82%d0%b5%d0%bd%d1%83%d1%80%d0%ba%d0%b0-%d0%bd%d0%b0-%d0%bc%d0%b0%d1%80%d0%b8%d0%be-%d0%b0%d0%bd%d0%b4%d1%80%d0%b5%d1%82%d0%b8/", "text": "Кръстиха костенурка на прочутия автомобилен състезател Марио Андрети, пише . Прякорът на животинката дадоха от Службата за защита на животните в град Портсмут след като тя бе забелязана да „препуска с бясна скорост“ по оживена улица на града в американския щат Вирджиния.От Службата за защита на животните съобщават, че костенурката е била забелязана от съвестна водачка на МПС, която е спряла движението и е подала сигнал в полицията. „Не се поколебах. Не ме интересуваше какво беше това нещо на пътя. То беше живо и дишащо създание и мястото му не беше там“, разказва Уенди Форд, дамата, подала сигнала.Костенурката е била заловена, качена на камион с общите усилия на четирима души и откарана в тревист район, където часове наред отново е демонстрирала високоскоростните си умения, докато природозащитниците са издирвали стопаните ѝ. Бързината ѝ – завидна според стандарта за костенурки, й е спечелила прякора Марио Андрети.Оказало се, че стопанин на 45-килограмовия беглец е 22-годишният Самсон. Историята на високоскоростната костенурка е стигнала и до самия Марио Андрети, който е споделил изумлението си във фейсбук.„45-килограмова костенурка е кръстена на мое име. Трябва ли да се гордея?“, е написал в социалната мрежа бившият състезател от Формула 1.", "date": "2017.06.15", "title": " Кръстиха костенурка на Марио Андрети заради високоскоростните ѝ умения"}
{"url": "https://trud.bg/22-%d0%b3%d0%be%d0%b4%d0%b8%d1%88%d0%b5%d0%bd-%d0%bc%d0%be%d1%82%d0%be%d1%80%d0%b8%d1%81%d1%82-%d0%bf%d0%be%d1%81%d1%82%d1%80%d0%b0%d0%b4%d0%b0-%d0%b2-%d1%85%d0%b8%d1%81%d0%b0%d1%80%d1%8f/", "text": "22-годишен моторист от Хисаря пострада при пътно произшествие, станало в сряда около 19.20 часа на бул. „Христо Ботев“ в курортния град.Младежът паднал от управлявания от него мотоциклет „Сузуки“, който бил без регистрационни табели, след като преминал през насрещната лента и се блъснал в тротоар.Рокерът е настанен под лекарско наблюдение в болница, където му е взета кръвна проба за алкохол. По случая е образувано досъдебно производство.В сряда по пътищата на Пловдивска област са станали 23 произшествия с материални щети. Регистрирани са 2 катастрофи с двама ранени.", "date": "2017.06.15", "title": " 22-годишен моторист пострада в Хисаря"}
{"url": "https://trud.bg/%d0%bf%d0%be%d0%b2%d0%b8%d1%88%d0%b8-%d1%81%d0%b5-%d0%ba%d1%80%d0%b5%d0%b4%d0%b8%d1%82%d0%bd%d0%b8%d1%8f%d1%82-%d1%80%d0%b5%d0%b9%d1%82%d0%b8%d0%bd%d0%b3-%d0%bd%d0%b0-%d0%be%d0%b1%d1%89%d0%b8%d0%bd/", "text": "Международната агенция „Стандарт енд Пуърс“ повиши съществуващия кредитен рейтинг на Община Пловдив от стабилно на положително и потвърди оценката „ВВ+“ за града под тепетата. „Възходящата промяна относно Пловдив идва след положителното становище за България“, съобщи съобщи Розалин Петков, заместник-кмет по общинска икономика, здравеопазване, екология и управление на отпадъците.Той обясни, че на българска община не може да се присъди по-висок от рейтинг от този на държавата. „На 6 юни „S&P Global Rating“ ревизираха своето становище относно българския град Пловдив от стабилно на положително. Успоредно с това ние потвърдихме даденото от нас ниво „ВВ+“ на дългосрочен кредитен рейтинг на емитент относно града“, се казва в съобщението на международната агенция „Стандарт енд Пуърс“.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.15", "title": " Повиши се кредитният рейтинг на Община Пловдив"}
{"url": "https://trud.bg/%d1%81%d0%bf%d0%b8%d0%bf%d0%b0%d1%85%d0%b0-%d1%82%d1%80%d0%b8%d0%bc%d0%b0-%d0%bf%d0%b8%d1%8f%d0%bd%d0%b8-%d1%88%d0%be%d1%84%d1%8c%d0%be%d1%80%d0%b8-%d0%bf%d0%be-%d0%bf%d1%8a%d1%82%d0%b8%d1%89%d0%b0/", "text": "Бързи производства са образувани срещу трима шофьори за употреба на алкохол, спипани да карат пияни по пътищата в Пловдивска област.В Раковски служителите на реда спрели товарен автомобил „Форд“, управляван от 41-годишен неправоспособен от село Мадара, който бил тестван с дрегер, а пробата отчела 2,24 промила алкохол.С полицейска заповед нарушителят е задържан за срок до 24 часа, каквато мярка е наложена на 63-годишен шофьор от Пловив. Той бил заловен от служители на Трето РУ на МВР-Пловдив на ул. „Черешово топче“ да кара лек автомобил „Фолксваген“ с 2,82 промила алкохол.Днес около 1.30 часа след полунощ в полицията в Карлово е задържан 22-годишен местен жител, хванат зад волана на лек автомобил „БМВ“ с 1,36 промила алкохол.", "date": "2017.06.15", "title": " Спипаха трима пияни шофьори по пътищата в Пловдивско"}
{"url": "https://trud.bg/%d0%bb%d0%b8%d0%b4%d0%bb-%d0%b7%d0%b0%d1%80%d0%b8%d0%b1%d1%8f%d0%b2%d0%b0-%d1%80%d0%b5%d0%ba%d0%b0-%d1%87%d0%b0%d1%8f-%d1%81-25-000-%d0%bc%d0%bb%d0%b0%d0%b4%d0%b8-%d0%bf%d1%8a%d1%81%d1%82%d1%8a/", "text": "Двадесет и пет хиляди млади пъстърви ще заплуват тази събота в река Чая край Бачковския манастир в рамките на кампанията „Дай шанс на Балканката“ на „Лидъл България“. През този месец чрез кампанията на „Лидл България“ и съдействието на риболовен клуб „Балканка“ ще бъдат пуснати още 25 000 млади пъстърви на 24 юни във водите на река Искър край Самоков.От 2013 г. до момента българските реки са зарибени с общо над 212 000 екземпляра балканска пъстърва с кампанията „Дай шанс на Балканката“, която е част от цялостната политика на „Лидл България“ за опазване на околната среда у нас.Балканската пъстърва е уникален за високопланинските реки и езера в България вид, който е застрашен от изчезване поради различни фактори – нерегламентирано риболовство, строителство и замърсяване на горните течения на реките в България, зарибяване с чужди за реките ни видове и други фактори.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.15", "title": " „Лидл“ зарибява река Чая с 25 000 млади пъстърви"}
{"url": "https://trud.bg/%d0%b2%d0%b7%d1%80%d0%b8%d0%b2-%d0%be%d1%82-%d0%b2%d0%b8%d1%81%d0%be%d0%ba%d0%b8-%d1%81%d0%ba%d0%be%d1%80%d0%be%d1%81%d1%82%d0%b8-%d0%b2-%d1%81%d0%b2%d0%b5%d1%82%d0%b8-%d0%b2%d0%bb%d0%b0%d1%81/", "text": "За пета поредна година „Марина Диневи“ в Свети Влас е домакин на уникалното за България рали за супер автомобили Премиум Рали София – Свети Влас.Яхтеният порт се превърна в истинска арена на епичен сблъсък. Сред 35-те екзотични автомобили, които ще мерят конски сили в тазгодишната оспорвана и зрелищна надпревара, се отличаваха и такива, които са единични бройки за България и Европа.Пилотна кола от старта в Свети Влас тази година беше българската супер кола SIN R1, пилотирана от нейния създател Росен Даскалов. Автомобилът е с мощност над 500 к.с. и ускорява от 0-100 км. за по-малко от 4 секунди. Супер колата ще придружи екипажите до техните първи изпитания – Драг и Италианско преследване.Конвоят от зрелищни автомобили ще финишира на 17 юни пред хотел „Маринела“ в София, където ще има състезание за най-добра генерация. Оттам компанията с бензин в кръвта, ще продължи с доброто настроение в киноцентър Ню Бояна филм, където ще се проведе и церемонията по награждаването. Многократният ни рали шампион Димитър Илиев и тази година е част от съдийския екип на ралито.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.15", "title": " Взрив от високи скорости в Свети Влас"}
{"url": "https://trud.bg/7-%d0%b4%d1%83%d1%88%d0%b8-%d1%81%d0%b0-%d0%b7%d0%b0%d0%b3%d0%b8%d0%bd%d0%b0%d0%bb%d0%b8-%d0%bf%d1%80%d0%b8-%d0%b2%d0%b7%d1%80%d0%b8%d0%b2%d0%b0-%d0%b2-%d0%b4%d0%b5%d1%82%d1%81%d0%ba%d0%b0-%d0%b3/", "text": "В резултат на  в източната част на Китай, са загинали седем души, а 59 други са пострадали, предаде АФП.По данни да държавната телевизия двама души са загинали в момента на взрива, докато останалите петима са издъхнали в болница. Деветима от ранените се намират в сериозно състояние.Причините за трагичния инцидент все още не са известни.", "date": "2017.06.15", "title": " 7 души са загинали при взрива в детска градина в Китай\t\t\t"}
{"url": "https://trud.bg/%d0%bc%d1%8a%d0%b6-%d0%bd%d0%b0%d0%bf%d0%b0%d0%b4%d0%bd%d0%b0-75-%d0%b3%d0%be%d0%b4%d0%b8%d1%88%d0%bd%d0%b0-%d0%b6%d0%b5%d0%bd%d0%b0-%d0%b2-%d1%81%d0%be%d1%84%d0%b8%d1%8f-%d0%bd%d0%b0%d1%81%d1%82/", "text": "Мъж е блъснал непозната 75-годишна жена около 12.30 часа  на улиците „Хр. Ботев“ и „Симеон“ в София,  съобщиха от пресцентъра на МВР.Тя не е пострадала, отказала е и медицинска помощ. Намиращият се наблизо полицейски патрул забелязал случващото се, униформените реагирали светкавично и задържали на място нападателя. Установена е самоличността му – 45 годишен от с. Обретеник, Русенско.Отведен е в Трето РУ, откъдето принудително е настанен в Център за психично здраве.", "date": "2017.06.15", "title": " Мъж нападна 75-годишна жена в София, настанен е в Център за психично здраве"}
{"url": "https://trud.bg/13224-%d0%ba%d1%8a%d1%81%d0%b0-%d1%86%d0%b8%d0%b3%d0%b0%d1%80%d0%b8-%d0%b8-%d0%bd%d0%b0%d0%b4-4-%d0%ba%d0%b3-%d1%82%d1%8e%d1%82%d1%8e%d0%bd-%d0%b1%d0%b5%d0%b7-%d0%b1%d0%b0%d0%bd%d0%b4%d0%b5%d1%80/", "text": "Специализираната полицейска операция по противодействие на нерегламентирано държане и разпространение на акцизни стоки без бандерол е реализирана днес под наблюдението на прокуратурата. В нея са участвали служители на сектор „Противодействие на икономическата престъпност“ и колегите им от РУ – Сандански, съобщават от пресцентъра на МВР.В рамките на проведените действия и претърсвания в жилище в Сандански, обитавано от К.А./38г./ са открити 13224 къса контрабандни цигари от различни марки и над 4 кг тютюн.Мъжът е задържан с полицейска мярка за 24 часа. Работата по случая продължава.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.15", "title": " 13224 къса цигари и над 4 кг тютюн без бандерол са иззети при спецакция в Сандански"}
{"url": "https://trud.bg/%d0%be%d1%82%d0%ba%d1%80%d0%b8%d0%b2%d0%b0%d1%82-%d1%8e%d0%b1%d0%b8%d0%bb%d0%b5%d0%b9%d0%bd%d0%b0-%d0%b8%d0%b7%d0%bb%d0%be%d0%b6%d0%b1%d0%b0-%d0%bd%d0%b0-%d0%b8%d0%bc%d0%b5%d0%bd%d0%b8%d1%82%d0%b8/", "text": "В експозицията са включени 19 живописни платна, почти неизвестни за широката публика и 32 графикиЮбилейна изложба с творчеството на великотърновския художник Сергей Немцеров ще бъде открита за пръв път след смъртта му в родния му град на 20 юни. Поводът е 70- годишнината от неговото рождение, а идеята е на директора на Художествената галерия „Борис Денев“ Николай Сираков.В експозицията са включени 19 живописни платна, почти неизвестни за широката публика и 32 графики, изпълнени в класическите техники „суха игла“ и „офорт“, и смесена техника. За селекцията и организацията на изложбата има принос неговият голям приятел великотърновският живописец Стефан Петков. Събитието с начален час 18:00 часа ще открие изкуствоведът проф. Цанко Петров, който отлично познава творчеството на художника. Зрителите ще могат да видят живописни платна, рисувани от художника през последните десет години, повечето от които не са били излагани в галерии и изложбени зали, графики от най-младите му години, които се характеризират със зрялост и провокативност, както и такива, направени непосредствено преди смъртта му на философска и библейска тематика.„В творчеството на художника хармонично се смесват тъжният съпричастен присмех на парадоксалния поглед върху нещата и конкретността на внушението. Тук не става дума за декларативност, за начина на рисуване, а за използването на онази форма и баланс на петната, които формират графичната цялост на творбата и властно подтикват да размислиш върху интерпретирането.“(Проф. Цанко Петров, 1987 г., при откриването на юбилейна изложба на автора послучай неговата 40-годишнина) „Художественият свят на Сергей Немцеров е с ясни послания към човека, защото той обича да разказва чрез рисунката, цвета и символите, но същевременно остава и загадка, защото в ясността си творецът е проявил иронията на присмехулник. В графиката и живописта той има нагласата на философ, който се ползва от богатството на сентенциите, но чрез игра ги превръща в притчи. Тази игра му позволява да не отделя минало от съвременност, митологично от реално – той умее да приобщава предходните епохи към днешната нагласа на човека. Съзерцавайки картините му, не се питаме кое е времето, каква е епохата, а способни ли сме да ги изживеем и изпълним с емоция.“(Проф. Радослав Радев, при откриването на посмъртна изложба през 2001 г. в Руския културно- информационен център в София)Сергей Николаев Немцеров (1947- 2000) е роден на 30 януари 1947 г. във Велико Търново. Наследник е на белоемигрантски род на кубански казаци от района на Краснодар. Неговият дядо, Сергей Александрович Немцеров пристига пристига през 1920 г. в Галиполи, Турция с армията на ген. Пьотър Врангел, след което се прехвърля в България и като бежанец се устройва там, създава семейство и живее до смъртта си.През 1965 г. Немцеров завършва с отличие Трета търновска гимназия. Веднага е приет в МЕИ в София и учи две години за инженер. През 1968 г. е приет във факултет „Изобразително изкуство” във ВТУ „Св. Св. Кирил и Методий”, а през 1972 г. се дипломира в специалност „Графика”. От 1973 г. е член на групата на великотърновските художници, а от 1982 г. – член на Съюза на българските художници. Дълги години работи като художник на свободна практика в областта на графиката, живописта, приложната графика и дизайна. През годините е ангажиран и като хоноруван преподавател по графика във Факултета по изобразително изкуство във ВТУ. Автор е на проекти за сграфито в учебни заведения и обществени сгради в област Велико Търново.От 1962 до 1972 г. е активен създател на физкултурно дружество „Етър” – Велико Търново, медалист от републикански шампионати – борба, свободен стил и джудо. През 1996 е сред учредителите на Международния фолклорен фестивал Старопланински събор „Балкан фолк”.За краткия си житейски и творчески път, С. Немцеров има много национални и международни изяви, девет самостоятелни изложби, както и една – посмъртно през 2001 г. в Руския културно -информационен център /РКИЦ/ в София. Негови творби са собственост на Националната художествена галерия – София, Художествената галерия „Борис Денев”- В. Търново, БНБ, посолство на САЩ, посолство на Русия, Банка ОББ, ВТУ „Св. Св. Кирил и Методий”, Община Велико Търново, МОБАЛ „Д-р Стефан Черкезов“,Община Златарица, Община Полски Тръмбеш, Община Стражица, Община Варна, Община Павликени, Община Плевен, Руски културно-информационен център, ЕАФФ и др. институции, както и на частни колекции в България, Великобритания, САЩ, Испания, Русия, Канада, Израел, Германия, Гърция, Норвегия, Полша, Унгария и др.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.15", "title": " Откриват юбилейна изложба на именития търновски художник Сергей Немцеров"}
{"url": "https://trud.bg/%d0%b0%d1%80%d0%b5%d1%81%d1%82%d1%83%d0%b2%d0%b0%d1%85%d0%b0-%d0%ba%d1%80%d0%b8%d0%bc%d0%b8%d0%bd%d0%b0%d0%bb%d0%bd%d0%be-%d0%bf%d1%80%d0%be%d1%8f%d0%b2%d0%b5%d0%bd-%d0%b7%d0%b0-%d1%80%d0%b0%d0%b7/", "text": "Криминално проявен асеновградчанин бе задържан в Първо РУ на МВР-Пловдив за кражба на 7 въдици на стойност от 1500 лв.Посегателството било извършено в средата на месец май, когато 32-годишният мъж разбил каравана на ул. „Кичево“ в областния град и задигнал риболовските пособия. Работата по образуваното досъдебно производство продължава под наблюдението на районната прокуратура.През последното денонощие на територията на Областна дирекция на МВР-Пловдив са регистрирани 17 криминални престъпления – 2 измами, кражба и 14 други. Разкрити са 13 престъпления.", "date": "2017.06.15", "title": " Арестуваха криминално проявен за разбиване на каравана и кражба на 7 въдици за 1500 лева"}
{"url": "https://trud.bg/255-%d1%81%d0%b2%d0%be%d0%b1%d0%be%d0%b4%d0%bd%d0%b8-%d0%bc%d0%b5%d1%81%d1%82%d0%b0-%d0%b7%d0%b0-%d0%bf%d1%8a%d1%80%d0%b2%d0%be%d0%bb%d0%b0%d1%86%d0%b8-%d0%be%d1%81%d1%82%d0%b0%d0%bd%d0%b0%d1%85%d0%b0/", "text": "255 незаети бройки за първолаци останаха в 18 варненски училища след финала на второто класиране, съобщиха от общинската дирекция „Образование и младежки дейности“. За първи път тази година приемът на първокласници във всички учебни заведения става по електронен път и по единни критерии, водещият от които е близост на дома на детето до училището.88 са бъдещите първолаци, които не са класирани или родителите им не са ги записали там, където са приети. Повечето не са успели да влязат в желаното школо, защото живеят в друг район. Най-много свободни места – 77, има в училищата в кв. Аспарухово. За попълването на незаетите бройки от 19 юни електронната система за прием в първи клас ще бъде отворена за подаване на нови заявления или за редактиране на желанията на неприетите деца. Резултатите ще бъдат обявени на 22 юни. Следваща класация ще има след 1 септември, уточниха от общината.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.15", "title": " 255 свободни места за първолаци останаха във Варна"}
{"url": "https://trud.bg/%d0%b2%d0%be%d0%bb%d1%84%d0%b3%d0%b0%d0%bd%d0%b3-%d1%88%d0%be%d0%b9%d0%b1%d0%bb%d0%b5-%d0%b3%d1%8a%d1%80%d1%86%d0%b8%d1%8f-%d1%89%d0%b5-%d0%bf%d0%be%d0%bb%d1%83%d1%87%d0%b8-%d0%bf%d0%be%d0%b4%d0%ba/", "text": "Финансовият министър на Германия Волфганг Шойбле, най-влиятелният представител на Еврозоната, смята, че Гърция ще получи подкрепа за покриване на кредитните й задължения, предаде АФП.„Продължавам да съм уверен, че ще постигнем споразумение по плащането на последния транш“, заяви Шойбле.Днес той е в Люксембург, където ще обсъжда този въпрос с другите финансови министри на Еврозоната.", "date": "2017.06.15", "title": " Волфганг Шойбле: Гърция ще получи подкрепа за покриване на кредитните й задължения"}
{"url": "https://trud.bg/%d0%bd%d0%b0%d0%bc%d0%b5%d1%80%d0%b8%d1%85%d0%b0-%d0%bd%d0%be%d0%b2-%d1%81%d0%bd%d0%b0%d1%80%d1%8f%d0%b4-%d0%b2-%d0%bf%d0%bb%d0%be%d0%b2%d0%b4%d0%b8%d0%b2%d1%81%d0%ba%d0%b8%d1%8f-%d1%80%d0%b0%d0%b9/", "text": "Днес беше открит още един снаряд в район „Тракия“ в Пловдив, където миналия месец бяха намерени невзривени снаряди, предава Мястото отново е отцепено, за да се претърсят и обследват зелените площи до блокове 245 и 248. Очаква се военни специалисти да изнесат снаряда на полигон за унищожаване. При строителни дейности миналия месец на мястото бяха открити първоначално 3 авиационни бомби, а по – късно още 7 снаряда. Тогава всички невзривени боеприпаси бяха унищожени на военен полигон до Асеновград.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.15", "title": " Намериха нов снаряд в пловдивския район „Тракия“"}
{"url": "https://trud.bg/%d0%b5%d0%bf-%d0%be%d1%82%d0%bd%d0%b5-%d0%b8%d0%bc%d1%83%d0%bd%d0%b8%d1%82%d0%b5%d1%82%d0%b0-%d0%bd%d0%b0-%d0%bc%d0%b0%d1%80%d0%b8%d0%bd-%d0%bb%d1%8c%d0%be-%d0%bf%d0%b5%d0%bd/", "text": "Европейският парламент (EП) отне имунитета на Марин Льо Пен, което ще позволи на френски прокурори да я съдят, предаде .Марин Льо Пен от „Национален фронт“ е изправена пред съдебно дело за клевета, след като изрече тежка критика срещу кмета на Ница Кристиан Естроси. Той бе обвинен от популисткия политик в сътрудничество с радикалните ислямистки групировки, което той отхвърли като клевета.Евродепутатът от „Национален фронт“ Жил Лебретон обвини ЕП, че премахва имунитета на Марин Льо Пен, за да повлияе на изборните резултати на предстоящия втори тур от изборите за Национално събрание.По думите на евродепутата Лебретон, Марин Льо Пен приветства съдебното дело, което ще й даде възможност да продължи критиката си срещу кмета на Ница.", "date": "2017.06.15", "title": " ЕП отне имунитета на Марин Льо Пен"}
{"url": "https://trud.bg/%d0%bb%d0%b5%d0%b2%d1%81%d0%ba%d0%b8-%d1%81%d0%b8-%d1%85%d0%b0%d1%80%d0%b5%d1%81%d0%b0-%d1%81%d1%80%d1%8a%d0%b1%d1%81%d0%ba%d0%b8-%d0%bd%d0%b0%d1%86%d0%b8%d0%be%d0%bd%d0%b0%d0%bb/", "text": "„Левски“ проявява интерес към сръбския национал Марко Петкович, съобщава БТА. 24-годишният Петкович играе на позицията десен защитник.Той е свободен агент, след като договорът му с „Цървена звезда“ изтече и той отказа да го поднови.През миналия сезон крайният бранител записа 4 гола и 2 асистенции в 40 мача на „червено-белите“.Петкович имаше предварителен контракт с испанския първодивизионен „Алавес“, но до трансфер не се стигна, тъй като испанският клуб е под специален мониторинг заради финансови проблеми и не получи необходимото разрешение, за да привлече футболиста. Той има два мача за националния отбор на Сърбия.", "date": "2017.06.15", "title": " „Левски“ си хареса сръбски национал"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d1%81%d0%b2%d0%b8%d0%ba%d0%b2%d0%b0-%d1%80%d0%b0%d0%b1%d0%be%d1%82%d0%bd%d0%b0-%d1%81%d1%80%d0%b5%d1%89%d0%b0-%d0%b7%d0%b0-%d0%bc%d0%b5%d1%80%d0%ba%d0%b8/", "text": "На 16 юни, петък, от 10.30 часа в Гранитна зала на Министерския съвет министър-председателят Бойко Борисов свиква работна среща с представители на местната власт, държавните институции и браншови организации, на която ще бъдат обсъдени мерките за намаляване на административната тежест и облекчаване на режимите за работа с гражданите.От страна на правителството участие ще вземат още вицепремиерът Томислав Дончев, министърът на правосъдието Цецка Цачева, министърът на регионалното развитие и благоустройството Николай Нанков, заместник-министърът на финансите Кирил Ананиев. В срещата ще участват кметове и представители на Националното сдружение на общините в България, представители на Агенцията по вписванията, Агенцията по геодезия, картография и кадастър, Камарата на архитектите, Нотариалната камара, Висшия адвокатски съвет и Държавната агенция по електронно управление.", "date": "2017.06.15", "title": " Борисов свиква работна среща за мерки за  намаляване на административната тежест"}
{"url": "https://trud.bg/%d0%bc%d0%b8%d0%bb%d0%ba%d0%be-%d0%b1%d0%b5%d1%80%d0%bd%d0%b5%d1%80-%d0%b5-%d0%bd%d0%b0%d0%b7%d0%bd%d0%b0%d1%87%d0%b5%d0%bd-%d0%b7%d0%b0-%d0%b7%d0%b0%d0%bc%d0%b5%d1%81%d1%82%d0%bd%d0%b8%d0%ba-%d0%bc/", "text": "Министър-председателят Бойко Борисов назначи Милко Бернер за заместник-министър за вътрешните работи. Милко Бернер е завършил Химикотехнологичния и металургичен университет в София и Националния военен университет „Васил Левски“ във Велико Търново.В периода февруари – август 2002 г. е бил старши национален представител и командир на първия български контингент в състава на ISAF в Кабул – Афганистан. Заемал е длъжността заместник-началник на отдел прилагане на Конвенцията за забрана на химическото оръжие в Генералния щаб на Българската армия от 2000 до 2006 г.", "date": "2017.06.15", "title": " Милко Бернер е назначен за  заместник-министър за вътрешните работи"}
{"url": "https://trud.bg/%d1%82%d1%80%d0%b8%d0%b4%d0%bd%d0%b5%d0%b2%d0%bd%d0%b8-%d1%82%d1%8a%d1%80%d0%b6%d0%b5%d1%81%d1%82%d0%b2%d0%b0-%d0%b2-%d0%bf%d0%bb%d0%be%d0%b2%d0%b4%d0%b8%d0%b2-%d0%b7%d0%b0-%d1%82%d0%b8%d1%82%d0%bb/", "text": "С тридневни тържества в Пловдив тази седмица се чества 50-годишния юбилей от втората титла в историяна на най-стария клуб у нас – „Ботев“ (Пд), спечелена през 1967 г. Техен основен организатор е заместник-директорът на Радио Пловдив Диян Никифоров, който съобщи, че подобни празненства ще има в града под тепетата и през следващите 2 години – догодина за 55-годишнината от шампионския сезон на „Спартак“ (Пд) и през 2019-а, когато се навършват 15 години от първата титла на „Локомотив“.Честванията по повод 1/2-вековния юбилей на шампионите в жълто-черно стартираха в четвъртък със среща с шефовете на КЦМ (Комбината за цветни метали), под чието крило Динко Дерменджиев-Чико, Георги Попов-Тумби, Иван Кючуков, Иван Глухчев, Виден Апостолов и останалите славни „канарчета“ триумфираха през 1967 г. Последва прием при областния управител на Пловдив Здравко Димитров-Зико, който награди 13-те живи шампиони с почетни плакети и подаръци.В четвъртък вечер в Радио Пловдив бе премиерата на книгата „Непотворимият шампион“, посветена на златния тим на „Ботев“ от 1967 г. В петък Чико, Тумби и компания ще бъдат приети в общината от временния кмет Розалин Петков, а в събота от 11 часа в Драматичния театър е тържественият концерт в тяхна чест и официалното им удостояване с почетния знак на Пловдив. „Кога минаха тези 50 години“, питаха се в един глас славните ветерани.„Тогава бяхме млади, здрави и хубави, сега сме само хубави, но и това не е малко. „, пошегува се дясното крило на шампионите Георги Попов – Тумби. Той си спомни, че „премията“ била парче плат, от който си ушил костюм, но още след първия дъжд се свил и никога повече не го облякъл.", "date": "2017.06.15", "title": " Тридневни тържества в Пловдив за титлата на „Ботев“ от 1967 г\t\t\t"}
{"url": "https://trud.bg/%d1%85%d0%be%d1%80%d0%b0-%d0%bd%d0%b0-%d0%b5%d0%b2%d1%80%d0%be%d0%bf%d0%b5%d0%b9%d1%81%d0%ba%d0%b0%d1%82%d0%b0-%d0%ba%d0%be%d0%bc%d0%b8%d1%81%d0%b8%d1%8f-%d0%bf%d0%be%d1%81%d0%b5%d1%82%d0%b8%d1%85/", "text": "Над 3 пъти са намалели пътно-транспортните произшествия на 50-те кръстовища в Пловдив, които бяха модернизирани по проекта за устойчив градски транспорт. Разходите за ток на новите светофарни уредби са спаднали над 2 пъти от 270 000 лв. на 130 000 лв., а с икономията са реконструирани още 11 светофара, които предстои да се включат в системата за управление на трафика. Това съобщи заместник-кметът по транспорт на Пловдив Златин Велев пред представители на Европейската комисия, които в четвъртък посетиха Центъра за управление на трафика в града под тепетата.Той е сред обектите, реализирани с европейско финансиране по Оперативна програма „Регионално развитие“ 2007-2013 г. Заедно с експертите зам.-кметът Велев отговори на многобройните въпроси за ползите от проекта, които отправиха шефът на дирекция „Изграждане на административен капацитет“ в генерална дирекция „Регионална и градска политика“ на Европейската комисия Витория Алиата ди Вилафранка, зам.-министърът на регионалното развитие и благоустройството и ръководител на Управляващия орган на ОПРР Деница Николова и останалите гости от ЕС.Златин Велев посочи, че благодарение на изградената по проекта 48 км велоалейна мрежа има значителен ръст на пловдивчани, които предпочитат по-екологичния алтернативен транспорт. Зам.-кметът обясни, че за да се осъществи оптимално контролиране на трафика, кръстовищата са разделени на групи и в различните части на града се управляват по различни методи. По булевардите те са синхронизирани и осигуряват зелена вълна в определено направление в зависимост от трафика в отделните часови пояси.Същевременно има единични кръстовища със собствен цикъл на автоматично управление, извършван чрез трафик-детектори. Чрез диспечерския център за контрол и управление на градските автобусни линии се подобрява качеството и на този вид услуга за гражданите. Посещението в Центъра за управление на трафика се състоя в рамките на провеждащия се в Пловдив двудневен работен семинар на тема „Интелигентни градове“, който бе открит от министъра на регионалното развитие и благоустройството Николай Нанков.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.15", "title": " Хора на Европейската комисия посетиха Центъра за управление на трафика в Пловдив\t\t\t"}
{"url": "https://trud.bg/%d1%85%d0%b8%d0%bf%d0%b5%d1%80%d0%bc%d0%b0%d1%80%d0%ba%d0%b5%d1%82-%d0%bf%d1%80%d0%b0%d0%ba%d1%82%d0%b8%d0%ba%d0%b5%d1%80-%d0%be%d1%82%d0%b2%d0%be%d1%80%d0%b8-%d0%b2%d1%80%d0%b0/", "text": "Хипермаркетът посрещна първите си клиенти с модерна визия и невероятни офертиНа 15 юни, г-н Тодор Белчев – председател на съвета на директорите на „Видеолукс Холдинг“, г-н Георги Славов, кмет на община Ямбол и г-н Николай Нанков, министър на регионалното развитие и благоустройството, прерязаха лентата на хипермаркет за дома и градината „Практикер“ в Ямбол – 10-ти поред обект на веригата за страната.„Откриването на „Практикер“ – Ямбол е част от нашата дългосрочна стратегия да обновим текущите си магазини и да разширим веригата с нови обекти, така че да предложим на повече хора достъп до качествени продукти на утвърдени производители. Ние се стремим голяма част от продуктите в Практикер да бъдат произведени в България и да предложим голямо разнообразие“, каза г-н Белчев на откриването.„Практикер“ – Ямбол се помещава в нова модерна сграда, заемаща площ от близо 6800 кв. м. На повече от 5000 кв. м. търговска площ, просторният хипермаркет ще зарадва клиентите си с приветлива атмосфера и функционална подредба и организация, така че потребителите лесно да разгледат и да открият това, което им е необходимо, за да създадат и подобрят своите мечтани дом и градина. На достъпни цени те ще могат да избират от богат асортимент от над 50 хил. продукта на водещи световни и български производители в различни категории – строителни материали, санитария, фаянс и теракот, ламиниран паркет, инструменти за ремонта и градината, осветителни тела, бои и декорация, градина, къмпинг, авто- и велоаксесоари. Клиентите ще могат да се възползват и от полезни услуги като застраховка „Удължена гаранция“ на продуктите, 3D проектиране на бани, рязане и кантиране на плоскости, тониране на бои, транспорт на закупени стоки, покупки на изплащане и безплатен паркинг със 144 паркоместа. За доброто обслужване и консултация на клиентите ще се грижат над 70 служители.„Практикер“ – Ямбол отвори врати на бул. „Граф Игнатиев“ 177 до хипермаркет „Технополис“. В приятна обстановка, клиентите ще получават внимателна и професионална консултация и ще могат бързо и лесно, на едно място, да намерят всичко, от което се нуждаят, за да направят дома и градината си по-красиви, уютни и комфортни. Реализацията на проекта е дело на строителнaтa фирмa „Автострой“ ООД.ЗА КОМПАНИЯТА „Практикер” е верига хипермаркети за дома и градината, създадена в Германия. На българския пазар стъпва през 2004 г. и за кратко време се нарежда сред водещите вериги, които развиват този сектор в страната. За 10 години „Практикер” изгражда 9 хипермаркета – два в София и по един в Пловдив, Варна, Бургас, Русе, Стара Загора, Плевен и Велико Търново. През 2014 година българската компания „Видеолукс Холдинг“, собственик на веригата за бяла, черна, офис техника и IT „Технополис“, придоби целия бизнес на немската верига „Практикер“ в България. Плановете на компанията предвиждат обновяване на всички съществуващи хипермаркети „Практикер“ в страната, както и разширяването на веригата с нови обекти.", "date": "2017.06.15", "title": " Хипермаркет „Практикер“ отвори врати в Ямбол"}
{"url": "https://trud.bg/10-%d1%80%d1%8a%d1%81%d1%82-%d0%bd%d0%b0-%d0%b2%d1%8a%d0%b7%d0%bd%d0%b0%d0%b3%d1%80%d0%b0%d0%b6%d0%b4%d0%b5%d0%bd%d0%b8%d1%8f%d1%82%d0%b0-%d0%b2-%d0%bf%d0%bb%d0%be%d0%b2%d0%b4%d0%b8%d0%b2-%d0%be%d1%82/", "text": "10% ръст във възнагражденията на трудещите се от от Пловдив и региона бе отчетен в четвъртък по време на националния бизнес форум „Силни региони за силна икономика“, който се проведе в Конгресния център на Международния панаир. „През последните години Пловдив е известен със своето бързо развитие благодарение на производството и индустрията, което прави икономическото развитие на града и региона все по-ясно видимо. Всеки месец тук се открива нов завод или се разширява такъв, а това говори за силна динамика на икономиката. Безработицата е под 3 % в града и под 6 % за региона“, заяви заместник-кметът на Пловдив Стефан Стоянов при откриването на форума.„Последните икономически данни показват, че най-динамично се е развил секторът на бизнес услугите, което говори за по-голяма добавена стойност – добър знак, че Пловдив и регионът вървят към правилния път, част от който са дигитализацията, автоматизацията и добро образование“, допълни зам.-кметът Стоянов. Според него бъдещето на града под тепетата ще зависи от икономическата динамика и привличането на хора в Пловдив, а добър знак освен ръста на заплащане с 10 % е и фактът, че все повече компании започват да инвестират в образование и дуалното обучение.„Няма как да имаме добро образование без бизнесът да се включи в него. Добрите модели по света са свързани с подобно участие. Добра перспектива е и отварянето на пазара на труда за граждани от ЕС“, заключи заместник-кметът Стефан Стоянов. Той получи специален сертификат за оказана подкрепа и подпомагане на българския бизнес, с който Община Пловдив бе удостоена.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.15", "title": " 10% ръст на възнагражденията в Пловдив отчетоха на бизнес форум"}
{"url": "https://trud.bg/%d1%82%d1%83%d1%80%d1%87%d0%b8%d0%bd-%d0%ba%d1%80%d0%b8%d0%b5-94-%d0%ba%d0%b3-%d0%ba%d0%b0%d0%bd%d0%b0%d0%b1%d0%b8%d1%81-%d0%b2-%d1%80%d0%b5%d0%b7%d0%b5%d1%80%d0%b2%d0%bd%d0%b8-%d0%b3%d1%83%d0%bc/", "text": "48-годишният чужденец пристигнал на пункта в сряда с камион “Скания”. Полицаите установили с мобилна рентгенова система, че в две от резервните гуми има пакети.Заедно с митничари открили съмнителни пликове и в другите две резервни гуми. Оттам били извадени общо 48 пакета, които били облепени с кафяво тиксо. Всеки от тях бил натъпкан с листна маса и съцветия. Веднага е уведомена окръжна прокуратура.Турският шофьор е задържан в ареста на регионална дирекция “Гранична полиция”-Кюстендил. По случая е образувано досъдебно производство.", "date": "2017.06.15", "title": " Турчин крие 94 кг канабис  в резервни гуми"}
{"url": "https://trud.bg/%d1%83%d1%81%d0%bb%d0%be%d0%b2%d0%bd%d0%b0-%d0%bf%d1%80%d0%b8%d1%81%d1%8a%d0%b4%d0%b0-%d0%b7%d0%b0-%d0%b3%d1%80%d0%b0%d0%bd%d0%b8%d1%87%d0%b0%d1%80-%d0%b2%d0%be%d0%b7%d0%b8%d0%bb-%d0%bd%d0%b5%d0%bb/", "text": "Граничен полицай от ГКПП-Лесово получи едва една година условна за превоз на нелегални мигранти. Присъдата бе произнесена от районния съд в Елхово.Водачът на служебно куче Георги Иванов (37 г.) извършил престъплението на 23 май 2015 г. Привечер той и съпругата му се връщали от Турция с колата им “Ауди”. Малко преди границата с България в автомобила им се качили мъж и жена от Ирак. Според прокуратурата той им помогнал, като свалил задните седалки, за да се настанят там чужденците. След това ги покрил с листове за изолация, а върху тях положил чувал с тоалетна хартия. Така ги скрил. На пункта граничарят се възползвал от добрите си колегиални отношения с униформените и успял да премине без да бъде проверен. Друг граничар обаче се усъмнил и помолил Иванов да спре и да окаже паспорта си. Той обаче натиснал педала на газта и напуснал пункта. След 6 километра бил спрян и задържан от спецченгета от “Вътрешна сигурност” към МВР.Районният съд наложил на граничаря и глоба от 1000 лева, както и отнемане на половината от автомобила, с който били превозени мигрантите. Присъдата може да бъде обжалвана пред окръжния съд в Ямбол.", "date": "2017.06.15", "title": " Условна присъда за  граничар, возил нелегални мигранти\t\t\t"}
{"url": "https://trud.bg/%d0%bd%d0%b8%d0%ba%d0%be%d0%bb%d0%b8%d0%bd%d0%b0-%d0%b0%d0%bd%d0%b3%d0%b5%d0%bb%d0%ba%d0%be%d0%b2%d0%b0-%d1%82%d1%80%d1%8f%d0%b1%d0%b2%d0%b0-%d0%b4%d0%b0-%d1%81%d0%b8-%d1%81%d1%8a%d1%82%d1%80%d1%83/", "text": "„Туризмът е хоризонтална политика и трябва да си сътрудничим с кметовете, за да работим за неговото развитие.“ Това каза министърът на туризма Николина Ангелкова по време на откритото заседание на Постоянната комисия по икономическа политика, енергетика и туризъм на Националното сдружение на общините в Република България, което започна днес в гр. Първомай, съобщиха от пресцентъра на Министерство на туризма.Николина Ангелкова представи основните приоритети на Министерството на туризма за развитие на нормативната уредба в сектора. В тази връзка тя посочи, че Законът за туризма е публикуван на сайта на ведомството за обществено обсъждане и то ще продължи до месец септември. „Целта е да се удовлетворят интересите в сектора, както и да бъдат отчетени всички предложения за превръщането на България в дестинация на четири сезона“, каза още министър Ангелкова.Наш основен приоритет е намаляването на административната тежест, акцентира министърът на туризма. Тя уточни, че търсената промяна е да бъде намалена бюрокрацията както за служителите в държавната администрация, така и за гражданите и представителите на туристическия бранш.„Заложили сме отпадането на прекатегоризацията на местата за настаняване и заведенията за хранене, но контролът ще бъде засилен“, информира Ангелкова. В Министерството на туризма се обмисля и предложение за единна категоризация на всички места за хранене, които се намират в един обект, като това ще се осъществява само с едно заявление. „В този смисъл сме предвидили голяма част от документите за прекатегоризация да бъдат набавяни по служебен път от екипа на ведомството“, посочи още тя.По време на заседанието министърът на туризма презентира и плановете за създаване на институт за отнемане на звезди с ясно разписани правила за неговото функциониране. Стана ясно още, че се планира да има и туристически инспекторат като звено към Министерството на туризма.Ангелкова заяви, че е наложително да се изискат по-ясни ангажименти на областните управители по отношение на стратегиите за туризъм на конкретните региони. Тя коментира, че е необходимо наличието на консултативни съвети по туризъм към всяка община. „Това е необходимо, за да покажем важността на туризма за развитието на икономика“, обобщи министър Ангелкова.Във връзка с ЕСТИ, министърът подчерта, че процедурата за нейното реализиране предстои да бъде обявена отново, за да могат да се синхронизират новите изисквания на Държавната агенция „Електронно управление“.В отговор на журналистически въпроси министър Ангелкова поясни, че скоро предстои да бъде обявена инвестиционната карта в туризма, в която са се включили над 153 общини, и изрази надежда, че следващото й издание ще обхване всички български общини.Тя припомни още, че много от местните управи изразяват желание да участват в различни маркетингови активности в сектора и вече подкрепиха инициативата за приложението I love Bulgaria, която министерството стартира миналата година за насърчаване развитието на туристическите атракции. Съвместно с МРРБ ние ще продължим да подкрепяме тези усилия на местната власт, защото по ОП „Региони в растеж“ и друг програми те ще могат да кандидатстват с проекти за социализация на туристическите атракции, допълни Николина Ангелкова. Това по думите й ще направи тези обекти по-посещавани и по-привлекателни.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.15", "title": " Николина Ангелкова: Трябва да си сътрудничим с кметовете за развитието на туризма"}
{"url": "https://trud.bg/%d0%bf%d0%be%d0%bb%d0%b8-%d0%bf%d0%b0%d1%81%d0%ba%d0%be%d0%b2%d0%b0-%d0%bf%d1%80%d0%b0%d0%b7%d0%bd%d1%83%d0%b2%d0%b0-%d1%80%d0%be%d0%b6%d0%b4%d0%b5%d0%bd-%d0%b4%d0%b5%d0%bd-%d0%bd%d0%b0-%d1%81%d1%86/", "text": "Фолклорната звезда Поли Паскова ще празнува рождения си ден на 22 юни в Южния парк с  хиляди почитатели на непреходната ни народна музика. Концертът на Голямата поляна в парка е част от националното турне на певицата – „Свята Земя Българска”, което преминава през площадите на 20 големи общини в страната, съобщава ВИП Комюникейшън.На сцената с  народната певица ще извие хора емблематичният ансамбъл „Чинари”, а водещ ще бъде Димитър Туджаров – Шкумбата.Организатор на турнето е сп. Бизнес Клуб, а преди всеки концерт кметът на общината, заедно с експерти от различни институции провеждат срещи с местния бизнес под мотото „Силни региони за силна икономика”. Благодарение на бизнеса, концертите ще бъдат безплатни за публиката.„Смисълът на концертите е да повдигнат българския дух и национално самочувствие чрез народните хора и песни. Всеки концерт започва с молитва за България. Тази обща молитва,  дадена ни от Богородица, ще помогне да изградим мощен енергиен стълб за закрила на България“, споделя Поли Паскова.", "date": "2017.06.15", "title": " Поли Паскова празнува рожден ден на сцена"}
{"url": "https://trud.bg/%d0%b8%d0%b2%d0%b0%d0%b9%d0%bb%d0%be-%d0%bc%d0%be%d1%81%d0%ba%d0%be%d0%b2%d1%81%d0%ba%d0%b8-%d0%bf%d0%bb%d0%b0%d1%89%d0%b0%d0%bd%d0%b5%d1%82%d0%be-%d0%bf%d0%be-%d0%ba%d0%be%d0%bd%d1%86%d0%b5%d1%81/", "text": "Авансовото плащане по концесията за Летище София ще бъде обвързано с размера на държавната помощ за БДЖ, съобщи министърът на транспорта Ивайло Московски, цитиран от . Има готовност процедурата да започне в началото на есента.„Променен вероятно ще бъде обемът на авансовото плащане, тъй като очаквахме нотификация на държавна помощ, почти два пъти по-висока. В крайна сметка се разбрахме с Европейската комисия, че не е необходимо да бъде в този обем. Там се говореше за около 550 милиона, като идеята беше да се включи ангажимент за инвестиции в нови влакове, но Европейската комисия ни препоръча, че инвестицията в нови влакове може да стане през нормална практика на капиталов трансфер от държавния бюджет към железниците, така че ни одобряват държавна помощ само за дълговете, които са натрупани преди присъединяването на България към ЕС, което е сума от около 230 милиона.“, заяви Московски.Ангажиментът на консултанта по процедурата ще бъде актуализация на всички анализи за летището – финансов, икономически, социален, правен и екологичен.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.15", "title": " Ивайло Московски: Плащането по концесията за Летище София ще бъде обвързано с държавната помощ за БДЖ"}
{"url": "https://trud.bg/48-%d0%b3%d0%be%d0%b4%d0%b8%d1%88%d0%b5%d0%bd-%d0%bc%d1%8a%d0%b6-%d0%b5-%d0%b7%d0%b0%d0%b3%d0%b8%d0%bd%d0%b0%d0%bb-%d0%bf%d1%80%d0%b8-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-2/", "text": "48-годишен мъж от врачанското село Хърлец е загинал при катастрофа около 12.00 часа, съобщиха от ОДМВР – Враца.Катастрофата е станала на пътя Козлодуй – Хърлец. По първоначални данни шофираният от 48-годишния мъж лек автомобил „Опел” се е блъснал в автомобил „Шкода Октавия”, като водачът на „Шкода”- та е с леки наранявания.Красимир Василев посочи, че са правят огледи за причините, довели до катастрофата.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.15", "title": " 48-годишен мъж е загинал при катастрофа край Враца"}
{"url": "https://trud.bg/%d0%bf%d1%80%d0%be%d0%b2%d0%b5%d1%80%d1%8f%d0%b2%d0%b0%d1%82-%d1%82%d1%80%d1%8a%d0%bc%d0%bf-%d0%b7%d0%b0-%d0%b2%d1%8a%d0%b7%d0%bf%d1%80%d0%b5%d0%bf%d1%8f%d1%82%d1%81%d1%82%d0%b2%d0%b0%d0%bd%d0%b5/", "text": "Спецпрокурорът, който води разследването на предполагаемата руска намеса в US изборите, проверява дали президентът Доналд Тръмп се е опитал да възпрепятства правосъдието, твърди в. “Вашингтон пост”, който се позовава на свои анонимни източници.В ново развитие на скандала топ разузнавачи се съгласили да бъдат разпитани от спецпрокурора Робърт Мълър, който бе натоварен да разнищи ситуацията, след като Тръмп уволни шефа на ФБР Джеймс Коми на 9 май.Сред тези, които ще дадат показания са Даниел Коутс, директор на националното разузнаване, адмирал Майк Роджърс, ръководител на Агенцията за национална сигурност, и наскоро напусналият негов заместник Ричард Леджет.Според източниците Мълър се съсредоточил върху събитие от 22 март. Тогава Коутс заявил пред свои сътрудници, че Тръмп поискал от него помощ, за да окаже натиск над Коми да изостави разследването на бившия съветник по националната сигурност Майкъл Флин. Ген. Флин подаде оставка още през февруари заради нерегламентирани срещи с руския посланик. Самият Коми също заявява, че Тръмп е искал от него лоялност, както и да остави Флин намира.Президентът настоял още Коутс и Роджърс публично да отрекат наличието на връзки между щаба му и Русия, но двамата шефове на спецслужби не се съгласили.", "date": "2017.06.15", "title": " Проверяват Тръмп за възпрепятстване на правосъдието"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%b2-%d1%82%d1%8a%d1%80%d0%bd%d0%be%d0%b2%d0%be-%d0%bf%d0%be%d0%b2%d0%b4%d0%b8%d0%b3%d0%bd%d0%b0-%d0%be%d0%b1%d0%b2/", "text": "Районната прокуратура във Велико Търново повдигна обвинения на трима извършители на телефонни измами. При извършени действия по разследването под ръководството на държавното обвинение в старата столица- претърсвания и изземвания на различни адреси на територията на Русе и град Ветово са открити парични суми в размер на 9000 лева в различна валута, златни накити и мобилни телефонни апарати, които имат отношение към извършени измами на територията на Велико Търново.За извършените престъпления ще отговорят три лица за това, че след предварителен сговор са действали в болярския град ио са заблудили възрастна жена. Ало измамниците казали на старицата, че оказва съдействие на полицейски служител за осъществяване на акция по задържане на телефонни измамници и с това и причинили имотна вреда в размер на 5100 лв и златни накити с неустановена към момента стойност.И трима задържани са осъждани за престъпления против собствеността, като двама от тях и за измама. За извършеното деяние законът предвижда наказание лишаване от свобода. Действията по разследването продължават под ръководството на наблюдаващ прокурор.Предстои задържането на лицата до 72 часа с оглед внасяне на искане в съда за вземане на мерки за неотклонение „ задържане под стража“АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.15", "title": " Прокуратурата в Търново повдигна обвинения на трима автори на телефонни измами"}
{"url": "https://trud.bg/%d0%b2%d0%b0%d0%bb%d0%b5%d1%80%d0%b8-%d1%81%d0%b8%d0%bc%d0%b5%d0%be%d0%bd%d0%be%d0%b2-%d1%81%d0%bb%d0%b5%d0%b4-%d0%bf%d1%80%d0%be%d0%b2%d0%b5%d1%80%d0%ba%d0%b0%d1%82%d0%b0-%d1%81-%d1%85%d0%b5%d0%bb/", "text": "Няма злоупотреби при строителството на оградата по българо-турската граница. Това каза вицепремиерът Валери Симеонов, след като инспектира завършването на последния най-тежък участък от съоръжението на територията на Бургаска област, съобщи . Той ще настоява за промени в Закона за обществените поръчки, за да не се провеждат конкурси, когато се отнася за технически средства и съоръжения свързани с националната сигурност.Двучасов оглед с хеликоптер по дължината на цялата ограда извършиха вицепремиерът Валери Симеонов, депутати от ГЕРБ и областният управител на Бургас Вълчо Чолаков. От дългата близо 200 км ограда остават да бъдат завършени по-малко от 5 км между Ямболска и Хасковска област, каза Валери Симеонов. Над 160 милиона лева са инвестирани в строителството на съоръжението. 580 лева на метър струва изграждането на едноредова ограда, там където според проектантите не е било необходимо да бъде двуредова, каза Валери Симеонов.„Знаем, че оградата е проектирана едноредова, съответно е извършено строителството с всичките етапи по Закона за устройство на територията. Приета е с приемателна комисия и никъде няма такива злоупотреби, каквито си фантазират хората, които не са идвали.“, заяви Симеонов.200 хиляди лева на година ще струва поддръжката на съоръжението на територията на Бургаска област, обяви областният управител Вълчо Чолаков.Още от миналото лято обърнах внимание на „Гранична полиция“ на МС, че това съоръжение изисква поддръжка, каза тойСъоръжението трябва да бъде предадено за управление на Гранична полиция, заяви още Вълчо Чолаков.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.15", "title": " Валери Симеонов след проверката с хеликоптер на оградата по границата с Турция: Няма злоупотреби"}
{"url": "https://trud.bg/%d1%80%d1%8a%d0%ba%d0%be%d0%b2%d0%be%d0%b4%d1%81%d1%82%d0%b2%d0%be%d1%82%d0%be-%d0%bd%d0%b0-%d0%bc%d0%b2%d1%80-%d0%b8-%d0%bf%d0%be%d0%bb%d0%b8%d1%86%d0%b5%d0%b9%d1%81%d0%ba%d0%b8%d1%82%d0%b5-%d1%81/", "text": "Заплатите в МВР трябва да се увеличат през тази година. Около тази позиция се обединиха синдикатите и ръководството на министерството. Това стана ясно,след извънредна среща на съвета за социално партньорство, съобщиха от пресцентъра на МВР.С колко и от кога ще скочат възнагражденията в системата ще стане ясно след разговори с представители на финансовото министерство и с председателя на ресорната комисия в Народното събрание.Според синдикатите заплатите в системата трябва да се увеличат с между 15 и 20%. От профсъюза заявиха, че докато се провежда нормален диалог протести няма да има. Двете страни са се обединили около тезата, че е необходим изцяло нов закон за МВР.Заместник министър Балабанов благодари на представителите за коректния тон на разговора и разбирателството, както и за това, че приемат Съвета за социално партньорство като единен екип.„Предвиждаме на следващото ни заседание, да поканим министъра на финансите и председателя на комисията по бюджет и финанси в парламента или техни заместници, за да разберем какви са възможностите на държавата откога и с колко биха могли да се увеличат заплатите на служителите на МВР. Обединихме се около тезата, че такова увеличение е нужно“, поясни Балабанов.По думите му, по въпросите, свързани с униформеното облекло, с волята на правителството до края на тази година или началото на идната служителите ще получат нови униформи, като половината от доставките вече са факт.По третата тема дискутирахме, че е нужен нов Закон за МВР, тъй като обстоятелствата в света като цяло и в Европа, динамиката на събитията и на полицейската професия изискват такава промяна. Няма смисъл всяка година да променяме по 2-3 члена, а да направим изцяло нова концепция и Закон за МВР. Посоката е да се „ремонтират“ почти всички членове – права, задължения, социални придобивки, и като цяло – синхронизиране с променената обстановка и изисквания към работата на полицията, това обаче е и въпрос на политическо решение, допълни Балабанов.Разговорите в рамките на Съвета бяха в коректен тон, стигнахме до консенсус , че е необходимо увеличение на основните заплати на служителите през тази година. В какъв размер и кога да влезе в сила то, дали да има диференциация, е въпрос и на бъдещи разговори. Важен е добрият старт на преговорния процес. Не по-малко важно е съгласието на Съвета, че са належащи някои изменения на ЗМВР и на следващо заседание ще ги обсъдим, като очакваме синдикатите да се съгласят на тези спешни промени , паралелно с работата по подготовка на нов ЗМВР, обобщи резултатите от работата на заседанието на съвета Валентин Попов, председател на СФСМВР.", "date": "2017.06.15", "title": " Ръководството на МВР и полицейските синдикати се разбраха за по-високи заплати"}
{"url": "https://trud.bg/%d0%ba%d0%b0%d1%80%d0%b0%d0%ba%d0%b0%d1%87%d0%b0%d0%bd%d0%be%d0%b2-%d0%bd%d0%b0%d0%b3%d1%80%d0%b0%d0%b4%d0%b8-9-%d0%b2%d0%be%d0%b5%d0%bd%d0%bd%d0%b8-%d1%83%d1%87%d0%b0%d1%81%d1%82%d0%b2%d0%b0%d0%bb/", "text": "Министърът на отбраната Красимир Каракачанов награди 9 военнослужещи от състава на ВМС, участвали в операцията за спасяване на екипажа на вертолет „Пантер“. Той ги отличи за решителни професионални действия и проявена смелост при спасяване на човешки живот на море, съобщиха от пресцентъра на Министерство на отбраната. Церемонията се проведе в Щаба на ВМС и в нея участва началникът на отбраната генерал-лейтенант Андрей Боцев.„Лесно е да служиш в армия, в която има добро заплащане и модерна техника. Героизъм е да служиш в армия, в която десетилетия наред проблемите са пренебрегвани и оставяни на заден план“, каза в обръщението си към личния състав на ВМС министър Каракачанов. „Военнослужещите от Българската армия не служат за високо заплащане, а в името на сигурността, защитата и славата на България“, подчерта той и заяви, че хората от армията заслужават уважението на цялото българско общество.С награден знак „За вярна служба под знамената“- І степен беше отличен командирът на военно формирование 54 950 – Бургас флотилен адмирал Мален Чубенков, с почетен знак на Министерството на отбраната „Свети Георги“ – II степен за офицери – командирът на аварийно-спасителния отряд във военно формирование 28 580 – Варна капитан III ранг Боян Добрев, с почетен знак на МО „Свети Георги“ – III степен за офицери – лекарят капитан д-р Христо Петров и инструктор-водолазът на фрегатата „Дръзки“ старши лейтенант Димитър Бахчеванов, със знак на Министерството на отбраната – старшият инспектор-пилот в Щаба на ВМС подполковник Милен Хинтоларски. Наградени с награден знак „За отлична служба“ – II степен бяха и старшините I степен Калин Стоянов и Тодор Хараламбиев – водолази на спасителен кораб от състава на военно формирование 28 580-Варна. Матросите 3-ти клас Андрей Мутафов и Живко Илиев – водолази на спасителен кораб от състава на същото формирование, бяха отличени с щик – нож „АК“ – 47.Началникът на отбраната генерал-лейтенант Андрей Боцев връчи предметни награди на четирима офицери от военните формирования на ВМС във Варна и Бургас, отличили се по време на спасителните действия.По-рано днес министър Каракачанов и генерал-лейтенант Боцев посетиха двамата военнослужещи от екипажа на вертолет „Пантер“, които са на лечение във Военноморската болница и се възстановяват успешно. Посещението им във Варна продължи със срещи с личния състав на Пункта за базиране, морската вертолетна авиобаза „Чайка”, както и с екипажите на минен ловец „Цибър” и фрегатите „Смели” и „Дръзки”.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.15", "title": " Каракачанов награди 9 военни, участвали в спасяването на екипажа на „Пантер“"}
{"url": "https://trud.bg/%d0%b3%d1%80%d0%b8%d0%b3%d0%be%d1%80-%d1%81%d0%b5-%d1%81%d0%bf%d1%8a%d0%bd%d0%b0-%d0%bd%d0%b0-%d1%82%d1%80%d0%b5%d0%b2%d0%b0%d1%82%d0%b0/", "text": "Григор Димитров започна неуспешно сезона си на трева. Българският тенисист загуби с 6:7 (4), 3:6 от Йежи Янович (Полша) във втория кръг на турнира в Щутгарт (Германия). Мачът приличаше на тренировка на сервиси – в първия сет не се стигна до нито една точка за пробив, а Григор загуби само едно разиграване при собствено подаване. Той обаче така не успяваше да върне бомбите на 204-сантиметровия Янович и се стигна до тайбрек. Там една непредизвикана грешка и едно подхлъзване на Димитров дадоха предимство на поляка. Във втората част Григор пропусна да се възползва от първия си шанс за пробив, а малко по-късно точно това успя да направи съперникът му. И Янович не пропусна да затвори бързо мача с мощните си удари и да вземе реванш от българина за загубата в първия кръг на турнира в София през февруари. По ирония на съдбата преди мача Димитров обяви, че очаква много от сезона на трева. „Това е един от любимите ми периоди в годината – призна Григор. – За съжаление можеш да играеш само 3 или 4 турнира на трева през годината и се опитвам да се наслаждавам колкото е възможно повече.“ Сега българинът ще може да отдъхне няколко дни преди следващото си участие на трева в Куинс (Великобритания) следващата седмица. Турнирът в Щутгарт пък загуби и водача в схемата – швейцареца Роджър Федерер, загубил с 6:2, 6:7 (8), 4:6 от Томи Хаас (Германия) в първия си мач на трева за годината.", "date": "2017.06.15", "title": " Григор се спъна на тревата"}
{"url": "https://trud.bg/%d0%bf%d0%bb%d0%be%d0%b2%d0%b4%d0%b8%d0%b2%d1%81%d0%ba%d0%b8%d1%82%d0%b5-%d0%ba%d0%b0%d1%82%d0%b0%d0%b4%d0%b6%d0%b8%d0%b8-%d1%81-%d0%b0%d0%ba%d1%86%d0%b8%d1%8f-%d1%82%d0%b0%d0%b7%d0%b8-%d1%81%d1%8a/", "text": "Специализирана операция по линия на пътния контрол и безопасността на движението предприемат тази събота служителите на Областната дирекция на МВР в Пловдив и на автомагистрала „Тракия“.От 10 до 12 часа ще извършват широкообхватни проверки за спазване на скоростните режими, ползване на обезопасителни системи, употреба на алкохол и наркотични вещества, наличие на задължителната застраховка „Гражданска отговорност“ и дали тя е валидна и други изисквания по Закона за движение по пътищата.При констатирани нарушения с помощта на техническото оборудване в новите служебни полицейски автомобили на водачите ще се издават на място актове или фишове. Ще им се връчват и предишни наказателни постановления и неплатени глоби.В акцията освен служители на сектор „Пътна полиция“ ще се включат и представители на Криминална и Икономическа полиция, които ще проверяват за нелегални емигранти и трафик на хора, притежание и пренос на наркотични и упойващи вещества, транспортиране и притежание на незаконни огнестрелни оръжия, крадени или безакцизни стоки, обявени за издирване лица и други престъпления.", "date": "2017.06.15", "title": " Пловдивските катаджии с акция тази събота по автомагистрала „Тракия“ и из града\t\t\t"}
{"url": "https://trud.bg/%d1%82%d1%83%d1%80%d1%86%d0%b8%d1%8f-%d0%be%d1%81%d1%8a%d0%b4%d0%b8-%d1%81%d1%8a%d0%b4%d0%b8%d1%8f-%d0%be%d1%82-%d0%be%d0%be%d0%bd-%d0%b7%d0%b0%d1%80%d0%b0%d0%b4%d0%b8-%d0%b2%d1%80%d1%8a%d0%b7%d0%ba/", "text": "Съд в Анкара даде 7 години и 6 месеца присъда на Айдън Сефа Акай, който е съдия към Международния остатъчен механизъм за криминални трибунали на ООН, предава Deutsche Welle .Съдията е обвинен в „членство във въоръжена терористична група“. Айдън Акай бе обвинен от високопоставени представители на турското правителство, във връзки с движението на Фетхуллах Гюлен.В специално изявление, президентът на Международния остатъчен механизъм за криминални трибунали, съдия Теодор Мерон каза, че „дълбоко съжалява за това действие на турските власти“.", "date": "2017.06.15", "title": " Турция осъди съдия от ООН заради връзки с Гюлен и членство във въоръжена терористична група"}
{"url": "https://trud.bg/%d0%be%d1%81%d1%8a%d0%b4%d0%b8%d1%85%d0%b0-%d0%bd%d0%b0-%d0%b4%d0%be%d0%b6%d0%b8%d0%b2%d0%be%d1%82%d0%b5%d0%bd-%d0%b7%d0%b0%d1%82%d0%b2%d0%be%d1%80-23-%d0%b4%d1%83%d1%88%d0%b8-%d1%83%d1%87%d0%b0/", "text": "23 заподозрени са осъдени на доживотен затвор за участие в неуспешния преврат от юли 2016 г., предаде Anadolu Agency.Междувременно, 17 Върховен криминален съд осъди бившия командир на президентския гвардейски полк, полковник Мухсин Кутси Барис на 12 години затвор.Издадените в четвъртък присъди са първите по време на процеса, който започна в Анкара на 22 май.Сред 221-те обвиняеми е и Фетхуллах Гюлен, който ще бъде съден в отсъствие. Всички заподозрени, с изключение на 12 души, са членове на Въоръжените сили на Турция, включително един генерал, 3 лейтенант-генерали, 4 генерал-майори, 16 бригадни генерали 3 контра-адмирали.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.15", "title": " Осъдиха на доживотен затвор 23 души, участвали в опита за преврат в Турция"}
{"url": "https://trud.bg/%d1%80%d1%83%d0%bc%d0%b5%d0%bd-%d1%80%d0%b0%d0%b4%d0%b5%d0%b2-%d0%be%d0%b1%d1%80%d0%b0%d0%b7%d0%be%d0%b2%d0%b0%d0%bd%d0%b8%d0%b5%d1%82%d0%be-%d0%b5-%d1%83%d1%81%d0%b2%d0%be%d1%8f%d0%b2%d0%b0%d0%bd/", "text": "Между образованието и грамотността няма знак за равенство. Образованието не е система само за усвояване на знания, тя е усвояване на компетентност. Това каза президентът Румен Радев при участието си в инициативата на ЕК „Граждански диалог” заедно с еврокомисар Тибор Наврачич  в препълнената зала с млади хора в аулата на Икономическия университет във Варна.Заедно с министъра на младежта и спорта Красен Кралев те отговаряха на многобройните въпроси, свързани с младежката квалификация, образование, младежка безработица и др. Държавният глава посочи, че в ЕС се инициира програма за хората завършили средно и висше образование за това каква реализация са намерили. „За да  не е образованието  един безсмислен процес за вземане  на дипломи младите хора трябва да отговорите  на няколко фундаментални въпроса- къде искате да видите Европа  и какви искате да бъдете в Европа”, обърна се към тях президентът. Той очерта тревожните въпроси, свързани с макроикономиката, дисбаланса и огромните различия в жизнения стандарт, корупцията, която е бич №1 на нашето общество.„Бъдете непримирими към корупцията. Трябват структурни, организационни, законови промени, надявам се в скоро време да ги има”, каза още  Радев.Всеки 5-ти европейски гражданин не владее традиционната грамотност, а всеки 4-ти аритметичната грамотност, посочи еврокомисарят по образование, младежта и културата Тибор Наврачич. Според него Европа изостава в инвестиране на образование в сравнение с  Америка и Тихоокеанския район. Еврокомисар Наврачич увери младите хора, които учат в Англия, че след Брекзит ще бъдат защитени интересите на европейските граждани, които учат и живеят на Острова.", "date": "2017.06.15", "title": " Румен Радев: Образованието е усвояване на компетентност"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d0%bd%d0%b0-%d0%bb%d1%83%d0%ba%d0%be%d0%b9%d0%bb-%d1%80%d1%83%d1%81%d0%b8%d1%8f-%d0%b2%d0%b0%d0%b3%d0%b8%d1%82/", "text": "Нужни са по-строги мерки срещу контрабандата на горива в България. Това заяви президентът на „Лукойл“ Русия Вагит Алекперов в отговор на въпрос на „Труд“ относно нерегламентирания пазар на горива у нас, от който страната ни губи по 1 млрд. лв. годишно. Шефът на петролната компания е на двудневно работно посещение в България, като преди ден се срещна с президента Румен Радев.„Законодателството на България не е съвършено и изисква по-строги мерки към пазара на петролни продукти. Новото правителство полага големи усилия за ликвидирането на дупката в закона, от която се възползват недобросъвестни оператори на пазара на горива. В парламента вече обсъждат реформи за сектора и това ще доведе до увеличение на приходите в хазната. “, заяви Алекперов. Според него положението в страната ни се подобрява.Президентът на „Лукойл“ обсъди нуждата от законодателни промени и с премиера Бойко Борисов. По думите на Борисов всички министерства от кабинета, ангажирани с проблема и действат активно срещу нерегламентирания пазар на горива. „Правителството работи усилено, за да осигури благоприятна бизнес среда в България и страната ни да бъде привлекателна дестинация за чуждестранните инвеститори“, заяви министър-председателят по време на срещата.Преди дни Министерство на финансите предложи промени в наредбата за отчитане на продажбите чрез фискални устройства, а Българският институт по метрология пусна за обществено обсъждане изменения в Закона за измерванията. Първата промяна предвижда всички електронни системи с фискална памет в бензиностанциите да преминат през одобрение и пререгистрация от НАП и Българския институт по метрология. А втората търговци на горива, които ползват неизправни измервателни уреди на бензиностанциите, да плащат по-големи глоби.„Лукойл“ остава на българския пазар„Лукойл“ остава на българския пазар“, увери Вагит Алекперов. До момента компанията е инвестирала над 3 милиарда долара в завода и в бензиностанциите си у нас, напомни той. Предвиждат се и нови проекти в България. Те ще са в областта на нефтохимията, като целта е да се оползотворяват остатъчните нефтопродукти и от тях да се произвеждат полипропилен, пластмаси и др. Засега размерът на инвестициите не е ясен, защото не се знае Министерството на енергетиката кои от проектите ще одобри. Преди ден Алекперов се срещна с президента Румен Радев и с министъра на енергетиката Теменужка Петкова. Пред държавния глава той обяви, че компанията ще завърши нов високотехнологичен цикъл, който ще допринесе за утвърждаването на България като ключов експортен център в региона. Нефтозаводът в Бургас и в момента изнася горива за турския пазар за да се гарантира максималната натовареност на рафинерията, разкри президентът на „Лукойл“. нтин Златев, изпълнителен директор на „Лукойл България“:Нямаме господстващо положение В България има четири рафинерии, а не една. 40% от горивата идват от внос, така че няма как да говорим за господстващо положение на „Лукойл България“, заяви изпълнителният директор на компанията Валентин Златев. По думите му у нас цените на горивата на дребно са най-ниски в сравнение с останалите държави от ЕС. „По отношение на цените преди облагане сме по средата и това се дължи на редица фактори-един от тях е контрабандата, която отнема от легалния пазар“, допълни Златев. Вагит Алекперов е категоричен, че картел при горивата у нас е невъзможен. Той обясни, че в България има два пъти повече бензиностанции отколкото в Румъния, а там населението е 30 милиона. Алекперов заяви, че България е най-конкурентният пазар в Европа по отношение на горивата.", "date": "2017.06.15", "title": " Президентът на „Лукойл” Русия Вагит Алекперов пред  „Труд”: Трябват по-строги мерки срещу контрабандата на горива в България (обзор)\t\t\t"}
{"url": "https://trud.bg/%d0%ba%d0%b0%d1%82%d0%b0%d1%80-%d0%ba%d1%83%d0%bf%d1%83%d0%b2%d0%b0-36-%d0%b0%d0%bc%d0%b5%d1%80%d0%b8%d0%ba%d0%b0%d0%bd%d1%81%d0%ba%d0%b8-%d0%b8%d0%b7%d1%82%d1%80%d0%b5%d0%b1%d0%b8%d1%82%d0%b5%d0%bb/", "text": "Катар купува 36 американски самолета F-15 за 12 млрд. долара. Сделката беше финализирана след среща на министъра на отбраната на САЩ Джеймс Матис и катарския му колега Халид ал Атия.Според представител на Катар тя е доказателство за добрите връзки между Вашингтон и Доха, а разривът между страната му и шест държави от Близкия Изток не е повлиял негативно на отношенията между Катар и САЩ.„Това е доказателство, че институциите на САЩ са в наша подкрепа, но ние никога не сме се съмнявали в това. Нашите военни са като братя. Подкрепата на САЩ към Катар не се влияе лесно от политически промени”, добавя той.Посланикът на Катар във Вашингтон Мешал Хамад ал Тани публикува снимка на церемонията по подписването на документа.От Пентагона съобщиха, че сделката ще засили сътрудничеството между САЩ и Катар в областта на сигурността и ще помогне на двете страни да са по-съвместими оперативно.Катар е важен съюзник на САЩ в Близкия Изток. Там са разположени части на военновъздушните сили на САЩ– общо около 10 хил. войници, и тяхното управление. ", "date": "2017.06.15", "title": " Катар купува 36 американски изтребителя"}
{"url": "https://trud.bg/%d0%b4%d1%80%d0%b0%d0%b3%d0%be%d0%bc%d0%b8%d1%80-%d1%81%d1%82%d0%be%d0%b9%d0%bd%d0%b5%d0%b2-%d0%b0%d0%ba%d0%be-%d0%b3%d0%b5%d1%80%d0%b1-%d0%b4%d1%8a%d1%80%d0%b6%d0%b0%d1%82-%d0%bd%d0%b0-%d0%bc%d0%b0/", "text": "Ако от ГЕРБ наистина държат на законопроекта за мажоритарни избори, който днес беше отхвърлен на първо четене, значи трябва да развалят коалицията с Патриотите. Ако те държаха на закона, щяха да направят всичко, за да убедят всички политически сили да го подкрепят. Това заяви пред  депутатът от БСП Драгомир Стойнев по повод .По думите му ГЕРБ са се заиграли с очакванията на гласувалите на референдума.Левицата се обявиха за смесена система и предстои да внесат до 10 дни свой законопроект. В него е заложено да има 120 мажоритарно избрани депутати и 120 пропорционално.Днес не мина и законопроект на левицата за . Стойнев посочи, че проектът е засягал всички пенсии.1,3 млн. пенсионера живеят с под 314 лв. Ние няма да решим проблемите в пенсионната система, но сме лоялни към гласувалите за нас и изпълняваме обещаното. ГЕРБ и Патриотите обаче бяха добре мобилизирани да спрат този законопроект, коментира депутатът.Според него няма смислен аргумент защо не са го приели, може би само защото е законопроект на опозицията.Според левицата повишаването на пенсиите би струвало 400 млн.лв. за тази година и 800 млн. лв. през цялата следваща 2018-а година. Стойнев смята, че парите може да дойдат от бюджетния излишък, с който управляващите непрекъснато се хваля. „Не казвам, че на всяка цена излишък трябва да бъде похарчен. Част от тези пари ще се върне в хазната като ДДС, хората ще започнат да харчат, ще стимулираме вътрешното потребление”, посочи той.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.15", "title": " Драгомир Стойнев: Ако ГЕРБ държат на мажоритарния вот, трябва да развалят коалицията"}
{"url": "https://trud.bg/%d0%b0%d1%80%d0%b5%d1%81%d1%82%d1%83%d0%b2%d0%b0%d1%85%d0%b0-%d1%83%d0%b0%d0%b9%d0%bb%d0%b4%d1%8a%d1%80-%d0%b7%d0%b0-%d0%bc%d0%b0%d1%80%d0%b8%d1%85%d1%83%d0%b0%d0%bd%d0%b0/", "text": "Световният шампион в тежката категория на Световния боксов съвет (WBC) Дионтей Уайлдър бе арестуван в родния си град Тъскалууза, щата Аризона, за притежание на марихуана. Леката дрога е била намерена при рутинна проверка в багажника на кадилак, притежание на боксьора. „Дионтей беше извън града за известно време и даде колата на свои приятели –заяви Пол Патерсън, адвокат на шампиона. – Марихуаната със сигурност не е негова.“ Впоследствие Уайлдър бил освободен срещу гаранция от 1000 долара, но срещу него било повдигнато обвинение за притежание на наркотични вещества.", "date": "2017.06.15", "title": " Арестуваха Уайлдър за марихуана"}
{"url": "https://trud.bg/%d0%b1%d0%be%d1%80%d0%b1%d0%b0-%d0%b7%d0%b0-%d0%b2%d0%bb%d0%b0%d1%81%d1%82-%d1%85%d0%b2%d1%8a%d1%80%d0%bb%d0%b8-%d1%80%d1%83%d0%bc%d1%8a%d0%bd%d0%b8%d1%8f-%d0%b2-%d0%bd%d0%be%d0%b2%d0%b0-%d0%ba%d1%80/", "text": "Румъния бе изправена пред поредна политическа криза, след като късно в сряда управляващата Социалдемократическа партия (СДП) оттегли подкрепата си за премиера Сорин Гриндяну, само 5 месеца след като той пое поста, предаде АФП.Официалната причина за тази стъпка е, че министър-председателят се провалил в изпълнението на икономическата програма на партията. Според местни медии обаче става въпрос за борба за власт между Гриндяну (43 г.) и влиятелния лидер на социалдемократите Ливиу Драгня (54 г.). Самият Драгня не успя да стане премиер, тъй като има присъда за изборни машинации, която не му позволява това.Сорин Гриндяну заяви вчера, че мотивите за свалянето на доверие от него са политически. “Единственият отговор, който намирам, е, че определен човек иска цялата власт”, заяви той по адрес на Драгня. Гриндяну каза още, че ще подаде оставка, само след като президентът Клаус Йоханис посочи негов наследник (от СДП). Конституцията обаче не позволява на държавния глава да номинира нов кандидат, преди постът да бъде овакантен и така ситуацията стига до задънена улица. Йоханис призова управляващата коалиция бързо да разреши кризата, за да бъде избегнат период на нестабилност.В опит да разреши главоблъсканицата Социалдемократическата партия се събра вчера на заседание, на което реши да свика вот на недоверие към кабинета, формиран от СДП и по-малкия коалиционен партньор АЛДЕ. Партийният бос Драгня в същото време е разследван и за предполагаема злоупотреба с власт – обвинение, което отрича. Той никога не е криел, че е посочил Гриндяну за премиер, тъй като бил послушен партиен боец.СДП дойде на власт след избори миналия декември. Година по-рано предишният им кабинет хвърли оставка заради смъртоносен пожар в нощен клуб в Букурещ.", "date": "2017.06.15", "title": " Борба за власт  хвърли Румъния в нова криза\t\t\t"}
{"url": "https://trud.bg/%d0%bf%d1%83%d1%82%d0%b8%d0%bd-%d0%bf%d1%80%d0%b5%d0%b4%d0%bb%d0%be%d0%b6%d0%b8-%d1%83%d0%b1%d0%b5%d0%b6%d0%b8%d1%89%d0%b5-%d0%bd%d0%b0-%d0%b5%d0%ba%d1%81%d1%88%d0%b5%d1%84-%d0%bd%d0%b0-%d1%84%d0%b1/", "text": "Владимир Путин шеговито предложи политическо убежище на бившия шеф на ФБР Джеймс Коми, когото сравни с Едуард Сноудън, който разкри тайните програми на Агенцията за национална сигурност на САЩ за тотален шпионаж и получи закрила в Русия.Руският президент заговори за Коми по време на традиционната си годишна пряка линия, в рамките на която отговаря наживо на въпроси на граждани. Този път своеобразното тв интервю продължи точно 4 часа, през които Путин отговори на 73 въпроса. Вчерашната пряка линия бе 15-та поред, а зададените по телефон, с есемес, на специален сайт или през мобилно приложение въпроси бяха 1 939 000.Като шеф на ФБР Коми ръководеше и разследването за руска намеса в изборите в САЩ. Той бе уволнен от президента Доналд Тръмп на 9 май. По адрес на Коми Путин отбеляза, че той признал, че си водил записки за разговор с Тръмп на четири очи в Белия дом, които споделил с медиите. “Когато началникът на специалните служби записва разговор с главнокомандващия и го предава на медиите…, тогава с какво шефът на ФБР е по-различен от Едуард Сноудън”, попита Путин. И допълни: “Ако го преследват (Коми), ще му предложим убежище в Русия. Нека го знае”.По време на пряката линия Путин за пръв път сподели, че има двама внуци. Той не уточни половете им, нито от коя от двете му дъщери са, но посочи, че едното дете вече ходи на детска градина, а “вторият внук се роди неотдавна”. Отказа и да разкрие имената и възрастта им, защото веднага щели да бъдат открити и нямало да ги оставят на мира. А той искал внуците му да растат като нормални хора, а не като “наследствени принцове”.Един от въпросите бе зададен от американец от щата Аризона, с проруски възгледи и възмущаващ се от “бясната русофобия” в САЩ, който поиска съвет от Путин. А той го успокои, че в САЩ има много приятели на Русия и че в крайна сметка отношенията между двете страни ще се нормализират.Попитан от журналист от Би Би Си дали смята опозиционния лидер Алексей Навални за свой конкурент, Путин отвърна с обвинение към британската медия: “Знаех, че точно това ще ме питате, защото правите пропаганда на хора, които подкрепяте”.Пиперливи въпроси и критикиДокато Владимир Путин отговаряше в ефир, на голям екран пред него се изписваха есемеси от граждани, някои от които бяха с пиперливи въпроси и откровени критики. Като: “Не се ли уморихте вече, не Ви ли е време да си починете?”, “Кога ще се оттеглите?”, “Цяла Русия смята, че се заседяхте твърдо дълго на трона”, “Довиждане, Владимир Владимирович”, “Путин, ти наистина ли мислиш, че народът вярва в този цирк с нагласените въпроси?”. След последния въпрос президентът отговори, прочитайки още един есемес “Хайде да освободим света от това зло”. “Това според вас нагласен въпрос ли е?”, попита риторично Путин.Пести и винаги гаси лампатаПопитан знае ли как живеят обикновените хора в Русия, Владимир Путин отвърна “Разбира се, че знам”, подчертавайки, че поддържа контакти с обикновени хора. И даде пример със собствената си спестовност. Когато бил малък баща му постоянно следял електромера и изчислявал разходите до копейка, за да е сигурен, че ще плати навреме. “Оттогава и до ден днешен имам този навик – винаги, когато излизам от стаята, гася лампата”, сподели Путин.", "date": "2017.06.15", "title": " Путин предложи  убежище на ексшеф на ФБР\t\t\t"}
{"url": "https://trud.bg/%d0%b4%d0%b2%d0%b0%d0%bc%d0%b0-%d0%bf%d0%be%d0%bb%d0%b8%d1%86%d0%b0%d0%b8-%d0%bf%d0%be%d1%81%d1%82%d1%80%d0%b0%d0%b4%d0%b0%d1%85%d0%b0-%d0%bf%d1%80%d0%b8-%d0%ba%d0%b0%d1%82%d0%b0%d1%81%d1%82%d1%80/", "text": "Двама полицаи пострадаха при катастрофа край разградското село Гецово. По първоначална информация причина за инцидента е блокирало предно колело на автопатрулния автомобил, съобщи .Катастрофата е станала около седем часа. Автопатрулният екип от двама полицаи се е връщал в Разград след служебна проверка в село Осеновец. На прав участък край село Гецово 30-годишният водач натиснал спирачка, при което блокирал движещият механизъм на предното колело.Полицейският автомобил е навлязъл в насрещното платно и е паднал в нива край пътя. Водачът и 45-годишният му колега са прегледани в разградската болница, нямат сериозни наранявания, съобщиха от пресцентъра на областната дирекция на МВР. Следовател извършва оглед на местопроизшествието.", "date": "2017.06.15", "title": " Двама полицаи пострадаха при катастрофа край Разград"}
{"url": "https://trud.bg/%d0%b0%d0%bb%d0%b5%d0%ba%d1%81%d0%b0%d0%bd%d0%b4%d1%8a%d1%80-%d0%b2%d1%83%d1%87%d0%b8%d1%87-%d0%b2%d1%80%d1%8a%d1%87%d0%b8-%d0%bc%d0%b0%d0%bd%d0%b4%d0%b0%d1%82-%d0%b7%d0%b0-%d1%81%d1%8a%d1%81%d1%82/", "text": "Президентът на Сърбия Александър Вучич даде мандат за съставянето на ново правителство на Ана Брънабич, предава ТАНЮГ.Александър Вучич заяви, че това решение не е било лесно. Според него това не е загуба за СНС (Сръбската прогресивна партия), нито за когото и да било, а идея за намирането на най-доброто решение.Ана Бърнабич пое поста на служебен министър-председател след като Александър Вучич бе избран за президент на Сърбия.", "date": "2017.06.15", "title": " Александър Вучич връчи мандат за съставянето на правителство на Ана Брънабич"}
{"url": "https://trud.bg/5-%d0%bc%d0%bb%d0%bd-%d0%b4%d1%8a%d1%80%d0%b2%d0%b5%d1%82%d0%b0-%d1%83%d0%bc%d0%b8%d1%80%d0%b0%d1%82-%d0%b7%d0%b0%d1%80%d0%b0%d0%b4%d0%b8-%d0%b1%d0%b5%d0%bb%d0%b5%d0%b2-%d0%b8-%d0%ba%d0%be/", "text": "Сто хиляди декара иглолистна гора, което е около 5 милиона дървета, са започнали да изсъхват от средата на 2016 година – това съобщи инж. Ценко Ценов, шеф на дирекция “Гори и лесовъдски дейности” в Изпълнителната агенция по горите (ИАГ).“Отслабват стволовете, като причините за това са комплексни”, обясни пред БНР експертът. Проверка на “Труд” показа, че основната причина сред комплексните е все повече разпространяващият се корояд типограф. Вредителят напада смърчовите гори. Той се развъжда под кората им и прегризва проводящата тъкан.Разпространението на корояда започна през 2001 година в биосферния резерват на Природен парк “Витоша” Бистришко бранище, след като оттам премина смерч.На 22 май преди 16 години природната стихия повали 620 декара смърчова гора. Вместо да бъдат извадени от резервата, падналите дървета бяха оставени там по настояване на тогавашния шеф на ПП “Витоша” Тома Белев и неговите “експерти” от Коалиция “За да остане природа в България”. В резултат на това по повалените дървета започна да се завъжда корояд, който бързо се разпространи в целия природен парк.Вредителят Насекомото се разпространява в цялата странаСлед смерча експерти и еколози се събират в МОСВ, за да решат дали да се извозят падналите дървета. Според Белев и хората му, “Бистришко бранище” трябва да бъде оставен да се възстанови сам от смерча. Въпреки предупрежденията на експертите, “природозащитниците” надделяват и стволовете са оставени в местността.В резултат на това завъдилият се корояд от години се разпространява в цялата страна, като засяга местности и в други планини, освен Витоша. Миналата година вредителят нападна борови гори в община Ардино.", "date": "2017.06.15", "title": " 5 млн. дървета умират заради Белев и ко."}
{"url": "https://trud.bg/%d0%b4%d1%8f%d0%b4%d0%be-%d0%b1%d0%b5-%d0%be%d0%b3%d1%80%d0%b0%d0%b1%d0%b5%d0%bd-%d0%bd%d0%b0-%d1%81%d1%80%d0%b5%d1%89%d0%b0-%d1%81-%d0%bf%d1%80%d0%be%d1%81%d1%82%d0%b8%d1%82%d1%83%d1%82%d0%ba%d0%b0/", "text": "Дядо бе ограбен в градския парк в Нова Загора от приятеля на проститутка, с която имал среща. Инцидентът станал в късния обед на 13 юни, съобщиха от полицията.73-годишният старец се познавал отпреди с жрицата на любовта от ромската махала. Уговорили се да се срещнат във вторник в градската градина, за да го обслужи. Мераклията взел пенсията си и отишъл на срещата. Там 35-годишната жена дошла с приятеля си – криминално проявен мъж на 48 години. Все пак тя и старецът тръгнали към храсталака. Докато вървели, мъжът ударил пенсионера отзад. Взел му 346 лева и избягал с проститутката.Пред полицаи пенсионерът заявил, че е възмутен не само заради грабежа, а и заради това, че даже не бил обслужен от платената жена. Нападателят е задържан.", "date": "2017.06.15", "title": " Дядо бе ограбен на среща с проститутка\t\t\t"}
{"url": "https://trud.bg/%d0%bc%d0%b0%d0%b9%d0%ba%d0%b0%d1%82%d0%b0-%d0%bd%d0%b0-%d0%b8%d1%81%d0%bf%d0%b0%d0%bd%d1%81%d0%ba%d0%b8%d1%8f-%d0%ba%d1%80%d0%b0%d0%bb-%d1%84%d0%b5%d0%bb%d0%b8%d0%bf%d0%b5-%d0%bf%d0%b0%d0%b7%d0%b0/", "text": "Испанската кралица–майка София, която преди години отстъпи престола на сина си Фелипе, беше забелязана да пазарува дрехи в софийски магазин от известна испанска марка, информира .Кралицата любезно поздрави присъстващите в магазина, след което охраната забрани тя да бъде снимана.София, която е гъркиня по произход, е в София по повод 80-ия юбилей на Симеон Сакскобургготски, с когото са близки, и който ще се чества утре.Височайшата дама се охранява и от НСО. Нейният съпруг Хуан Карлос де Бурбон не е в София. След като излезе от магазина, тя огледа църквата „Света Неделя” и се прибра в хотела си.", "date": "2017.06.15", "title": " Майката на испанския крал Фелипе пазарува в София"}
{"url": "https://trud.bg/%d0%b1%d0%b0%d1%80%d1%81%d0%b5%d0%bb%d0%be%d0%bd%d0%b0-%d0%b8%d0%b4%d0%b2%d0%b0-%d0%b2-%d1%81%d1%82%d0%b0%d1%80%d0%b0-%d0%b7%d0%b0%d0%b3%d0%be%d1%80%d0%b0/", "text": "„Барселона“ идва в България с едни от най-ярките имена в цялата си история. По случай факта, че Стара Загора е европейски град на спорта през 2017-а, Христо Стоичков събира „дриймтима“ от 1992 година за благотворителен двубой на стадион „Берое“. Мачът ще бъде на 20 септември от 20 часа. Датата е избрана така, че да не пречи на мачовете от Първа професионална лига.Срещу каталунските звезди, спечелили първата в историята на клуба купа на европейските шампиони през 1992 година, Христо Стоичков ще бъде български асове. Ядрото на отбора ще е от футболисти, играли в Стара Загора, Пловдив и региона. Към тях ще се допълнят други избраници на Кавалера на „Златната топка“. Билетите са между 30 и 80 лева, продават се от петък.На 20 май миналата година Стоичков организира най-мащабния бенефис, правен някога в България. По случай 50-ия си юбилей Камата събра куп световни и европейски шампиони, включително доведе и две „Златни топки“ – Игор Беланов и Жан-Пиер Папен. Още тогава Стоичков обеща още много изненади за българските фенове.", "date": "2017.06.15", "title": " „Барселона“ идва в Стара Загора"}
{"url": "https://trud.bg/%d1%80%d0%b5%d1%88%d0%b0%d0%b2%d0%b0%d1%82-%d0%b4%d0%b0-%d1%81%d1%82%d0%b0%d0%bd%d0%b5-%d0%bb%d0%b8-%d0%ba%d0%b8%d1%81%d0%b5%d0%bb%d0%be%d1%82%d0%be-%d0%bc%d0%bb%d1%8f%d0%ba%d0%be-%d0%b9%d0%be%d0%b3/", "text": "Допитване в Българския институт по стандартизация (БИС) решава в петък съдбата на киселото мляко. Експерти предупредиха, че ако бъде гласувана промяната в БДС, уникалния български продукт ще се превърне в йогург.След  от 8 юни 2017 г. предложението за намаляване на нормите на двете полезни бактерии лактобацилус булгарикус и стрептококус термофилус отпадна. “Труд” разкри, че в института по стандартизация е внесено фалшиво предложение от частна фирма, чийто собственик обясни, че никога не би поискал подобно нещо, тъй като се занимава с биопроизводство на млечни продукти. Спорно се оказа и искането на другия вносител, министерството на земеделието. Оказа се, че предложението е било изготвено по времето на служебния министър проф. Христо Бозуков. Румен Порожанов обяви, че е против подобна идея и оттегли документа на предшественика си. Така от тримата вносители (толкова трябва да бъдат според правилата на БИС) на предложение за промяна в БДС, остана само един и изменението пропадна. Остана обаче второто – за допускане на всякакъв вид опаковки.То е по искане на три фирми – “Обединена млечна компания”, чиито собственици са гърци, на “Димитър Маджаров-2” ЕООД и “Полидей-2”ООД днес в института по стандартизация се очаква решение за промяна на опаковките, които са част от БДС за киселото мляко. В стандарта е записано, че киселото мляко може да бъде в опаковки до 1 кг, които са от полистирен, стъкло или керамика. Трите фирми, които са внесли предложение за промяната настояват в стандарта да се включат “Всички опаковки предназначени за контакт с храни”.Експерти обясниха, че материалът на кофичките е изключително важен, тъй като единствено в света българското кисело мляко по технология ферментира в опаковките.Доц. Д-р Светла Данова: Стига комерсиарна алчностСтига комерсиална алчност. В качеството си на микробиолог с дългогодишен опит и голям докторат върху млечно кисели бактерии и пробиотици не мога да не изразя искреното си възмущение от стремежа да ни бъде отнет един от малкото останали млечни продукти с характеристики на функционална и здравословна храна. Господа, неспециалисти, не посягайте на един здравословен продукт, обслужвайки чужди интереси. Искренно се надявам, че Българският институт по стандартизация и този път ще подходи професионално и ще съумее да запази традицията на истинското кисело мляко. А кисело мляко, заквасено основно със стрептококи и други млечно-кисели бактерии, както и с палмово масло, нека купуват онези, които предлагат промените.Експертите предупреждават: Формулировката на промяната е недопустима Не лишавайте българите от здравословна храна “Като български потребители не можем да скрием възмущението си от очертаващата се перспектива за подмяна на уникалното качество на българското кисело мляко и снижаването му до това, на масовия европейски млечно-кисел продукт (йогурт)”. Това е записано в становище на Алианс за интелектуална собственост в областта на фармацията, химията и биологията. Експертите от организацията предупреждават, че предложената нова формулировка за опаковките на киселото мляко е недопустима. “Формулировката “всички опаковки, разрешени за храни” е твърде обща, за да е елемент от който и да е стандарт, тъй като не дава яснота и сигурност за запазване качествата на микробиален продукт, какъвто е българското кисело мляко (не йогурт). Освен това не гарантира и отсъствието на взаимодействие на продукта с материала на опаковките”, предупреждават от алианса. Специалистите са категорични, че ако бъде променен БДС за киселото мляко българският потребител ще бъде лишен от здравословна храна с лечебно въздействие.В отговор на депутатско питане Порожанов защити родния продукт Земеделският минситър е отменил предложението преди седмица Министърът на земеделието, храните и горите Румен Порожанов защити сегашния стандарт, който се прилага при производството на кисело мляко. Порожанов излага позицията си и фактите в отговор на депутатско питане, отправено от народния представител от БСП Румен Георгиев. “МЗХГ оттегли на 8 юни направеното предложение с цел внасяне на яснота по отношение на заложените показатели в БДС 12:2010 за производство на Българско кисело мляко, касаещо съдържанието на двете бактерии”, обяснява Порожанов. Той допълва, че идеята за промяната е била на предшественика му от служебното правителство. Порожанов припомня, че неговото ведомство прави периодични проверки на киселото мляко и следи стриктно дали се спазват всички стандарти.##########", "date": "2017.06.15", "title": " Решават да стане ли  киселото мляко йогурт\t\t\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%be%d1%82-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82/", "text": "Субсидията уби мажоритарния вот Същинската причина за провалянето на проекта за промени в Изборния кодекс, с които ГЕРБ искаха мажоритарно гласуване, всъщност е била втората поправка, свързана с намаляване на партийната субсидия от 11 лв. на 1 лв., бяха категорични в своя коментар депутати от партията на Бойко Борисов.  Светлини и сенки на пазара за изтребители Избираме между „Грипен“, „Юрофайтър“ и Ф-16. Трябва ни икономическа изгода от сделката   5 млн. дървета умират заради Белев и ко. Сто хиляди декара иглолистна гора, което е около 5 милиона дървета, са започнали да изсъхват от средата на 2016 година – това съобщи инж. Ценко Ценов, шеф на дирекция “Гори и лесовъдски дейности” в Изпълнителната агенция по горите (ИАГ). Проверка на “Труд” показа, че основната причина сред комплексните е все повече разпространяващият се корояд типограф. Решават да стане ли киселото мляко йогурт Гръцки фирми поискаха промяна на БДС на уникалния български продукт. След публикации на „Труд“ искането за разреждане на полезните бактерии пропадна  Експертът по сигурността Боян Чуков пред „Труд“: Отдавна не сме “посредник”, сега сме просто “куриер” в отношенията Международните совалки на българския премиер Бойко Борисов в Европа и Турция; слабата комуникация на управляващите с медиите и народа в изясняването на позициите, които страната ни защитава на международната сцена; развитието на събитията в Близкия Изток и рисковете за страната ни – темите за разговор с утвърденият експерт по национална и международна сигурност г-н Боян Чуков не са малко. И заключенията от разговора не са от най-положителните.Руски скелет в македонския гардероб Да твърдиш, че от София Путин подрива членството на Скопие в НАТО, е като да се изплюеш в лицето на службите, президента и Бойко Борисов дори – анализ на Емил Спахийски  Посочиха къде може да е погребан Левски Сложно геодезическо замерване е било направено тази седмица в центъра на София, а резултатите от него би трябвало да показват до сантиметър мястото, на което е погребан Васил Левски. Това съобщи пред “Труд” преподавателят по архитектура и урбанизъм в УАСГ проф. Минчо Ненчев.", "date": "2017.06.15", "title": " Вижте акцентите от броя на вестник „Труд“ в петък, 16 юни 2017"}
{"url": "https://trud.bg/%d0%b5%d0%ba%d1%81%d0%bf%d0%bb%d0%be%d0%b7%d0%b8%d1%8f-%d0%bf%d0%be%d1%82%d0%be%d0%bf%d0%b8-%d0%bf%d0%b5%d1%82%d1%80%d0%be%d0%bb%d0%b5%d0%bd-%d1%82%d0%b0%d0%bd%d0%ba%d0%b5%d1%80-%d0%ba%d1%80%d0%b0/", "text": "Петролен танкер потъна близо до брега на Джохор, след експлозия на борда, предава сингапурският The Straits Times.Шестима души от индонезийския екипаж липсват. Малайзийската морска агенция за сигурност заяви, че има информация от сингапурската Брегова охрана за инцидент с кораба „MT Putri Sea’’, който е регистриран в Екваториална Гвинея.Инцидентът се е случил най-вероятно на около 4.6 морски мили западно от Танюг Пенгелих в Джохор.", "date": "2017.06.15", "title": " Експлозия потопи петролен танкер край Малайзия"}
{"url": "https://trud.bg/%d0%b7%d0%b8%d0%b3%d0%bc%d0%b0%d1%80-%d0%b3%d0%b0%d0%b1%d1%80%d0%b8%d0%b5%d0%bb-%d0%b8-%d0%ba%d1%80%d0%b8%d1%81%d1%82%d0%b8%d0%b0%d0%bd-%d0%ba%d0%b5%d1%80%d0%bd-%d1%80%d0%b0%d0%b7%d0%ba%d1%80%d0%b8/", "text": "Министърът на външните работи на Федерална република Германия Зигмар Габриел и австрийският канцлер Кристиан Керн, разкритикуваха законопроекта за нови антируски санкции в областта на енергетиката, предава Интерфакс .„Виждаме заплахата за екстериториални санкции срещу европейски предприятия, които се занимават с обезпечаването на енергетиката на Европа“, се казва в съвместно изявление, което бе публикувано на сайта на германското Министерство на външните работи.В документа се съобщава, че ожесточаването на санкциите може да се отрази негативно на икономическите интереси на европейските компании, и да повлияе отрицателно на отношенията между Европа и САЩ.", "date": "2017.06.15", "title": " Зигмар Габриел и Кристиан Керн разкритикуваха проекта за нови санкции срещу Русия"}
{"url": "https://trud.bg/%d0%bf%d0%b0%d1%82%d1%80%d0%b8%d1%81-%d0%b5%d0%b2%d1%80%d0%b0-%d1%81%d1%82%d0%b0%d0%bd%d0%b0-%d0%b4%d1%83%d1%88%d0%b0%d1%82%d0%b0-%d0%bd%d0%b0-%d0%ba%d1%83%d0%bf%d0%be%d0%bd%d0%b0/", "text": "“Футболът има сила да промени света“ – това заяви Луиш Фиго след благотворителния двубой, организиран от неговата фондация и тази на Димитър Бербатов. Португалската легенда бе очарован от хилядите по трибуните и атмосферата, която бе създадена по време на шоу мача. Около 38 000 бяха дарителите, които посетиха двубоя и със своя закупен билет подпомогнаха децата от фондациите на Фиго и Берба.Звезди на терена, мексиканска вълна по трибуните, тъпани и страхотни голове съпътстваха шоуто. Емоции, за които българският запалянко отдавна жадува да изпита.На националния стадион „Васил Левски“ 14 юни беше като 1-ви юни за малчуганите. Те получиха внимание и подкрепа за своя талант, а какво по-хубаво от това децата да се почувстват специални? Именно това обеща Димитър Бербатов преди двубоя и точно това се случи. Бившият нападател на „Манчестър Юнайтед“ бе изкупил цяла трибуна, в която бе настанил хлапетата от своята фондация заедно с техните родители. След края на мача Бербатов отиде да ги поздрави и да им се поклони заради техния талант. Същото направиха и останалите звезди, които участваха в мача. Патрис Евра пък дори навлезе в една от трибуните, за да зарадва привържениците. Французинът подари фланелката си от двубоя на фен на „Манчестър Юнайтед“. Това малко ядоса един от многото хора от антуража на Евра, който явно искаше екипа. Бранителят беше дошъл с голяма свита, която изгледа мача от ложите.„По-голяма банда със себе си води само Диего Марадона“, майтапиха Евра бившите му съотборници от „Юнайтед“ – Гигс, Скоулс и Видич. – Един му носи телефона, друг якето, трети… портфейла“. Французинът обаче генерира куп емоции в хотела на звездите и беше душата на купона зад кулисите.Голяма подкрепа от трибуните имаше и за Димитър Бербатов. Неговите дъщери Деа и Елиа го аплодираха бурно и дори бяха вдигнали специален транспарант, на който беше нарисуван „№9“ обграден с червени сърца.Освен Бербатов, както и другият организатор на двубоя – Фиго, фенове аплодираха мощно Христо Стоичков и Стилиян Петров при всяко тяхно докосване на топката. Впечатляващо уважение към Камата демонстрираха играчите еи на двата отбора още на обяда преди мача. Звездните участници посрещнаха Стоичков, а той се прегърна с всички за около… половин час.Стенли също се радваше на голямо внимание. Халфът за първи път се появи на терен пред българска публика след тежкото си раково заболяване, което успя да пребори. След двубоя се разбра, че бившият капитан на „Астън Вила“ и националния отбор на България е получил покана от легендата на „Челси“ Джон Тери за приятелски мач в Лондон.Освен феновете, своето възхищение от организацията на събитието изразиха и самите участници, което по техните думи бе изпипано с „немска точност“. От своя страна те не поискаха хонорари за участието си в събитието, имащо чисто благотворителен характер.По време на стилното парти, организирано преди двубоя от Първа инвестиционна банка, генерален спонсор на събитието, гостите на Бербатов и Фиго признаха, че са чували за страхотния нощен живот в София. Веднага след двубоя те се докоснаха до него с купон в една от най-вървежните столични дискотеки.", "date": "2017.06.15", "title": " Патрис Евра стана душата на купона"}
{"url": "https://trud.bg/%d0%bf%d0%be%d1%81%d0%be%d1%87%d0%b8%d1%85%d0%b0-%d0%ba%d1%8a%d0%b4%d0%b5-%d0%bc%d0%be%d0%b6%d0%b5-%d0%b4%d0%b0-%d0%b5-%d0%bf%d0%be%d0%b3%d1%80%d0%b5%d0%b1%d0%b0%d0%bd-%d0%bb%d0%b5%d0%b2%d1%81%d0%ba/", "text": "Сложно геодезическо замерване е било направено тази седмица в центъра на София, а резултатите от него би трябвало да показват до сантиметър мястото, на което е погребан Васил Левски. Това съобщи пред “Труд” преподавателят по архитектура и урбанизъм в УАСГ проф. Минчо Ненчев. Той е координатор на инициативен комитет за възстановяване на гроба на Апостола и този на Георги Бенковски.“На база публикациите и изследванията на писателя Николай Иванов, който цитира факти, документи в книгата му “Разкрити документи за гроба и костите на Левски и Бенковски”, ние направихме през тази седмица замерване и сравняване на старите карти – хандриси и крокита, направени от чертожника на столичната община Обербауер през 1894 г.”, разказа проф. Ненчев. Той обясни, че са взели скици и данни от стария и новия кадастър на София и се обърнали към геодезиста Златан Златанов. Той съпоставил старата ръчна скица със съвременния кадастър.“Освен хадриса, който беше намерен от Николай Иванов, инж. Златанов издири още няколко стари ръчни скици, и установи, че са с точност до сантиметри спрямо съвременните измервания. На скиците, които изработихме, показваме точното място до сантиметри на парклиса и мястото на гроба на Апостола  (на улица “Дамян Груев” до сградата на земеделското министерство – б.а.)”, каза още експертът. Той добави, че ще поиска разрешение за проучване на мястото от премиера Бойко Борисов.", "date": "2017.06.15", "title": " Посочиха къде  може да е погребан Левски\t\t\t"}
{"url": "https://trud.bg/%d1%81%d1%83%d0%b1%d1%81%d0%b8%d0%b4%d0%b8%d1%8f%d1%82%d0%b0-%d1%83%d0%b1%d0%b8-%d0%bc%d0%b0%d0%b6%d0%be%d1%80%d0%b8%d1%82%d0%b0%d1%80%d0%bd%d0%b8%d1%8f-%d0%b2%d0%be%d1%82/", "text": "Същинската причина за провала в парламента на проекта за промени в Изборния кодекс, с които ГЕРБ искаха мажоритарно гласуване, всъщност е била втората поправка, свързана с намаляване на партийната субсидия от 11 лв. на 1 лв., бяха категорични в своя коментар пред “Труд” депутати от партията на Бойко Борисов.ГЕРБ спазиха обещанието си да застанат зад искането на 2,5 милиона българи, които гласуваха с “да” на  референдума, организиран от Слави Трифонов. Законопроектът на партията на Бойко Борисов бе за въвеждането на мажоритарна изборна система с абсолютно мнозинство в два тура чрез създаване на 240 едномандатни изборни района в страната. Записано бе и  субсидията на политическите партии да бъде намалена от 11 лева на 1 лев на глас.След тричасови дебати в пленарна зала с 98 гласа “за”, 121 “против” и 1 “въздържал се” депутатите отхвърлиха внесените промени в Изборния кодекс.Срещу промяната на сегашния начин за избор на народни избранници гласуваха БСП, ДПС и “Обединени патриоти”. А в подкрепа на законопроекта – ГЕРБ, “Воля” и един независим депутат.“Ако ДПС се ръководеше чисто от партийния си интерес, би трябвало да подкрепи мажоритарната система, но ние сме национално отговорна партия”, заяви Джейхан Ибрямов. “Чистата мажоритарна система убива демокрацията, представителността в парламента, плурализма”, категоричен бе и Филип Попов (БСП). “Когато Алеко Константинов пише Бай Ганьо прави избори с Гочо и Бочо, системата е била мажоритарна. Там е описано какви са кусурите на тази система”, каза Попов.“Хората искат да избират в едномандатен район кандидати лице срещу лице, които не са анонимни. Връзката между избрания народен представител и избирателя е по-голяма”, контрира Георги Марков (ГЕРБ). Малко след като предложението на ГЕРБ бе отхвърлено от депутатите, Слави Трифонов разпрати отворено писмо на Слави Трифонов:  “От днес ние живеем в някаква уродлива форма на партийна аристокрация. Аристокрация, която живее и управлява с една единствена цел – собственото си благо”. В края Трифонов припомня на депутатите и две поговорки:”Каквото повикало – такова се обадило.” и “На зла круша – зъл прът.”", "date": "2017.06.15", "title": " Субсидията уби  мажоритарния вот\t\t\t"}
{"url": "https://trud.bg/%d0%b5%d1%81-%d1%83%d0%b2%d0%b5%d0%bb%d0%b8%d1%87%d0%b0%d0%b2%d0%b0-%d0%bf%d0%bb%d0%b0%d1%89%d0%b0%d0%bd%d0%b8%d1%8f%d1%82%d0%b0-%d0%be%d1%82-%d1%81%d1%82%d1%80%d1%83%d0%ba%d1%82%d1%83%d1%80%d0%bd/", "text": "През 2018 година Европейският съюз ще увеличи плащанията от европейските структурни и инвестиционни фондове. Евродепутатът от ГЕБР Андрей Новаков очаква България да получи около 3 милиарда лева от тях.Според него парите могат да бъдат използвани за инфраструктура, социални проекти, създаване на работни места за младите. Бюджетът на Европейския съюз за следващата година година е 161 милиарда евро, което е с процент и половина повече от миналата година.По-значително се увеличават плащанията, което според Еврокомисията се дължи на факта, че програмите ще достигнат нормален темп на изпълнение, след бавен старт в началото на финансовия период от 2014 година.", "date": "2017.06.15", "title": " ЕС увеличава плащанията от структурни и инвестиционни фондове"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%be%d1%80-%d0%b4%d0%b8%d0%bc%d0%b8%d1%82%d1%8a%d1%80-%d0%b7%d0%b0%d1%85%d0%b0%d1%80%d0%b8%d0%b5%d0%b2-%d0%be%d1%81%d1%82%d0%b0%d0%b2%d0%b0-%d0%bf%d0%be%d0%b4/", "text": "Плевенският прокурор Димитър Захариев остава под домашен арест. Това реши окончателно Апелативният специализиран съд, съобщи .Съдът прецени, че срещу Захариев има достатъчно доказателства за участие в организирана престъпна група за рекет, ръководена според обвинението от Камен Балбузанов – Куката.Въпреки това, заради влошено здраве, магистратите му определиха домашен арест и нарекоха „полицейски произвол“ начина, по който прокурорът беше арестуван.Съдията докладчик Румяна Илиева се подписа с особено мнение. Според нея прокурорът трябвало да остане в ареста, защото действията му създават усещане за безнаказаност.След заседанието Захариев каза, че познава Балбузанов-Куката от 25 години, но отрече да са имали общ бизнес.„Няма извършено престъпление от мен, нито по първото, нито по второто престъпление, но ще изпълня съдебното определение. Къде има регламентирана забрана определени лица да контактуват? И при условие, че няма законов регламент, който да регламентира едно лице с кого може да контактува в тази държава, не считам за нередно, не считам, че е извършено нарушение“, заяви Димитър Захариев.", "date": "2017.06.15", "title": " Прокурор Димитър Захариев остава под домашен арест"}
{"url": "https://trud.bg/%d0%bf%d0%b5%d1%82%d0%b8%d0%bc%d0%b0-%d0%b0%d1%82%d0%bb%d0%b5%d1%82%d0%b8-%d0%bd%d0%b0-%d0%bf%d0%be-%d0%b4%d0%b2%d0%b0-%d1%84%d1%80%d0%be%d0%bd%d1%82%d0%b0/", "text": "Петима от българските лекоатлети ще се състезават в по 2 дисциплини на европейския отборен шампион, ниво „Първа лига“, във Вааса (Финландия) следващия уикенд. Ивет Лалова и Денис Димитров ще бягат на 100 и 200 метра, Габриела Петрова ще участва и в двата хоризонтални скока, Николай Първанов ще застане на старт и в двете средни бягания (800 м и 1500 м), а Йоло Николов ще ни представя в дългите дистанции (5000 и 10 000 м). Останалите отбори в дивизията са Белгия, Дания, Естония, Финландия, Ирландия, Норвегия, Португалия, Румъния, Швеция, Швейцария и Турция. Първите 3 тима се класират за Суперлигата, а последните два отпадат във Втора лига. Целта на българския тим е запазване на нивото, след като през 2014-а нашите се изкачиха в Първа лига.", "date": "2017.06.15", "title": " Петима атлети на по два фронта"}
{"url": "https://trud.bg/%d0%bf%d1%80%d0%b5%d0%b3%d0%be%d0%b2%d0%be%d1%80%d0%b8%d1%82%d0%b5-%d0%b7%d0%b0-%d0%b1%d1%80%d0%b5%d0%ba%d0%b7%d0%b8%d1%82-%d0%b7%d0%b0%d0%bf%d0%be%d1%87%d0%b2%d0%b0%d1%82-%d0%bd%d0%b0-19-%d1%8e%d0%bd/", "text": "Преговорите на Великобритания с Европейския съюз за излизането на страната от блока ще започнат на 19 юни, предаде .Тази дата беше договорена преди предсрочните парламентарни избори във Великобритания миналата седмица, когато британския премиер Тереза Мей, чиято Консерватива партия изгуби абсолютното си мнозинство в парламента.„Дейвид Дейвис – министърът, отговарящ за излизането от ЕС – и главният преговарящ от страна на Европейската комисия Мишел Барние се разбраха днес преговорите да започнат на 19 юни“, съобщиха в общо комюнике британското министерство и ЕК.Очаква се Великобритания да напусне ЕС в края на март 2019 г. – две години след като Тереза Мей стартира официално процедурата по излизането на 29 март тази година.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.15", "title": " Преговорите за Брекзит започват на 19 юни"}
{"url": "https://trud.bg/%d1%81-%d1%84%d0%b0%d0%bb%d1%88%d0%b8%d0%b2-%d0%b4%d0%be%d0%ba%d1%83%d0%bc%d0%b5%d0%bd%d1%82-%d0%bc%d0%b0%d1%80%d0%b5%d1%88%d0%ba%d0%b8-%d1%82%d1%8a%d1%80%d0%b3%d1%83%d0%b2%d0%b0%d0%bb-%d1%81-%d0%bb/", "text": "Недействително пълномощно позволило на фамилия Марешки търговия с лекарства за милиони. Това разкри журналистката Валя Ахчиева на изслушване пред Комисията за наблюдение на приходните агенции и борба със сивата икономика към НС в четвъртък.“Почти 5 години една фирма със собственик руски гражданин извършва търговия със скъпо струващи лекарства за милиони левове с помощта на недействителен документ към датата на излъчване на разследването в предаването “Открито” на 8 юни 2017 г.”, обясни Ахчиева. По думите й това пълномощно е развихрило търговия с лекарства на “Трейднет България”, собственост на Веска Марешка – майка на Веселин Марешки. (До 2012 г., след което е продадена на рускинята Нина Катченко.)Според Ахчиева недействителният документ идва от кантората на руски нотариус. На 28 август 2012 г. рускинята Нина Катченко, която тогава нито е собственик, нито управител на фирмата “Трейднет България” упълномощава Веска Марешка да й върти бизнеса в България. Без да има представителна власт, Катченко дава права на друго лице. Според решение на КЗК от декември 2016 г. “Трейднет България” е една от фирмите, осъществяващи паралелен износ на лекарства, платени от здравната каса.Според подуправителя на НЗОК д-р Димитър Петров всяка година скъпоструващи лекарства за над 300-400 млн. лв. се изнасят от България за други европейски държави. Законът разрешава паралелния износ, но той създава проблем, защото болните в България остават без достъп до лечение с тези лекарства. И периодично те липсват в аптеките.", "date": "2017.06.15", "title": " С фалшив документ  Марешки търгувал с лекарства"}
{"url": "https://trud.bg/%d1%81%d0%b2%d0%b5%d1%82%d0%bb%d0%b8%d0%bd%d0%b8-%d0%b8-%d1%81%d0%b5%d0%bd%d0%ba%d0%b8-%d0%bd%d0%b0-%d0%bf%d0%b0%d0%b7%d0%b0%d1%80%d0%b0-%d0%b7%d0%b0-%d0%b8%d0%b7%d1%82%d1%80%d0%b5%d0%b1%d0%b8%d1%82/", "text": "Tретият кабинет на Бойко Борисов ще трябва да направи решаващата крачка и да избере с какъв изтребител ще се превъоръжат родните ВВС. Служебният кабинет на премиера Огнян Герджиков подреди трите оферти, класирали се на финалната права. Сагата с избора на нов многоцелеви изтребител за бойната ни авиация се точи близо 10 г. и над нея умуваха няколко правителства. На ход вече е сегашният кабинет. Той може да се съобрази с професионалното решение на 19-членната комисия, класирала на първо място офертата на шведската компания СААБ за изтребител от четвърто поколение „Грипен” . Но може да реши да преговаря за сключване на договор с някой от другите участници в класирането. Проектът за инвестиционен разход, гласуван от миналия парланет, е на стойност 1,5 млрд. лв. В него е записано, че за тези пари трябва да вземем поне осем бойни самолета, от които два да са учебно-бойни.Казусът е доста сложен, тъй като съвременният изтребител е оръжие за решаване, както на оперативно-тактически, но и на стратегичеки задачи. Той е средство и за постигане на политичеки цели. Какъв модел ще изберем зависи от амбициите, които си поставя държавата в областта на отбраната. Ако смятаме, че ще воюваме срещу друга държава, дори и в коалиционен формат, ни трябва мощна машина от типа на „Юрофайтър” с голям боен ресурс и радиус на действие. България обаче е миролюбива страна и няма агресивни намерения. Ако държавното ръководство прецени, на нея й трябва изтребител от типа на „Грипен” или Ф-16, за да брани небето си или да изпълнява полицейска мисия в мирно време за охрана на въздушните ни граници.Бегъл анализ на офертите показва, че за нас най-изгодно е предложението на шведите. „Грипен” е модерен, съвременен изтребител, който може да пази отлично небето ни и да изпълнява, както охранителни, така и отбранителни функции в случай на агресия. Предимството на шведската оферта обаче е в нейната програма за икономическо сътрудничество. Тоест, компанията се задължава да вложи средства в развитие на нашата икономика, почти на стойността на покупката. Преди няколко години Унгария закупи „Грипен” и шведите построиха там заводи за бяла техника за производтво на хладилници, перални машини и т.н. Сега те дават близо 3% от БВП на Унгария.По принцип, когато купува оръжие, всяка държава се стреми да извлече максимална икономическа изгода за себе си. Така например Финландия се прочу с GSM-те „Нокия” и направи световен бум с тях. Но малцина знаят че финландците получиха тази технология срещу сделка за закупуване на изтребители Ф-18. Другото голямо предимство на шведската оферта е, че можем да избираме сами финансовата схема как да се разплащаме. СААБ са съгласни дори и на срок от 15г., което ни устройва. Дори ни предлагат и нисколихвен заем, ако нямаме пари, с гарант шведската държава.„Юрофайтър”, който ни предлага Италия. е прекрасен изтребител, но не можем да си го позволим. Поддръжката му е много скъпа, час полет струва два пъти повече, отколкото на „Грипен” или сегашните МиГ-29, на който летим. За да ги поддържаме, на година средно ще са ни необходими близо 90 млн. лв.Офертата за употребявани Ф-16 пък е на Португалия с логистична подкрепа от САЩ. Тряба да се знае обаче, че това са модернизирани изтребители, произведени 1982-83 г. Сега те са консервирани в база на американските ВВС в пустиня в щата Аризона. Ако се спрем на тази оферта, Португалия ще ги закупи , ще ги ремонтира и модернизира в техните заводи и ще ни ги продаде.Президентът Румен Радев Нашите пилоти летят много малко Часовете им са пъти под изискванията на НАТОКРЪСТИНА МАРИНОВА ТРУД, ВАРНА„Нашите летци летят много, много пъти под минималните санитарни стандарти, установени в НАТО”, заяви президентът на България Румен Радев по време на посещението си във Варна. Думите му бяха по повод трагичния инцидент с хеликоптера и загиналия пилот от ВМС майор Георги Анастасов.Радев посочи, че модернизацията на армията не означава подмяна на едни оръжия с по-нови и съвременни. Тя включвала и подмяна на нормативната база, организационни промени и най-важното – грижа за хората. Президентът припомни, че са в ход проектите за изтребители и нови многофукционални патрулни кораби. „Тези проекти особено за корабите трябва да се развиват с участието на българската морска, концентрирана във Варна”, посочи Радев.В морския град президентът се срещна с кмета Иван Портних. След това бе на посещение на двамата пострадали пилоти – капитан Павел Симеонов и капитан Анатолий Апосотолов във Военноморската болница във Варна, ранени при инцидента с падналия хеликоптер.Рокади МО с нов постоянен секретар Антон Ластарджиев ще е новият постоянен секретар на Министерството на обраната, научи „Труд”. Това е най-висшият държавен служител във ведомството, който е с равни права и отговорности като военен №1 и има пряко отношение към проектите за модернизация на войската. Заради Ластарджиев бе уволнен предишния постоянен секретар на армейското ведомство Румен Василев, който бе избран съвсем законно от служебното правителство. Досега Ластарджиев, като цивилен служител, отговаряше за кадрите в системета на Въоръжените сили като шф на дирекция „Управление на човешките ресурси”. Иван Пейков пък ще бъде началник на дирекция „Отбранителна аквизиция” на министерството, през която минават всички обществени поръчки във войската. Преди това той бе съветник на министър Аню Ангелов в първия кабинет на ГЕРБ,а след това отговаряше за военните имоти. Военен съветник на министър Красимир Каракачанов пък ще бъде бившият зам.командващ на пехотата генерал от резерва Красимир Кънев.", "date": "2017.06.15", "title": " Светлини и сенки на  пазара за изтребители\t\t\t"}
{"url": "https://trud.bg/%d0%be%d1%82%d0%bb%d0%be%d0%b6%d0%b8%d1%85%d0%b0-%d0%b4%d0%b5%d0%bb%d0%be%d1%82%d0%be-%d1%81%d1%80%d0%b5%d1%89%d1%83-%d0%b1%d1%8a%d0%bb%d0%b3%d0%b0%d1%80%d0%b8%d0%bd%d0%b0-%d0%ba%d0%be%d0%b9%d1%82/", "text": "Съдебният процес срещу българския гражданин, обвинен, че е ритнал нищо не подозираща жена надолу по стълбите в берлинското метро, бе отложен заради протест на защитата, предаде ДПА, цитирана от „“.Съдията Силвия Буш съобщи, че адвокатите на подсъдимия са поискали отвод на съдебна заседателка, която според тях била предубедена срещу мигрантите. Смята се, че жената е пращала писма до вестници, в които се изразявала зле по адрес на мигрантите престъпници.Процесът ще продължи следващата седмица във вторник.", "date": "2017.06.15", "title": " Отложиха делото срещу българина, който ритна жена в берлинското метро"}
{"url": "https://trud.bg/%d0%b5%d0%bb%d0%b8-%d0%b2%d0%b0%d1%81%d0%b8%d0%bb%d0%b5%d0%b2%d0%b0-%d1%81%d0%b5-%d1%81%d1%8a%d0%b1%d1%80%d0%b0-%d1%81%d1%8a%d1%81-%d1%81%d1%80%d1%8a%d0%b1%d1%81%d0%ba%d0%b0-%d0%b7%d0%b2%d0%b5%d0%b7/", "text": "Капитанката на женския национален отбор по волейбол Елица Василева има нова любов. Суперзвездата на сръбския национален отбор Александър Атанасиевич разкри връзката си с българката като пусна снимка от срещата им в заведение в западната ни съседка. Според слуховете 195-сантиметровата дупничанка и диагоналът на италианския „Перуджа“ са заедно от няколко месеца, но едва сега разкриват връзката си. През това време мъжкият ни национален отбор проведе първата си тренировка в Кордоба (Аржентина), където през уикенда са мачовете от група „G1“ от Световната лига. Първият мач на „лъвовете“ е тази вечер срещу Бразилия.", "date": "2017.06.15", "title": " Ели Василева се събра със сръбска звезда"}
