{"url": "https://trud.bg/%d0%b2%d0%b0%d0%b4%d1%8f%d1%82-%d0%b8%d0%bc%d0%be%d1%82%d0%bd%d0%b8-%d1%81%d0%ba%d0%b8%d1%86%d0%b8-%d0%bd%d0%b0-1180-%d0%b3%d0%b8%d1%88%d0%b5%d1%82%d0%b0/", "text": "Издаването на имотни скици, справки за поземлени имоти и схеми на самостоятелни обекти могат да се издават на 1180 гишета в цялата страна, в 28-те служби по геодезия, картография и кадастър, разположени в областните градове. Това напомнят от регионалното министерство. 665 нотариуси в страната са регистрирани в поддържания от агенцията регистър на оправомощените лица с право да издават документи, като геодезистите също имат достъп до тази услуга.", "date": "2019.12.08", "title": " Вадят имотни скици на 1180 гишета"}
{"url": "https://trud.bg/%d0%b4%d0%b6%d0%be%d1%88%d1%83%d0%b0-%d0%b8%d0%b7%d0%b1%d1%8f%d0%b3%d0%b0-%d0%be%d1%82-%d1%80%d1%83%d0%b8%d1%81-%d1%89%d0%b5-%d0%b1%d1%8f%d0%b3%d0%b0-%d0%b8-%d0%be%d1%82-%d0%ba/", "text": "Антъни Джошуа си върна световните титли в тежка категория, при това не толкова с бокс, колкото с бягане. В реванша с Анди Руис британецът приложи докрай стратегията „прав и прегръдка“, с която Владимир Кличко властваше на ринга близо 10 години. Това му донесе победа по точки, но лиши зрителите от така очакваното зрелище.  Боят в Саудитска Арабия се превърна в един от най-скучните в последните години. Още в първия рунд Джошуа намери лицето на Руис с дълъг прав и му отвори аркада. Американецът от мексикански произход пък твърди дълго влизаше в мача, а когато се опитваше да скъси дистанцията, ръкавиците на 198-сантиметровия Антъни неизменно му обръщаха главата. А и Унищожителя не изглеждаше толкова свеж, колкото през юни в Ню Йорк, когато сензационно нокаутира тогавашния шампион.  Британецът няколко пъти хвана натясно Руис, но панически бягаше от размяна на удари и така и не се опита да потърси нокаут. В редките случаи, когато Анди правеше успешни атаки, Джошуа контрираше с хващане в клинч, за да парира бързите му ръце. Щабът на шампиона не беше готов с план „Б“ и до края на 12-те рунда не се промени почти нищо, а след финалния гонг реферът логично вдигна ръката на Антъни – 3:0 съдийски гласа (118:110, 119:109, 118:109).  „Върнах се към основите на бокса – удряй и не се оставяй да бъдеш ударен – заяви Джошуа след успеха. – Тактиката ми беше проста, но гениална.“  Двамата с агента му Еди Хърн вече говорят за следващите мачове, като отново „забравят“ Кубрат Пулев, който е задължителен претендент на IBF.  „Антъни вече е двукратен световен шампион, което е страхотно – заяви Хърн. – Имаме като варианти задължителните защити. Претенденти са Пулев и Олександър Усик. Но Пулев вече имаше шанс и се отказа като ни прати Карлос Такам седмица преди мача. Може би Усик ще иска да се бие с него или с Александър Поветкин.“  Самият Джошуа пък изрази желание да се бие с Усик, който също е от „менажерията“ на Хърн. А веднага след края на мача с Руис двамата заговориха за трети сблъсък помежду си. Идеята се появи още преди реванша като условието бе британецът да спечели и двамата да са 1-1 победи. В такъв случай обаче ще трябва да овакантят една или повече от титлите. Анди: Много партита, много килограми Анди Руис се извини на треньора си Мани Роблес и на баща си Анди Руис-старши, че пренебрегнал съветите им и прекалил с празненствата, а освен това започнал прекалено късно подготовката си за реванша.  „Бях прекалено самонадеян, а трябваше да ги послушам – призна детронираният шампион. – Килограмите ми бяха в повече. Всички ми казваха, че трябва да ги сваля, но аз се опитах сам да си направя тренировъчен план. Нямам извинение за това, но ще се поуча от грешката. Все още съм млад и пред мен има още много мачове. Ще тренирам повече, ще приемам нещата по-сериозно и ще слушам треньора и баща си.“ Пулев: Не са по-добри от мен Кубрат Пулев няма претенции с кого да се бие за титлата на Международната боксова федерация (IBF), за която е задължителен претендент. Ако Антъни Джошуа не пожелае да се изправи срещу българина и оваканти пояса, най-вероятният съперник на Кобрата ще е полякът Адам Ковнацки, който е №2 в ранглистата.  „Радвам се, че ме приемат в пренебрежение, това означава, че ме подценяват – заяви Пулев. – Ще трябва да им дам урок. Да не си мислят, че сме по-малко от тях. Може да овакантят титлата. Аз съм готов да изляза срещу всеки. Господ ще ми даде този, когото ще трябва да победя убедително и да го смачкам.“  Мениджърът му Ивайло Гоцев очаква все пак битката да е с Джошуа. „Еди Хърн и другите около него обичат да говорят за мачове, които не се случват. Кубрат е №1, излиза срещу победителя, това е гарантирано от IBF“, заяви Гоцев.", "date": "2019.12.08", "title": " Джошуа „избяга“ от Руис, ще бяга и от Кобрата"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d1%87%d0%b5%d1%82%d0%b0%d1%82%d0%b0-%d1%81%d0%b0-%d0%bd%d0%b0-%d0%bf%d0%b5%d1%82%d0%be-%d0%bc%d1%8f%d1%81%d1%82%d0%be-%d0%bf%d0%be-%d0%b7%d0%b0%d1%82%d0%bb%d1%8a/", "text": "Пето място по затлъстяване в Европа държат децата у нас. Една трета от българите под 18 години са с наднормено тегло. Това показват данните на Световната здравна организация, информира  . Към 2025 над 250 000 деца ще са с наднормено тегло. С тези данни Световната здравна организация напомня, че храненето на подрастващите трябва да бъде подпомогнато. Всяка година държавата отделя средства за безплатни закуски. Според някои директори обаче средствата са твърде малко, за да може безплатните закуски да бъдат и здравословни. Парламентът харчи по 2,50 за всяка хризантема, която украсява кабинет или е е нужна за други „протоколни нужди“. А за ученик до 4-ти клас, който има право да получи безплатна закуска отделените пари са няколко пъти по-малко. „0.58лв е цената с ДДС, която се полага за тези закуски на ден на дете. Трудно може да се предложи нещо качествено. Два дни тестена закуска, кифла и баничка и единия ден беше млечен пудинг“, коментира Милена Аначкова, директор на 8 СУ „Васил Левски“ в София. Всички наредби задължават директорите да предлагат разнообразна храна. Но дали е разнообразно всеки ден да се предлага тесто? За онзи четвърт милион деца, които се очаква да бъдат с наднормено тегло след 6 години, Световната здравна организация има и по-лоша прогноза – 10 000 от тях ще са в преддиабетно или диабетно състояние.", "date": "2019.12.08", "title": " Българчетата са на пето място по затлъстяване в Европа"}
{"url": "https://trud.bg/%d0%b1%d0%b0%d0%bb%d1%8a%d1%82-%d0%bd%d0%b0-%d1%82%d0%b0%d0%bc%d0%bf%d0%bb%d0%b8%d0%b5%d1%80%d0%b8%d1%82%d0%b5-%d1%81%d1%8a%d1%81-%d0%b7%d0%b2%d0%b5%d0%b7%d0%b4%d0%bd%d0%b8-%d1%81%d0%b5%d0%bb%d1%84/", "text": "Много и сърдечни аплодисменти, стотици снимки и звездни селфита белязаха връчването на голямата награда “Рицар на годината” за 2019 година от Ордена на Рицарите Тамплиери на Йерусалим – Велик Приорат България. Изящната и уникална статуетка, дело на рицаря – тамплиер Спас Киричев беше връчена на тържествена церемония в хотел “Маринела” на първият ни български космонавт Георги Иванов. “Един достоен човек, един велик българин, който прослави името на нашата родина – България – това е Георги Иванов”, подчерта пред над 350 рицари и дами Румен Ралчев, Велик приор на тамплиерите у нас. “За мен е голяма чест да получа това високо отличие. Щастлив и благодарен съм, че ме признавате за “Рицар на годината”. От житейския си опит много добре знам, че сам човек не може да постигне особено много. Затова приемам тази награда като признание за моите родители, учители и инструктори. Приемам я като признание за учените и специалистите от БАН, които създадоха космически програми още в края на 60-те години. И още тогава България успя да се нареди на шесто място като държава участничка в пилотиране на космически полети. Тогава България създаде храни за Космоса, като се нареди на трето място в света след СССР и САЩ”, обърна се развълнуван към множеството Георги Иванов. На 12-то издание на Коледния благотворителен бал на тамплиерите от Велик Приорат България тази година отново бяха набрани средства за поощряване на деца-таланти, които участват в престижния национален конкурс за авторски текстове “Рицарска постъпка” и за международния конкурс по изобразително изкуство “Рицарят в мен”. Малко известен факт е, че тамплиерите в България са пионери в благотворителността към подрастващите поколения и Орденът у нас пръв създава младежка секция за работа с деца. Традицията да се подпомагат млади творци чрез благотворителни инициативи се приема и от останалите Велики приорати в световното рицарско братство. “Повече от 65 благотворителни мероприятия в цялата страна утвърдиха нашите позиции като една от най-дейните неправителствени организации”, отбеляза по време на събитието Великия приор Румен Ралчев.", "date": "2019.12.08", "title": " Балът на тамплиерите със звездни селфита от Георги Иванов (обзор)\t"}
{"url": "https://trud.bg/%d0%b2%d0%b0%d0%bf%d1%86%d0%b0%d1%80%d0%be%d0%b2-%d1%81%d0%bf%d0%b0%d1%81%d0%b8%d0%bb-%d0%bc%d0%be%d0%bc%d0%b8%d1%87%d0%b5-%d0%be%d1%82-%d1%83%d0%b4%d0%b0%d0%b2%d1%8f%d0%bd%d0%b5/", "text": "През август 1926 г. Морското машинно училище във Варна приема своя нов випуск. Много скоро сред новобранците се откроява един, сякаш попаднал по погрешка там. Непохватен, висок и доста слаб, той направо се губи в униформата. От кръста нагоре е леко изкривен, ходи странно, олюлявайки се, и при строевите упражнения се случва и да залита, та го отделят да марширува сам. Подигравките и насмешките на тая тема обаче понася търпеливо и леко. И докато другите дремят след дългите и изтощителни маршировки, той се е свил в някой ъгъл с книга в ръка. Чете книги и в час, а понякога дълго пише, дращи и зачерква в една тетрадка. Тази „бяла врана“ е 16-годишният банскалия Никола Вапцаров, роден на 7 декември 1909-а, преди 110 години. Той бързо прави впечатление с будния си интелект начетеност и широка обща култура. Дошъл в училището по настояване на баща си, стиска зъби и с рядка упоритост и воля се бори с математиката, механиката и чертането. Търка мръсни подове и баки, но душата му е унесена в раждащ се стих. Никола крие стиховете си и само понякога ги рецитира под чуждо име, но любовта му към литературата и поезията е по-силна от строгия казармен режим. А когато с искрящи очи рецитира пред черната дъска любимия си Яворов, съвипускниците му масово отсъждат: не, не е за тука този талант… А талантът на младия пиринчанин наистина е разностранен – той пее и свири в тамбурашкия оркестър, увлича се по театъра и е добър актьор През 1931 г. по случай 50-годишнината на Морското училище любителската театрална трупа започва да репетира „Хъшове“. За ръководител е извикан артист професионалист, но като вижда сценичните способности и познания на Вапцаров, той много скоро обявява, че е излишен. Режисурата поема Никола, който играе Странджата. Постановката жъне голям успех. По-късно, когато я играят и в Русе, един зрител не може да повярва, че блестящото изпълнение на Странджата е дело на любител. Налага се да го заведат зад сцената, за да види как Вапцаров надява моряшката си униформа след изпълнението. Прям, открит и безкрайно честен, Никола бързо си спечелва много приятели. Той винаги е готов да помогне, нещо повече – да се застъпи за правдата, да заеме позиция. Още първата година при една инспекторска проверка младият курсант показва своята смелост. В училището идва на посещение един адмирал. Началниците строго са заплашили всеки, който би дръзнал да се оплаче, но Вапцаров още в началото на срещата със спокоен и смел тон поставя няколко сериозни въпроса. Окуражени, и други започват един след друг да се жалват, което направо вбесява високия посетител.  Това няма да стресне младежа и той ще продължи все тъй спокойно да отстоява позициите си И понеже е винаги принципен, даже ще си спечели уважението на началството, което по-късно, когато вече е практикант, ще му възложи обучението на новобранците. Макар и физически слаб, бъдещият поет не се „покрива“, а винаги отива там, където работата е най-тежка. Всеотдайността му често компенсира непохватността му, а в един случай даже го прави герой. През лятото на 1927 г. целият курс е на учение в местността Пейнерджик край Варна на брега на езерото. Към обед идва нареждане всички да се изкъпят. Никола плува слабо и понеже дъното е с много дупки, пропада и без малко да се удави. Другарите около него бързо го извличат. Но ето че след 3-4 години този слаб, неумел плувец спасява едно момиче от удавяне край Галата. Въпреки че е облечен, той се хвърля без колебание във водата и го измъква живо. От признателност девойката даже се увлича по него, но той отказва тази връзка. През октомври 1930 г. на миноносеца „Дръзки“ постъпва нов стажант. Омазан и небръснат, със смачкана шапка и разкривена яка, той стоварва олющения си изпоцапан куфар на палубата с думите „Ето ме и мене!“. Това е възпитаникът на Морското машинно училище Никола Вапцаров. Прегърнал отрано левите убеждения, той не крие възторга си от победилата революция в СССР. По това време от Варна често стават нелегални заминавания с лодки и гемии нататък. Съвипускникът му Димитър Моллов, вече убеден комунист, веднъж споделя с него за подготвяно бягство през 1931 г. Хората разполагали с лодка, но нямали компас и навигационна карта, та трябвало да им се помогне. Двамата се опитват да направят нещо, но не успяват. Тогава Моряка заявява: ако не можем да извадим компаса от миноносеца, можем да откараме в СССР самия миноносец! Предложението смайва със своята смелост, но е добре разчетено. „Дръзки“ обикновено винаги е с пълен запас от въглища и вода и непрекъснато поддържа мъртва вахта. Другите кораби са на учение към Бургас и рядко се връщат във Варненския залив. На миноносеца има само един офицер, който вечер заедно с палубния боцман обикновено се прибира в града. Вапцаров споделя с Моллов и с Емил Попов плана си. По негово указание Попов като старши успява под различни предлози да размести състава на двете дежурни стражи така, че в едната да попаднат хора, на които може да се разчита. За да няма издънки, решава се те да бъдат посветени в последния момент. С психологическата подготовка и спечелването им се нагърбва сам Кольо. Но когато всичко е готово и трябва само да се издебне подходящият момент, инициаторът неочаквано бие отбой. Заговорниците са удивени – нима се е уплашил? Ние нямаме право да дезертираме от борбата, която ни очаква, и да отидем там, където вече са я завършили, обяснява Вапцаров. Приятелите му, които добре познават неговата фанатична честност, знаят, че е искрен. Никой не предполага обаче още, че тя ще го заведе до гарнизонното стрелбище.", "date": "2019.12.08", "title": " Вапцаров спасил момиче от удавяне\t"}
{"url": "https://trud.bg/%d1%81%d1%82%d1%83%d0%b4%d0%b5%d0%bd%d1%82%d0%ba%d0%b0-%d0%bf%d0%be-%d0%bf%d1%80%d0%b0%d0%b2%d0%be-%d0%b5-%d0%bd%d0%b0%d1%88%d0%b0-%d1%84%d0%b8%d0%bd%d0%b0%d0%bb%d0%b8%d1%81%d1%82%d0%ba%d0%b0-%d0%bd/", "text": "България ще има своя представителка на Miss Nation – първият консервативен конкурс без дефиле по бански. Miss Nation стартира преди няколко години от Унгария и целта е да постави фокус върху културните традиции и ценностите на различните нации. Слоганът му е “Остани себе си” и чрез него се приканва младите момичета да не се сравняват с другите и да не се подлагат на пластични корекции, заяви пред “Труд” 23-годишната Кристиана Рангелова, която в събота вечерта бе гост на 12-то издание на  . Според идеята на конкурса, победителката трябва да бъде модел за подражание за нейната нация и обществото като цяло с външния си вид и начин на мислене, сподели пред препълнената зала “София” Кристиана. Победителката ще бъде избрана чрез онлайн вот между 5 и 30 декември на платформата missnationglobal.com. Церемонията по връчването на короната ще е на 31 декември в Дубай.", "date": "2019.12.08", "title": " Студентка по право е наша финалистка на Miss Nation\t"}
{"url": "https://trud.bg/%d0%bf%d1%80%d0%be%d0%b4%d0%b0%d0%b2%d0%b0%d1%82-%d1%80%d0%b5%d0%b7%d0%b8%d0%b4%d0%b5%d0%bd%d1%86%d0%b8%d1%8f-%d0%b7%d0%b0-%d1%80%d0%b5%d0%ba%d0%be%d1%80%d0%b4%d0%bd%d0%b8%d1%82%d0%b5-65-%d0%bc%d0%bb/", "text": "Продават резиденция за рекордните 6,5 млн. евро. Тя е една от най-скъпите обяви за луксозни имоти в София. Намира се в полите на Витоша и е със собствен водоизточник и осем декара етажиран двор. В обявата на огромния имот виждаме отделни стаи за пура бар, фитнес, камина, зала за билярд, джакузи, сауна, както и обзавеждане с австрийски привкус и скулптури от известни майстори на изкуството и дори собствена библиотека. Има отделна къща за охрана и зимна градина с тенис корт. Панорамните тераси с изглед към полите на Витоша са голямо предимство за имота. Има и отделна къща за персонал, както и винарна. Друга обява, на която попаднахме, е супер луксозна къща с гараж за няколко автомобила със самостоятелна баня и тоалетна във всички четири спални, с деветметрови тавани и цяла стая – гардеробна. Цената й е 3,6 милиона евро, като има отделен фитнес, както и кабинет, плюс двуметрова камина и басейн с водна каскада. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.12.08", "title": " Продават резиденция за рекордните 6,5 млн. евро\t"}
{"url": "https://trud.bg/%d1%81%d1%8a%d0%b4%d1%8f%d1%82-%d1%81%d1%82%d0%b0%d1%80%d0%b5%d1%86-%d0%b7%d0%b0-%d1%83%d0%b1%d0%b8%d0%b9%d1%81%d1%82%d0%b2%d0%be-%d1%81-%d0%b1%d0%b0%d1%81%d1%82%d1%83%d0%bd-%d1%81%d0%bb%d0%b5%d0%b4/", "text": "Окръжна прокуратура във Варна предаде на съд 86-годишен мъж за убийство на свой приятел по чашка. Дядо Тодор е заплашен от затвор до 20 години, ако бъде признат за виновен. Фаталният инцидент станал на 28 март във варненското село Китка. Възрастният Тодор Т. и 58-годишният Юлиян седнали да пият още в 16 часа в центъра на селото. После продължили запоя в дома на стареца. В един момент Тодор подканил госта да си ходи. Той обаче отказал, напсувал домакина и го ударил с юмрук в лицето. Заради ругатнята Тодор взел бастуна на покойната си съпруга и пребил до смърт Юлиян. Дядото покрил главата на мъртвия мъж с яке “за да не кацат животни по него” и легнал да спи. На следващия ден съседи отишли в дома на Тодор и видели трупа. В момента 86-годишният мъж е под домашен арест, а делото срещу него ще започне на 24 януари 2020 г.", "date": "2019.12.08", "title": " Съдят старец за убийство с бастун след запой"}
{"url": "https://trud.bg/%d0%be%d0%bf%d0%be%d0%b7%d0%b8%d1%86%d0%b8%d1%8f%d1%82%d0%b0-%d0%b2-%d0%b1%d0%b5%d0%bb%d0%b0%d1%80%d1%83%d1%81-%d0%bd%d0%b0-%d0%bf%d1%80%d0%be%d1%82%d0%b5%d1%81%d1%82-%d1%81%d1%80%d0%b5%d1%89%d1%83/", "text": "Опозицията в Беларус организира протест в столицата Минск срещу задълбочаващата се интеграцията с Русия. Акцията, която продължи почти 5 часа, не беше разрешена от властите, предаде РИА Новости. Въпреди предупрежденията на полицията, не се стигна до арести. Протестиращите  срещу подписването на интеграционни „пътни карти“ с Русия  се събраха в центъра на града, след което организираха шествие до сградата на руското посолство, достъпът до която беше блокиран от полицията. Участниците проведоха импровизиран митинг, на който приеха резолюция за непризнаване на каквито и да било документи, които могат да бъдат подписани от ръководството на Беларус и Русия в бъдеще, както и призив към международната общност да признае бъдещите интеграционни споразумения като нелегитимни.  ", "date": "2019.12.08", "title": " Опозицията в Беларус на протест срещу задълбочаващата се интеграцията с Русия"}
{"url": "https://trud.bg/%d1%84%d0%b5%d0%bb%d0%b8%d1%81%d0%b8%d1%82%d0%b8-%d0%b4%d0%b6%d0%be%d1%83%d0%bd%d1%81-%d0%be%d0%b1%d0%b8%d1%87%d0%b0%d0%bc-%d0%b4%d0%b0-%d0%bc%d0%b8-%d0%b5-%d1%82%d1%80%d1%83%d0%b4%d0%bd%d0%be/", "text": "Шоубизнесът е малък свят  “Ани Хол” е моето вдъхновение Аз се надявам, че ще играя във филми и когато стана на 60-70 години Фантастичната островна дива Фелисити Джоунс представлява едно от най-ценните нови холивудски съкровища с британски произход. Тя е запалена от актьорския занаят от малка и прави професионалния си дебют на 12 години. Малката Фелисити играе на сцената и тв продукции, получава ангажимент за радио пиеси на BBC и постепенно се затвърждава като талантливо дете изпълнител. После продължава с успешните прояви на екрана и на сцената. Като пълнолетна актриса тя е забелязана и от Холивуд и се снима във филми като “Northanger Abbey”, “Brideshead Revisited”, “Chоri”, “The Tempest” и “The Amazing Spider-Man”. Играта на Фелисити във филма “Като луди” е оценена високо и тя получава множество награди, включително и от журито на фестивала в Сънданс, а с “Теория на всичко” и “Rogue One: История от Междузвездни войни” официално става суперзвезда. – Фелисити, как се чувства една млада англичанка в сърцето на Холивуд?  – Засега се чувствам късметлийка защото все още мога да бъда инкогнито на публични места. Когато човек търси внимание, той ще го намери, но аз просто искам да си живея живота като нормален човек от обществото. Всяка актриса иска да пробие и на американска почва и трябва да е наясно с плюсовете и минусите. Но аз обичам да ми е трудно, търся високите летви и предизвикателствата. Понякога шоубизнесът може да бъде един много малък свят, където всички се познават и имат някакво общо минало. А и бъдеще. Прекарвам много време и в Лондон, а там всеки е погълнат от неговите си дела и грижи. Един актьор е в състояние да се придвижва почти анонимно в такъв голям и запъхтян град. И това ми харесва. – Как виждате себе си в съвременния филмов пейзаж?  – В киното има напрежение да избързаш, особено когато си млад и тепърва започваш. Аз се надявам, че ще играя във филми и когато стана на 60-70 години. Още от сега гледам да не прибързвам и да не прегарям и си подбирам ролите, правя си почивки и внимателно преценявам с какво да се занимавам. Актьорството винаги е съществувало заедно с нормалния живот. Уча се по време на работа. Снимала съм в толкова много стилове и жанрове, с толкова много хора. Абсорбирам информация от всеки от тях. – Защо според вас има такъв глад за британски звезди в САЩ?  – Америка уважава британските артисти и това е страхотно. Аз със сигурност съм облагодетелствана от това положение. Тук изпълнителите от Острова са уважавани и получават множество възможности. Винаги съм приемала професионалната траектория на Кейт Уинслет за златен стандарт и ярък пример на тази динамика. Тя успя да стане една от най-прославените и успешни холивудски актриси, запазвайки усещането за театрална класа от сцените на Лондон. – А на кои американски актриси се възхищавате?  – Да. Тя и Мерил Стрийп. Двете притежават безупречни филмографии и професионални репутации и са оставали каталог с невероятно богати и вдъхновяващи роли. Те си пример в правенето на прецизни избори. Просто е невероятно как успяват да избират толкова качествени сценарии, които се превръщат в прекрасни филми. Даян Кийтън също. Просто е съвършена актриса в “Ани Хол” – един вечен филм, който е и мое вдъхновение. А ако моята кариера дори малко прилича на техните след време, аз ще съм на седмото небе. – Как получихте ролята в глобалния хит “Rogue One: История от Междузвездни войни”?  – Помня, че агентът ми се обади и ми каза, че се открива невероятна главна женска роля за нов филм от филмовата вселена на “Междузвездни войни” и аз бях в еуфория и страшно много исках да получа работата. Образът беше на една решителна жена, която се опитва да намери уменията си на лидер. Да бъда в центъра на толкова голям фентъзи филм с такъв мащаб – подобно нещо се случва толкова рядко. Безкрайно щастлива съм, че получих възможността да докажа, че една актриса може да води филм от сагата “Междузвездни войни”. Вече спокойно можем да кажем, че жените владеят Силата. – Много ли тренирахте за тази роля, която изисква извънредно сериозна физическа форма?  – Никога не съм се подлагала на толкова тежък тренировъчен режим за роля, както за “Rogue One: История от Междузвездни войни”. Това ниво на физическа подготовка беше напълно непознато за мен. Тренирах кунг фу часове наред всеки ден. Репетициите на стриктно хореографираните боеве бяха изключително изтощителни, но и интересни. Именно тежкия режим и физическото предизвикателство бяха една от причините да искам да го направя. Беше различно от всичко, на което съм се подлагала преди в кариерата си на актриса. – Как премина детството ви?  – Бях дебело дете с къса коса. Много смешно момиченце. Но още от малка бях запалена по киното и преобразяването. Като дете се преобличах постоянно и се преструвах, влизах в образ, създавах си персонажи. Чувствам се късметлийка защото успях да запазя тази игривост в по-късните си години и я превърнах в кариера. В професия. Просто ми е трудно да порасна. Родителите ми бяха много голяма опора, но нямаше как да ме пуснат да се занимавам професионално с актьорска игра преди да навърша 12 години. – Кое е най-важното за една актриса като вас?  – Възможността да прескачам в различни светове. Актьорството за мен е като скоростно влакче в лунапарк. Вече го правя от много години и продължавам да се забавлявам. Пред всички нас го това напрежение да се подредим в линия, която не се престъпва, да бъде конформисти. Колкото повече време минава и човек съзрява и помъдрява, толкова по-скучно става да бъдеш като другите. Но всичко започва от самия човек и репликата – “Знам какво точно искам да правя и точно това ще правя”. Прекарвам много време в гледане на филми и четене на сценарии. Това може да изяде страшно много от дните и нощите на човек. За щастие аз имам късмета да си обичам работата. Така хобито ми стана професия. Винаги съм обожавала ритуалана на гледане на филми. Дори да не бях актриса щях да го правя постоянно.", "date": "2019.12.08", "title": " Фелисити Джоунс: Обичам да ми е трудно"}
{"url": "https://trud.bg/%d0%b5%d0%bb%d0%b2%d0%b8%d1%80%d0%b0-%d0%b3%d0%b5%d0%be%d1%80%d0%b3%d0%b8%d0%b5%d0%b2%d0%b0-%d1%85%d0%be%d0%b4%d0%b8%d1%85%d0%bc%d0%b5-%d0%bf%d1%80%d0%b8-%d0%b2%d0%b0%d0%bd%d0%b3%d0%b0-%d1%81-%d0%bf/", "text": "Мъжете вече не харесват кльощави жени Съпругът ми 2 пъти е коригирал бюста ми Като певица изпадах в депресия, но сега съм силна Нямаме национално самочувствие, а това се отразява на популярните у нас – Елвира, имала ли си срещи с ясновидци?  – Да, срещала съм се с Ванга. При нея влязохме заедно с Георги Парцалев, защото тогава имахме концерт в Петрич и ни уредиха да отидем в дома й, пред който имаше море от хора. На мен ми каза просто, че ме чака много път и пеене, аз тогава бях в началото на кариерата си. На Парцалев му каза, че ще радва дълго хората и може би имаше предвид, че ще ги радва дълго време с това, което е направил, защото изкуството е вечно. – Значи е познала – ето, на 16-ти декември се завръщаш на сцената за големия концерт “Звездите на България” в зала 1 на НДК след повече от 15-годишна пауза. Какво те накара да направиш тази крачка?  – Всичко започна от едно телефонно позвъняване. Обади ми се Владислав Славов, организатор на този концерт, и ме попита дали не бих се съгласила след толкова дълго прекъсване да изпея няколко песни. В началото доста се замислих, но в крайна сметка реших, че все пак съм част от това съзвездие и няма нищо лошо да напомня за себе си, което не значи точно, че се завръщам на сцената. Впоследствие Влади реши да издаде и един “The Вest” албум, в който да съберем някои от най-хубавите ми песни. За мое учудване разбрах от самия организатор, че има много голям интерес към моето участие в концерта. Още, когато написаха, че ще се включа в него, в интернет много се говореше за това и имаше търсене на билети. Това много ме зарадва. – Защо те нямаше толкова дълго?  – Причините са много. Аз се занимавам със себепознание, на него отдадох всичките тези години и благодарение на това научавам много неща за себе си и за причините, които са ме накарали да направя тази стъпка. От една страна това действително е много страшно нещо, особено за една личност, която е била популярна и така да се каже от върха да отиде в другата част на барикадата – да слезе от сцената и да бъде част от публиката. Изискваше доста усилия, но сега мога да кажа, че ми даде и много сила, защото имах периоди, в които изпадах в депресия и си казвах: “Боже, какво ми остана в живота, може би половината вече мина, а аз какво направих през всичките тези години – нито станах майка, нито пък кой знае какво друго…” Да, изпяла съм и сме създали много хубави песни, станала съм доста популярна, може би една от 10-те най-популярни певици в България, но нещо все ми липсваше… – Какво?  – Да започна да навлизам в себе си и да обърна внимание на това какво всъщност съм аз – дали съм само певица, или съм нещо много повече – тази друга част от мене някак си искаше да бъде разбрана. Най-големият ми проблем тогава беше – какво ще кажат другите. Разбрах, че ако продължавам да живея за другите, ще продължавам да нося тази тъга и неудовлетвореност в себе си. Решена съм да се освободя от всичките тези окови, които ми пречат да полетя като една свободна птица, защото душите ни трябва да летят, а не да ги приземяваме и да им слагаме котви. Сами се затваряме и си създаваме собствен затвор, а аз се бях сложила в може би най-страшния. Тогава не си давах свобода, даже да излизам когато и където искам, а робувах на това, че трябва постоянно да изглеждам перфектно, защото все някой ще те познае и ще каже: “Ох, гледай я тая!” Сега вече се научих да живея по друг начин, което ми даде много повече свобода и ме прави много по-щастлива. – Таиш ли в тебе някаква обида, че след промените медиите рязко спряха да въртят песните на популярните тогава изпълнители и за кои твои колеги, съжаляваш най-много, че си отказаха от сцената?  – Обида е силно казано, но наистина ми е било мъчно, особено виждайки как съседните страни около нас ценят техните популярни личности. И в Русия, и сърбите, и гърците, и македонците – всички си тачат своето, само ние тачим чуждото. Нямаме национално самочувствие, а това се отразява и на популярните личности в България – ние сме си просто едни чуждопоклонници и това е. – Най-големият ти хит е “Коминочистачът”. Коя друга песен ти е близка?  – “Възкресение”, защото там Владимир Наумов е автор не само на музиката, но е написал и много силен текст, в който е предусетил какво ще ми се случи в бъдеще, без да го е искал, но сякаш неговия дух го е почувствал. Други много скъпи за мен песни са “Изповед”, “Завръщане” и “Тя”. – Имаш фенове и сред почитателите на попфолка, след като записа такъв албум. Има ли песен, която не би изпяла?  – Не мога да се срамувам от нещо, което съм изпяла с голяма надежда, че ще се хареса на хората. Напротив, моят попфолк албум беше нещо малко по-ново и няма да скрия, че този стил ми лежи добре и бих могла да покажа много в него. С този албум искахме да покажем, че може да има попфолк, който да бъде доста добре направен, защото в него имаше фолклорни песни, а другите също звучаха по-фолклорно, но в същото време бяха поднесени така, че да се харесат на хората. Нямаше как да мине и без заглавната песен на албума – “Борчо, борчо”, защото той трябваше да има носител и тя беше този носител. Аз си казвам откровено, че не се срамувам и дори съм се забавлявала с песните на много попфолк певци, които са доста провокативни, но са в един хумористичен вид, което не е лесно да се направи. – “Борчо, борчо” сигурно е била най-поръчвана?  – Да, както и “Няма пътища назад”, която може би искаха най-много хората от такъв тип. Спомням си, че заради “Борчо, борчо” в Димитровград стана голяма патаклама, защото в заведението имаше много хора, които се оказаха от две противоположни групировки. Аз не знаех това и поздравих с тази песен едната група от тези момчета и после стана наистина страшно. Първо започнаха да се обиждат с думи, след това стана побой, а накрая започнаха да стрелят! – Имаш ли приятели сред певците?  – През годините по-близки са ми били Росица Кирилова, Кристина Димитрова и Силвия Кацарова, а от попфолка Глория. – Твоят съпруг е известният пластичен хирург д-р Николай Георгиев. Има ли много твои колежки, които са му клиентки и ти самата колко пъти си се оставяла в ръцете му за подобрения?  – Е, аз лично не съм броила колко, но съм се оставяла доста пъти в ръцете му за корекции – бюста например съм си го коригирала два пъти. Има, разбира се и много мои колежки, най-вече от попфолка, които са му клиентки. Той е много добър хирург и е нормално при него да ходят популярни личности. – Защо според теб толкова често се преминава границата и вместо естетичен, се получава по-скоро гротесков ефект?  – Това не идва толкова от пластичните хирурзи, а от клиентите и какво им е в главата. Обикновено става така, че някоя жена си прави примерно гърди, или устни и й харесва, а после иска още и още, като по този начин вече загубваш границите. Има някакво пристрастяване към това, защото човек, като не се харесва, започва да иска да промени нещо в себе си, но най-хубавата корекция е когато е направена така, че да не личи. – Идвали ли са млади момичета при съпруга ти със снимки – например на Анджелина Джоли – и желание да имат същите устни?  – Да, идват със снимка на Анджелина или на някоя манекенка и му казват: “Искам да бъда като нея.” А то не става така, защото всички устни са много различни и няма как да приличаш досущ на някой друг. Има момичета, които наистина изгубват мярката и искат прекалено големи бюстове, а той им отказва, защото здравето е на първо място. Всеки един огромен имплант може да има негативни последици и добрият пластичен хирург е този, който не просто ще вземе парите, а първо ще помисли за здравето, а след това и за естетиката. – Още ли е актуално жените да са много слаби?  – Мъжете вече определено харесват не кльощави жени, а нормални, здрави, добре оформени и натренирани жени. Аз някога се опитвах да впечатля сегашния ми съпруг с това, че съм 41 килограма. Бях на 39 години и си мислех, че съм голяма красавица, като съм толкова слаба, а години след като заживяхме заедно, той ми призна какво си е мислел за мен тогава. Стана въпрос, че в момента, когато той ни изпрати с бившия ми мъж по един коридор и после се обърнал и ме е погледнал отзад и си казал: “Мале, тази колко е слаба!” – Значи не е било любов от пръв поглед?  – Да, той си е помислил това в негативен смисъл, без да знае, че след време ще се влюби в мен. При нас не беше любов от пръв поглед, а се случи доста по-късно. – Кой е най-романтичният подарък, който Ники ти е правил?  – Правил ми е доста подаръци, но един от най-романтичните беше на една Нова година, когато малко след като си легнах, той ме събуди с думите: “Миличка, искаш ли да подпишем?” Аз още сънена му казах: “Добре, кога?” Той мисли, мисли и реши -на 7 май. Това наистина ме трогна, защото дотогава бяхме живели 8 години без брак и беше невероятен подарък за мен. – Как стана така, че бившият ти съпруг кумува на сватбата ви с Ники и с него още ли сте първи приятели?  – Истината е, че той не ни беше кум, а ни беше свидетел, защото аз нито на първия, нито на втория си брак съм правила сватба, а просто бяхме около 5-6 човека на подписването. Иначе с Влади продължаваме да сме много близки, той също си има свое семейство и партньорка в живота. – Имаш ли духовен учител?  – Да, това е Екхарт Толе и неговите, които съм чела стотици пъти, винаги са на шкафчето ми. За мен този учител е дал най-доброто познание и то е вътре в мен. Книгите му учат как да бъдеш себе си и да живееш в настоящия момент, да бъдеш тук и сега. – А вярваш ли в Бог?  – Вярвам в силата на молитвата и съм я изпитвала. Според мен, ние сме част от тази божествена енергия и тя е в нас, тоест Бог е във всеки един от нас, така както във всяка отделна капчица се съдържа частичка от океана и носи същата субстанция. – Любима мисъл?  – Побеждавай, обичайки! Нашият гост  Известната певица Елвира Георгиева е завършила музикалното училище в Стара Загора с цигулка. Интересът й към този инструмент не е случаен – родена е в семейство на потомствени лютиери, а баща й и дядо й са основатели на фабрика “Кремона”. През 1984 г. печели певчески конкурс и започва кариерата си във група “Сребърни звезди”. Най-голяма популярност като самостоятелна изпълнителка й носи песента “Коминочистачът”, по музиката на Владимир Наумов. Той е автор и на повечето от нейните хитове, а същевременно става й неин съпруг. Съдбовна за Елвира се оказва срещата й с популярният пластичен хирург д-р Николай Георгиев, който успява да спечели сърцето й и няколко години по-късно двамата се женят на скромна церемония, на която присъства и първият съпруг на Елвира.", "date": "2019.12.08", "title": " Елвира Георгиева: Ходихме при Ванга с Парцалев"}
{"url": "https://trud.bg/%d1%86%d0%b5%d0%bd%d0%b7%d0%be%d1%80-%d0%b7%d0%b0%d0%b1%d1%80%d0%b0%d0%bd%d0%b8-%d1%81%d0%be%d0%b1%d1%81%d1%82%d0%b2%d0%b5%d0%bd%d0%b8%d1%82%d0%b5-%d1%81%d0%b8-%d0%ba%d0%bd%d0%b8%d0%b3%d0%b8/", "text": "Казасов имал на главата си един косъм, който сочел накъде духа вятърът на промяната и в каква политическа посока трябва да поеме неговият стопанин Tози случай е уникален в ненаписаната история на цензурата. Служителите с червени моливи винаги са зачерквали чужди творения, никога свои. Димо Казасов е феноменално изключение. Той посяга на четива, излезли под перото на собствената му ръка! Димо Тотев Казасов е роден през 1886 г. в Трявна. Завършва гимназия в Русе и право в Софийския университет. Политическото му кръщение е през 1902 г., когато се влива в редовете на Българската работническа социалдемократическа партия. Следната година тя се цепи на тесни и широки социалисти. Казасов отива при широканците. През 1908 г. към тях се присъединява изгоненият от Димитър Благоев кръг “Пролетарий” и партията се преименува на БРСДП (обединена). С червената бюлетина на обединените социалдемократи Димо Казасов прекрачва прага на парламента. През 1919 г. е избран за народен представител от Видинско. Той е висок само 162 сантиметра, главата му едва се подава от трибуната. Размерът не му пречи да демонстрира таланта си на оратор. Димо изнася пламенни речи, задава неудобни въпроси, дава убедителни отговори. Земеделският режим обаче се опитва да спъне кариерата му. С изборни насилия и задкулисни машинации оранжевите не му позволяват да влезе в следващите парламенти. На 23 април 1923 г. Димо записва в дневника си: “Булевард “Цар Освободител”, както винаги, е потънал в безгрижието и във флирта на младостта, която с вирната глава го кръстосва. Връщам се от ежедневната си разходка, блъскан от човешкия поток, който ту плавно, ту поривисто се свлича към “Борисовата градина”.” Пред Руската църква Казасов среща Александър Цанков. “Бихме ли могли утре вечер да се срещнем някъде?”, пита Цанков. “Разбира се!”, отвръща Димо. “В такъв случай утре вечер на 9 часа ще те чакам у дома”, насрочва рандевуто Цанков. Така ферментира превратът на Девети юни, хроникиран от Димо Казасов. “В тъмнините на заговора” е неговият бестселър, който за една година има две издания. След “светлият деветоюнски ден”, както го нарича, Димо става министър на железниците, пощите и телеграфите. Заедно с това в парламента е депутат социалдемократ. Легендата разказва, че Димо Казасов имал на главата си един свръхестествен косъм. Всяка сутрин го показвал през прозореца, растението сочело накъде духа вятърът на промяната и в каква политическа посока трябва да поеме неговият стопанин. При една метеорологична справка косъмът маркира, че правителството няма да го бъде, а БРСДП е бита карта. Следвайки прогнозата, през 1924 г. Димо си подава оставката като министър, през 1926 г. напуска и партията. Не стои празен, веднага създава две формации – Социалдемократическа федерация и политическия кръг “Звено”. Федерацията е мимолетна, но кръгът оставя трайна диря в историята на България. “Звено” групира политици с различен цвят, военни и интелектуалци, недоволни от управлението на Народния блок. Слабост на организацията е разнородната членска маса, която предизвиква вътрешни борби. “Най-добре е без партии!”, заключава Димо Казасов и се завърта крайно вдясно. През 1932 г. с наша делегация той посещава Италия. Възторгът от видяното излага в пътеписа “В отечеството на Мусолини”. При срещата с диктатора Димо е поразен от погледа на Дуче: „Тия хипнотизирующи очи ме отведоха към източника на силата, с която Бенито Мусолини владее сподвижниците си. Сила, не само на един висок дух, не само на една желязна воля, не само на една неизтощима енергия, но тъй също и сила на едно гениално прозрение, което чрез мъдростта на изтеклите векове, което с опита на загиналите светове и с изпитанията на следвоенните поколения е овладяло нерва, чрез който народите могат да бъдат издигнати върху пиедестала на едно историческо възраждане.” В България най-близо до Мусолини е Александър Цанков. По тази причина през 1934 г. Димо Казасов се хвърля в прегръдките на стария познайник. Присъединява се към неговото Народно социално движение, което копира структурите на италианския фашизъм и германския националсоциализъм. Заедно с Военния съюз и “Звено” движението извършва преврата на Деветнадесети май същата година. Партиите са забранени, Конституцията е отменена, Народното събрание е разпуснато. Димо Казасов заминава пълномощен министър в Белград. През 1938 г. демокрацията уж е възстановена, но косъмът на Димо сочи, че е опасно да се връща в официалната политика. Предпочита нелегалния Отечествен фронт, който прави преврата на Девети септември 1944 г. Професионалният превратаджия се заклева във вярност към Народната република. Димо Казасов е министър на пропагандата в първото ОФ-правителство. Във второто и третото е министър на информацията и изкуствата. През 1950 г. става главен директор на издателствата, полиграфическата промишленост и търговията с печатни произведения. Тогава се случва най-невероятното в невероятното житие на Димо Казасов. Джуджето от Трявна облича тогата на цензор и сформира екип от сътрудници. Възлага им да изготвят “Списък на вредна литература”, която народът не бива да чете. По модела на средновековните индекси на забранените книги. С кратка реч пред своите хора Казасов дава зелена светлина на колосален филологически труд. Казасовци са командировани по библиотеките. Наречени политредактори, те ровят каталозите, плюнчат червените моливи и отсяват вредното от полезното. Оказва се, че пакостните четива далеч не са единични бройки. Самата класика е обрасла в злокачествени образувания. Димитър Талев води хорото на белетристите. Поезията е представена от Емануил Попдимитров и Кирил Христов. В списъка на историографите са Симеон Радев, Любомир Милетич, Михаил Арнаудов. Дори Цветан Радославов, авторът на националния химн, е стъпил накриво. Зачеркната е неговата докторска дисертация “Емоционалният фактор при мисленето”. Селекцията е изключително прецизна, пропуските са сведени до минимум. “Италия, страната на цветята и изкуствата” и “Германско стъкло, германски порцелан” са в списъка, защото напомнят за оста Рим – Берлин – Токио. За да са изчерпателни, политредакторите търсят и нещо японско, но срещат проблем с йероглифите. Тиражът на вредните книги е унищожен. Арестуван е само по един екземпляр в специален фонд на Народната библиотека. Пример за грядущите поколения какво не бива да се пише! Щръква обаче проблем. “Ами Димо Казасов?”, питат се наум цензорите. Началството също е сътворило съмнителна класика, почесват се чираците, но не задават гласно въпроса. Върховният цензор на републиката не бяга от срещата с голата истина. Високо морален и откровен до болка, Казасов сочи със собствения си показалец кои негови съчинения да отидат на кладата. Осем заглавия са извадени от съкровищницата на българската литература и погребани в мазето на позора. Сред тях са “В тъмнините на заговора” и “В отечеството на “Мусолини”. Димо Казасов напуска този грешен свят през 1980 г. Носител е на званието Народен деятел на изкуството и културата. Кавалер е на ордена “Георги Димитров”.", "date": "2019.12.08", "title": " Цензор забрани собствените си книги\t"}
{"url": "https://trud.bg/%d0%b7%d0%b0%d1%89%d0%b8%d1%82%d0%b0%d1%82%d0%b0-%d0%bd%d0%b0-%d1%86%d1%81%d0%ba%d0%b0-%e2%84%961-%d0%b2-%d0%b5%d0%bb%d0%b8%d1%82%d0%b0/", "text": "ЦСКА удължи серията си без допуснат гол с нови 90 минути. Въпреки това „червените“ не останаха доволни от крайния резултат в двубоя с „Арда“, завършил 0:0. Мачът, игран на стадион „Лаута“ в Пловдив, не предостави на феновете достатъчно футболни аргументи. Срещата бе лишена от интересни ситуации, а гостите така и не успяха да отправят точен удар. Столичният гранд все пак може да се похвали с впечатляващата форма на своята отбрана. Отборът на Милош Кручшчич не е допускал гол от дебюта на сърбина през октомври. Тогава ЦСКА отстъпи с 0:1 на „Локомотив“ (Пд), а единственото попадение падна в 16-ата минута. Оттогава вече 6 двубоя вратарят Бусато записва неизменно „суха“ мрежа – общо 614 игрови минути. Нито един друг отбор от Първа лига не може да се похвали с подобен баланс в момента. Проблемите на тима обаче са в атака. За това призна и самият Крушчич след мача в Пловдив. “Липсваше ни в завършващата фаза концентрация и малко повече атаки – обясни наставникът на ЦСКА.- Имахме някои проблеми и нямахме решения в предни позиции. През първото полувреме имахме ситуации, но през второто не толкова. Не мога да бъда доволен, не мисля, че и „Арда“ имаше кой знае какви ситуации, но ние не победихме. Това, което имаме като налични кадри го използвахме. Трудно е, когато постоянно догонваш, трябва да спечелиш всеки двубой – нямаш право на хикс”.", "date": "2019.12.08", "title": " Защитата на ЦСКА №1 в елита"}
{"url": "https://trud.bg/%d1%88%d0%b5%d1%84%d1%8a%d1%82-%d0%bd%d0%b0-%d0%b1%d0%bd%d0%b1-%d0%b8%d0%ba%d0%be%d0%bd%d0%be%d0%bc%d0%b8%d1%87%d0%b5%d1%81%d0%ba%d0%b8%d1%8f%d1%82-%d1%80%d0%b0%d1%81%d1%82%d0%b5%d0%b6-%d0%b2-%d0%b1/", "text": "Резултатите в банковия сектор се подобряват за четвърта поредна година, кредитната активност е един от основните фактори за икономическия растеж в България, който е един от най-високите в ЕС. Показателите на банките се подобряват, включително рентабилността. Лошите кредити намаляват. Това заяви управителят на БНБ Димитър Радев по  . „Основни индикатори като капиталова адекватност, ликвидност са над средните за ЕС. Очакването ми е, че българската икономика и българските банки ще останат стабилни през следващата година, независимо от неблагоприятната външна среда”, допълни Радев. Той определи като „реалистична оценка” предвидения от правителството растеж от 3-3,5% за 2020 г. „Това е добра новина. Всички данни показват, че Българската икономика расте с едни от най-високите темпове в ЕС”, добави управителят на БНБ. По думите му основните предизвикателства остават проблемите в световната търговия, Брекзит, военните конфликти. „Тези развития в световната и регионалната икономика и в политическия живот, може да имат своето отражение, но има неща, които ни правят умерени оптимисти. ЕЦБ обяви, че ще започне дългоотлаганият преглед на паричната политика. Това е изключително важно упражнение. Очаква се това да даде отговори на много въпроси. Освен това има ангажимент за конкретна дискусия по отношение на това, което трябва да се прави с поддържащия икономически растеж”, обясни управителят на БНБ. „Още няма рецесия, но определено има забавяне на икономическия растеж”, коментира Димитър Радев. За следващата година той заяви, че няма да има резки движения в лихвените равнища.", "date": "2019.12.08", "title": " Шефът на БНБ: Икономическият растеж в България е един от най-високите в ЕС"}
{"url": "https://trud.bg/%d0%bf%d1%80%d0%be%d1%84-%d0%be%d0%b3%d0%bd%d1%8f%d0%bd-%d0%b3%d0%b5%d1%80%d0%b4%d0%b6%d0%b8%d0%ba%d0%be%d0%b2-%d0%bd%d1%8f%d0%bc%d0%b0-%d1%82%d0%b0%d0%ba%d0%b0%d0%b2%d0%b0-%d0%b4%d1%8a/", "text": "„Аз продължавам да смята, че най-малкото е спорно това, което е заявено за регистрация, като партия. Това, което ми направи лошо впечатление, е коментарът на Слави Трифонов, че решението на съда било безумно. Така не се говори. Правосъдието е в основата на държавността. Може да се каже неправилно, необосновано решение, да. Но нека не се използват такива думи, това уронва устоите на държавата, ако приемем, е нашата система е безумна“. Това заяви пред   професор Огнян Герджиков. „В закона за политическите партии е казано да не се използват национални символи. На мен лично и наименованието на партията ме смущава. „Няма такава държава” намеква отричане на държавността. Имам притеснение да има партия с такова наименование“, каза професорът. „Това, което според мен ще стане, ще се наложи тя да си смени името и логото. Тогава няма да има проблем и да са добре дошли в политическия живот”, добави той. „Има известна логика, но на свой ред се питам: А този независим прокурор, него кой ще го надзирава? Такива въпроси могат да се задават. Аз не знам в нашата история да е имало проблем с главния прокурор, а се смениха много”, така Герджиков коментира решението за създаването на ново звено – независим прокурор, който да разследва главния. Професор Огнян Герджиков възпя правото в рими. В понеделник от печат излиза новата му книга с правни поеми. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.12.08", "title": " Проф. Огнян Герджиков: „Няма такава държава” намеква отричане на държавността"}
{"url": "https://trud.bg/%d0%b7%d0%b0-%d0%bc%d0%b8%d1%81-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b8-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b0%d1%82%d0%b0-%d0%bd%d0%b5%d1%83%d0%b3/", "text": "Обичаме да мразим, насърчението ни е чуждо Имаме нужда да се обединим не само около футбола и тениса С повече от 30 години опит в модата и живота на висшето общество, Евгени ще отразява за вас горещите моменти от живота на богатите и известните. Лорд Минчев ще се изказва по злободневни теми, ще посочва модните личности на деня, ще бъде в началото и края на червения килим… На прост човек не може да се угоди, казал го е Петър Дънов, Учителят. Затова понякога припознавам нашенеца именно като такъв, особено когато му се даде властта да се изказва и да дава мнение. “Мис България” за тази година опра пешкира, както почти всяка коронована девойка до този момент. Понеже бях на конкурса, не видях никаква смущаваща причина за нейния избор, още повече когато се припомни, че кандидатките просто се записват, правят се окръжни кастинги, после с наличността се провежда този, пък и други конкурси. Когато започнат да се постват красиви българки, с народни носии или красиви абитуриентски рокли, обсъждащите това са прави да сравняват. Но нека се има предвид, че всичките тези девойки биха могли да се явят на конкурса, който си има достопочтенно жури. В тази връзка не може да се стовари всичкото недоволство върху една корона и една биография, чийто ръкопис започва сега, а вече е подложена на провокации и съмнения. Дори внушения. Защото титлата дава дълг към получилият, да се развива и добие класа с времето и по силата на този именно дълг. Пък и “Мис България” няма точно определени и изказани на глас критерии, по които да сравним и да виним. Защото обвиненията пък са камъни в нашата градина и ако от камъни може да се построят кладенци, то могат да се построят и дувари. Въпросът е какъв ще изборът на архитектите вътре в нас – по-скоро това е въпросът, който трябва да ни тревожи, а не избирането на една Мис, чиято трайност би трябвало да е актуална една година. Мисля си също така, че ние като народ имаме нужда да се обединим не само около футбола и тениса, а и около красотата, каквото и да е нейното измерение. Докато вие се изказвате за една крехка съдба и красотата, погледнахте ли майките, бабите и сестрите си, дори и жените си, преди да обсъждате чуждите? И когато критикуваме да не забравяме, че някъде един родител може би е наранен да чува онова, което вие казвате за детето му. И знаете ли, може пък тази или следващата Мис да стане прекрасна майка, изключителен преподавател, лекар… Може да ви стане и снаха – неведоми са пътищата Господни.   „Ритон” продължават с нови сили Часове след завръщането си от триседмичното турне в САЩ и Канада, дует “Ритон” влезе в обичайния си работен график. Концертите заредиха Катя и Здравко с незабравими спомени, но и с неистово желание да продължават да творят в името на всенародната любов, с която ги посрещнаха нашите сънародници зад Океана. Все още под влиянието на емоциите, “Ритон” събраха екипа си от композитори и аранжори, тъй като им предстои работа по втората порция от нови песни за следващия им албум. Премиерата на първите пет – “Мамо”, “Случва се нещо”, “Цял живот танго”, “Твойта жена” и “Счупеното носи щастие”, бе на грандиозния спектакъл “Чакаме ви с любов” в края на май в НДК, а след това дуетът ги представи в Русе и в Летните театри на Пловдив и на Варна.   Орлин Горанов Още непреминали емоциите от грандиозния му концерт с Акага, Орлин Горанов заема почетното място в класацията ни. Вероятно един от най-стилно облечените наши изпълнители, Орлин гледа на модата с отдаването на мъж към любимата си. Резултатът от тази любов оставя силна следа в съзнанието на поколения българи, които Горанов е покорил с глас и стил. Една от визиите, показана на концерта в зала 1 на НДК е истински шедьовър, направен по поръчка за случая. Сребристото подхожда на косите на Великият Гетсби в българската естрада и съчетано с черното е безпрекословната линия на естетическо поведение, която препоръчвам на колегите му.   Рени озари Лондон Лондон “привика” попфолк звездата Рени за стилно участие в български клуб. Изпълнителката на “Като птица”, прелетя тричасовото разстояние, за да зарадва българската общност там, като в пространството зазвучаха песните от репертоара є. В свободните няколко дни Рени се отдаде на шопинг изкушение, като извън познатите търговски адреси, тя посети небостъргача Шард, където отново бе разпозната от нашенци и носена на ръце в почти буквален смисъл. Звездата се разходи още по Пикадили, където новогодишната и коледна украси придават на града приказност и топлина. След като се запаси с няколко оригинални сувенира за близки и приятели, Рени посети луксозно лондонско кафене, за да отдъхне от дългите разстояния.", "date": "2019.12.08", "title": " За „Мис България” и българската неугодия"}
{"url": "https://trud.bg/%d0%b2%d0%b0%d1%80-%d0%b2%d1%81%d0%b5-%d0%bf%d0%be-%d0%b1%d0%bb%d0%b8%d0%b7%d0%be-%d0%b4%d0%be-%d0%bf%d1%8a%d1%80%d0%b2%d0%b0-%d0%bb%d0%b8%d0%b3%d0%b0/", "text": "Темата „ВАР“ става все по-актуална в родния футбол. След като съдийската комисия пожела през ноември да бъде въведена технологията за видео асистент реферите, сега същото стори и собственикът на „Лудогорец“ Кирил Домусчиев. Повод за думите на боса на „орлите“ бе мачът на неговия отбор с „Черно море“, завършил 1:1. В Разград съдията Георги Кабаков бе упрекнат за неправилно отменен гол на домакините в края на срещата, а освен това „зелените“ претендираха и за дузпа след игра с ръка на Патрик Андраде.  След двубоя шампионите обявиха, че ще подадат контестация срещу Кабаков и ще настояват повече да не ръководи мачове с участието на „Лудогорец“. И докато у нас е упрекван за отсъжданията си, в Европа родният арбитър получава високи оценки за представянето си в Шампионската лига. Заговори се дори, че Кабаков ще попадне в листата за Евро 2020.  „Снощи (б.а събота) гледах мача „Манчестър Сити“ – „Манчестър Юнайтед“ и си мисля колко полезен ще е ВАР за българското първенство – написа Домусчиев в собствения си профил във фейсбук. – Тогава няма да има клубове, които са ощетявани от „Кабаковците“! Няма да има и сълзи в очите на футболисти и треньори. Докато съм член на Изпълкома, ще настоявам за ВАР на всички стадиони в България. Нека футболът възтържествува!!!“  Тепърва обаче в БФС ще умуват и дебатират, тъй като идеята има и своя противници. Един от тях е Венцеслав Стефанов, президент на „Славия“ и член на Изпълкома. Той обяви, че ВАР ще струва твърде скъпо на клубовете.", "date": "2019.12.08", "title": " ВАР все по-близо до Първа лига"}
{"url": "https://trud.bg/%d0%b4%d0%b6%d0%be%d0%bd%d1%81%d1%8a%d0%bd-%d0%bf%d1%80%d0%b8%d0%b7%d0%bd%d0%b0-%d0%b3%d1%80%d1%8f%d1%85-%d0%ba%d0%b0%d1%80%d0%b0%d0%bb-%d0%ba%d0%be%d0%bb%d0%b5%d0%bb%d0%be-%d0%bd%d0%b0-%d1%82/", "text": "Борим се за всеки глас на изборите, каза британският премиер Каране на велосипед по тротоара, което е нарушение на правилата – това е най-лошото нещо, което британският премиер Борис Джонсън каза, че е правил, предаде Ройтерс. Това отвърна Джонсън на въпрос на тв “Скай” кое е най-лошото нещо, за което е готов да признае. “Искам да знаете, че твърдо и силно не одобрявам хората, които карат (колело) по тротоара, и мисля, че това е грешно и се чувствам зле, че съм го правил”, допълни премиерът. На въпрос дали се притеснява за предстоящите в четвъртък предсрочни парламентарни избори, Джонсън отговори утвърдително и допълни, че “се борим за всеки глас”. “Смятам, че това е критичен момент за страната”, заяви премиерът. Междувременно най-ново проучване – на агенция Datapraxis, публикувано днес в “Таймс”, показва, че консерваторите на Джонсън ще получат мнозинство в Камарата на общините на предстоящия вот. Прогнозите на Datapraxis са торите да имат 344-ма депутати в 650-местния парламент. На опозиционните лейбъристи проучването отрежда 221 депутатски места.", "date": "2019.12.08", "title": " Джонсън призна грях – карал колело на тротоара\t"}
{"url": "https://trud.bg/%d1%81%d0%ba%d0%b8-%d0%b7%d0%be%d0%bd%d0%b0-%d0%b1%d0%b0%d0%bd%d1%81%d0%ba%d0%be-%d0%bf%d1%83%d1%81%d0%bd%d0%b0-%d0%bf%d0%b8%d1%81%d1%82%d0%b8-%d0%b7%d0%b0%d1%80%d0%b0%d0%b4%d0%b8-%d1%81%d1%82%d1%83/", "text": "Дневната карта за младите е 35 лв. Ски зона “Банско” спази традицията и отвори няколко писти за студентите, които празнуват студентския си празник в курорта. Официалното откриване на зимния сезон е следващата събота, 14 декември, но концесионерът на ски центъра направи всичко възможно, за да гарантира още една екстра за младите хора. Цената на дневната картата за младите е 35 лв., а следващата седмица ще станат известни цените на картите за старта на новия сезон.  Община Банско усилено се подготвя за предизвикателствата на зимата и за гостоприемно посрещане на туристи и състезатели.  За официалното откриване от Австрия пристига легендата Марио Мат. Той е олимпийски и трикратен световен шампион. Заедно с него ще кара и 5-кратният носител на Световната купа – Марк Жирардели. Един късметлия участвал в играта “Търсачи на съкровица” на 14-и декември на “Бъндеришка поляна” пък ще си тръгне по традиция с чисто ново Ауди. В Банско избраха да празнуват около 10 хиляди студенти, които си взеха масово двудневни и тридневни пакети.", "date": "2019.12.08", "title": " Ски зона Банско пусна писти заради студентите"}
{"url": "https://trud.bg/%d1%84%d0%b0%d0%bd%d0%b4%d1%8a%d0%ba%d0%be%d0%b2%d0%b0-%d0%bf%d1%80%d0%b8%d0%b7%d0%be%d0%b2%d0%b0%d0%b2%d0%b0%d0%bc%d0%b5-%d0%b3%d1%80%d0%b0%d0%b6%d0%b4%d0%b0%d0%bd%d0%b8%d1%82%d0%b5-%d0%ba%d0%be/", "text": "„През изминалото денонощие бяха регистрирани среднодневни превишения до 3 пъти над нормата от 50 мкг/куб. м на 4 от 5-те градски станции. Най-високите нива на ФПЧ са регистрирани през нощните часове. Прогнозата е концентрацията на ФПЧ в рамките на днешния ден да намалява. Във връзка с регистрираните превишения днес се извършват извънредни проверки за нерегламентирано горене на отпадъци от екипи на Столичен инспекторат, както и проверки на строителни и търговски обекти, и горене на открито. Последните дни са извършени над 60 проверки. Можете да подавате сигнали за нерегламентирано горене на телефон 02 987 55 55“. Това написа кметът на София Йорданка Фандъкова в профила си във фейсбук. „Призоваваме гражданите, които се отопляват на дърва и въглища и имат възможност, да използват друг начин на отопление.  През зимата около 40% от замърсяването на въздуха идва от битовото отопление на дърва и въглища. В дни с мъгла, то се задържа в приземния слой и поради котловинния характер на релефа на София трудно се разсейва. Поради тази причина Столична община защити проекти за безплатната подмяна на печките на дърва и въглища на 20 хил. домакинства в София. Призоваваме всички граждани, които използват този начин на отопление, да подават заявление за участие. В момента Столична община монтира и коминни филтри на домакинства, които използват твърдо гориво за отопление в районите “Красна поляна” и “Слатина”, пише още кметът. На сайта https://air.sofia.bg публикуваме в реално време стойностите на ФПЧ, прогнозите за следващите дни, както и допълнителните мерките, които въвеждаме. От началото на декември работи и специално мобилно приложение SofiAir може да се свали и използва на телефони с Android и iOS операционни системи. Приложението известява за допълнителните мерки, които общината въвежда при повишени нива на замърсяване, съобщи още Фандъкова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.12.08", "title": " Фандъкова: Призоваваме гражданите, които се отопляват на дърва и въглища и имат възможност, да използват друг начин на отопление"}
{"url": "https://trud.bg/%d0%b8%d0%ba%d0%b0%d1%80-%d0%be%d1%82-%d0%ba%d0%be%d1%87%d0%b5%d1%80%d0%b8%d0%bd%d0%be%d0%b2%d0%be-%d0%b3%d1%80%d0%b0%d0%b1%d0%bd%d0%b0-%d0%bd%d0%b0%d0%b3%d1%80%d0%b0%d0%b4%d0%b0/", "text": "Политическият наблюдател на “Труд” Емил Спахийски с първи приз за филма си На куц крак, след инцидент с люта чушка в Индия, и директно от летището, политическият наблюдател на “Труд” – Емил Спахийски, грабна първата си награда като режисьор. Той получи дипломата за дебют на фестивала на документално и анимационно кино “Златен ритон” в Пловдив. “Икар от Кочериново” е посветен на конструктора на първия български хеликоптер Николай Поповски. Лентата на режисьора обаче не е толкова разказ за конструирането на вертолета, а за цената, която всеки мечтател плаща, за да създаде нещо, за да търси. “В какво се превръщат мечтите и каква е цената, която заплащаш, за да ги преследваш докрай? И колко е трудно да го правиш, когато живееш в едно малко селце в България и си сам, разказва режисьорът. Филмът е финансиран от НФЦ, продуцент на лентата е Катя Тричкова (съпродуцент и на “Съдилището”, “Посоки”, “В кръг” на режисьора Стефан Командарев.) Монтажът е на младата и талантлива Теодора Костова, оператор е Кирил Проданов (“На границата”, “Грамофон”, “Ирина”), а музиката на гениалния композитор – Георги Стрезов. Церемонията по награждаването беше в кино “Лъки” в града под тепетата. Голямата награда “Златен ритон” за анимационен филм получи “Дърво от желязо”, а в категорията за документален филм “Златен ритон” бе присъден на филма “Жертва на пешки”. Специална награда на журито за анимационен филм бе присъдена на филма “Лист хартия”, а за документален филм – “Калин и отбора на затвора”. За анимационен филм наградата за дебют спечели “Последният ден”. Филмът “Жертва на пешки” на Асен Владимиров бе отличен с награди от Българска национална филмотека и от Съюза на българските филмови дейци (СБФД). Специален диплом получиха документалните филми “Рокендрол” и “Формулата на Тео”, и анимационният филм “Щастие”.", "date": "2019.12.08", "title": " „Икар от Кочериново” грабна наградата за дебют"}
{"url": "https://trud.bg/%d0%b7%d0%b0%d1%82%d0%b2%d0%b0%d1%80%d1%8f%d1%82-%d0%bf%d1%8a%d1%82%d1%8f-%d0%ba%d1%8a%d0%bc-%d0%b1%d1%83%d1%80%d0%b3%d0%b0%d1%81-%d0%b8%d0%b7%d0%bf%d1%80%d0%b0%d0%b2%d1%8f%d1%82-%d1%82%d0%b8%d1%80/", "text": "Временно се затваря за движение пътя Шумен-Бургас през Ришкия проход. Това се налага поради изправяне и преместване на преобърнал се извън пътното платно тежкотоварен автомобил, съобщават от ОДМВР-Шумен. Обходен маршрут няма. Молим водачите за търпение при движение в този участък, оповестяват от полицията. Тежкотоварният автомобил е до шуменското село Веселиново. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.12.08", "title": " Затварят пътя към Бургас, изправят ТИР"}
{"url": "https://trud.bg/%d1%81%d0%b5%d0%b2%d0%b5%d1%80%d0%bd%d0%b0-%d0%ba%d0%be%d1%80%d0%b5%d1%8f-%d0%b5-%d0%bf%d1%80%d0%be%d0%b2%d0%b5%d0%bb%d0%b0-%d0%bc%d0%bd%d0%be%d0%b3%d0%be-%d0%b2%d0%b0%d0%b6%d0%b5%d0%bd-%d1%82%d0%b5/", "text": "Северна Корея с нова провокация – страната съобщи, че е провела „много важен тест“. Изпитанията са извършени на ракетната база, която лидерът Ким Чен-Ун първоначално обеща да унищожи, а впоследствие възстанови. От севернокорейска страна не съобщават детайли, но експертите смятат, че става дума за тест на двигател на ракета, която ще може да изстреля сателит в орбита. Целта е да се упражни натиск срещу Вашингтон. Пхенян настояваше за вдигане на американските санкции, а вчера обяви, че ядреното разоръжаване вече не стои на масата за преговори. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.12.08", "title": " Северна Корея е провела „много важен тест“"}
{"url": "https://trud.bg/%d1%81%d0%b2%d0%bb%d0%b0%d1%87%d0%b8%d1%89%d0%b5-%d0%be%d1%82%d0%ba%d1%8a%d1%81%d0%bd%d0%b0-%d0%be%d1%82-%d1%81%d0%b2%d0%b5%d1%82%d0%b0-950-%d1%82%d1%83%d1%80%d0%b8%d1%81%d1%82%d0%b8-%d0%b2-%d0%bd/", "text": "Най-малко 950 туристи бяха откъснати от света в новозеландския град Франц Йосиф заради срутване на земна маса, предизвикано от проливните дъждове, пише БГНЕС. Кметът на район Уестленд Брус Смит информира, че градът е бил откъснат от външния свят заради огромно свлачище, блокирало пътя на западното крайбрежие на Южния остров. Според него, транспортната комуникация няма да бъде възстановена до петък. Като цяло, възстановяването на пътя ще отнеме около 6 седмици. Градската администрация оценява запасите от храна. При нужда, властите ще доставят по въздух допълнително храна. Проливните дъждове в региона продължават от петък.", "date": "2019.12.08", "title": " Свлачище откъсна от света 950 туристи в Нова Зеландия"}
{"url": "https://trud.bg/%d0%b1%d1%87%d0%ba-%d1%80%d0%b0%d0%b7%d0%b4%d0%b0%d0%b2%d0%b0-%d0%b1%d0%bb%d0%b8%d0%b7%d0%be-25-%d1%82%d0%be%d0%bd%d0%b0-%d1%85%d1%80%d0%b0%d0%bd%d0%b8-%d0%bd%d0%b0-%d1%85%d0%be%d1%80%d0%b0-%d0%b2/", "text": "Хранителни пакети, осигурени от Фонда за европейско подпомагане на най-нуждаещи се лица, започват да раздават от понеделник доброволци и служители на БЧК във Варна. До 28 февруари 13 686 души трябва да получат общо 24 570 тона продукти. В листата са включени хора, които получават помощи за отопление, за първолаци, за отглеждане на дете до 1 г. или такова с увреждания, инвалиди с над 90% степен на увреждане и доход до 348 лв., пострадали от бедствия и аварии семейства. В пунктове в петте района на Варна те ще получат  срещу документ за самоличност пакет на стойност близо 51 лв. с 16 вида храни – ориз, спагети, конфитюр, леща, боб, брашно, олио, консервирани лютеница, зелен фасул, домати, грах, гювеч, говеждо месо, кюфтета, пиле фрикасе, риба. Акцията ще тече до 3 февруари 2020 г. След това до края на месеца за целия град ще остане един дежурен пункт, уточниха от БЧК. Оттам публикуваха и списък с адресите, където ще се раздават помощите. За районите „Младост“ и „Одесос“ – на ул. „Самарско знаме“ 1, за „Приморски“ – в пенсионерския клуб в бл. 67 в кв. Чайка, за „Аспарухово“ – в пенсионерския клуб на ул. „Кишинев“ 15, и за „Владиславово“ – в помещението на сдружение „Варненец“ на пазара до кметството. Пунктовете ще са отворени от 8,30 до 12,30 ч в работните дни. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.12.08", "title": " БЧК раздава близо 25 тона храни на хора в нужда"}
{"url": "https://trud.bg/%d0%bd%d0%b0-%d0%bc%d0%bb%d0%b0%d0%b4%d0%b8%d0%bd%d0%b8-%d0%bf%d1%80%d0%b8%d0%bd%d1%86-%d1%84%d0%b8%d0%bb%d0%b8%d0%bf-%d0%b8%d1%81%d0%ba%d0%b0%d0%bb-%d0%b4%d0%b0-%d1%81%d0%b5-%d0%b6%d0%b5%d0%bd%d0%b8/", "text": "Стана известно за кого е искал да се жени на младини принц Филип и това не е била Елизабет II, напомниха светски хроникьори по повод 72-рата годишнина от сватбата на британското кралско семейство, която бе отпразнувана на 20 ноември. Днес трудно можем да си представим 98-годишния принц Филип с друга, освен с Елизабет II, но истината е, че като млад Негово Височество е разбил не едно и две женски сърца. На 26 ноември сп. „Експрес“ съобщи, че херцогът на Единбург мечтаел да свърже живота си с едно прекрасно момиче. В интерес на истината, в нея нямало абсолютно нищо кралско. Роман с Кобина Райт През 1938 г. Филип посещава леля си Аспазия във Венеция, радва се на живота и се среща с много хора. След купоните той като истински джентълмен придружава момичетата до вкъщи. Една от тези късметлийки е млада блондинка, която Филип едва ли е могъл да забрави. Книгата „Младият принц Филип: неговата бурна младост“ описва как една вечер красавицата привлича вниманието на принца. Името й е Кобина Райт и е начинаеща актриса. Тя бързо завладява сърцето на младия офицер. Руси къдрици, големи сини очи, стройна фигура и сияйна усмивка – тя е хубава и го знае отлично.  Амбициозната майка на актрисата (между другото, също Кобин) уверено гради кариерата на дъщеря си, очаквайки нейния успех. Самата мис Райт впоследствие казва, че именно майка й буквално я „натикала“ в обятията на принц Филип, когато се срещнали за първи път. Филип Айд, авторът на книгата за младите години на херцога на Единбург, пише: „През следващите три седмици Филип ходеше с Кобина около Венеция и прекарваше страстни вечери с нея, преди да се върнат в Англия“. Там младите хора обикаляли по улиците на Лондон, хванати за ръка. Дори след като Кобина си заминала за Америка, тя продължила да си кореспондира с принц Филип. Той й изпращал любовни писма и намеквал, че е готов да се ожени за нея, но симпатиите на младата актриса очевидно са се изпарили по време на раздялата. Нейни приятели твърдят, че момичето просто не искало да бъде с някой, когото упоритата й майка е избрала за нея. Независимо от това, дори след много години Кобина запазва приятни спомени от мимолетния роман с Филип. През 1973 г. тя казва в интервю, че все още пази снимка на принца на нощното си шкафче. Приписват му много връзки Говори се, че преди да се омъжи за кралица Елизабет II, принц Филип обичал да флиртува. Елизабет се заинтересувала от него още като малка. Двамата се запознават, когато принцесата е едва на 8, а той – на 13 години, но романтична връзка между тях започва по-късно. На 20 ноември 1947 г. те се женят и до ден днешен живеят щастливо. Въпреки това витаят слухове, че принц Фипил е имал серия от любовни афери през времето на брака му. Сред тях са тези с актрисата Пат Къркуд и телевизионната водеща Кейти Бойл, също и със Сюзън Барантес, майката на Сара Фъргюсън. Говори се, че принцът имал и връзка със своя позната от детските години – Хелън Кордет, която никога не признава от кого са двете й деца. Според слуховете принцът имал любовни отношения и с писателката Дафне дю Морие, както и с актрисите Ана Мейсис и Мерл Оберон. Всички тези твърдения обаче не са доказани. Съпругът на Елизабет II още през 1992 г. опровергава всякакви слухове по негов адрес за изневери. Драматичната история на майка му За кралските особи се знае много, но винаги се намира нещо, което да ни изненада. През ноември на платформата Netflix започна третият сезон на сериала „Корона“ за британското кралско семейство. Той е доста по-интересен, жив и скандален от първите два, тъй като не е посветен на скучните държавни дела на Елизабет II, а на любовните отношения на фамилията Уиндзор и нейните семейни драми. В него могат да се видят изневерите на мъжа на принцеса Маргарет и нейните пиянски запои, актьорските опити на младия Чарлз, хладината на майка му към сина, любовната история на Анна, легнала в постелята на (забележете!) първия мъж на Камила Паркър Боулз… Има обаче една жена, за която досега не се споменаваше почти нищо – принцеса Алиса, майката на Филип, свекървата на Елизабет II. През 1967 г. тя дава интервю за „Гардиън“, започвайки с думите: „Родена съм в замъка Уиндзор. Кралица Виктория е присъствала на раждането ми. Но всички ме смятаха за умствено изостанала и ме изпратиха в лечебница. Психиатрична. Там ме лекуваше самият Зигмунд Фройд. Той не беше добър човек“. Представяте ли си каква сензация е било това, публикувано на първа страница на най-големия вестник по онова време. Танцуващата в тишина Алиса Батенберг се появява на белия свят на 25 февруари 1885 г. Кралица Виктория е нейна прабаба. Именно тя обръща внимание на „странностите“ на детето, което не реагира на думите на околните, проговаря късно и неразбираемо. Придворният лекар открива причината – момиченцето е почти глухо. Благодарение упоритостта на роднините Алиса се научава да чете по устните и доста разбираемо да говори на немски, английски, френски, а после и на гръцки език.  През 1902 г. е поканена на коронацията на крал Едуард VII, прадядото на Елизабет II, където се запознава с гръцкия принц Андрей. Високият рус красавец със сиво-зелени очи е един от най-знатните ергени на това тържество, а с Алиса са си лика-прилика – също със синя кръв, весела, учтива, обожавала да танцува, макар че чувала слабо. Това била любов от пръв поглед. Двамата се женят на 6 октомври 1903 г. Едно след друго им се раждат пет деца – четири момичета и син Филип. Въпреки че обичал жена си, принц Андрей не пропускал нито една женска фуста. Бягство в щайга от портокали Малко преди раждането на бъдещия мъж на Елизабет II в живота на семейството се обръща черна страница. През 1918 г. деверът на Алиса, гръцкият крал Константин I, е заставен да се откаже от престола и да емигрира в Швейцария, а Алиса научава страшната вест за гибелта на двете си любими лели в Русия – великата княгиня Елисавета Фьодоровна и царица Александра Фьодоровна. Но една беда не идва сама. Андрей е обвинен в предателство заради грешка по време на сражение, довела до слагане на края на Гръцко-турската война и на кралство Гърция. Разминава се на косъм от разстрел. Алиса, която вече е родила Филип, успява да уреди бягството му, но трябва да напуснат страната. Бъдещият херцог на Единбург заминава от остров Корфу в щайга от портокали на борда на военен кораб, пътуващ за Англия.  Започват проблеми с парите, нямат дом. Заминават за Франция, където ги приютява Мари Бонапарт, интересна особа, повлияна от Зигмунд Фройд и неговата теория за сексуалната неудовлетвореност. Двамата решават, че точно такъв е проблемът на Алиса, която е нервна, истерична и въобще се държи неадекватно. Нищо чудно, след всичко преживяно… Мъчения в психиатрична болница Подтикван от професора, принц Андрей, който отдавна е престанал да се интересува от жена си, решава да се отърве от нея, изпращайки я в психиатрична болница в Швейцария. И… заминава в Монте Карло с любовницата си. В клиниката „лекуват“ Алиса с електрошокове, облъчване на яйчниците с рентген, потапяне в ледена вода с часове… Целта е да предизвикат менопауза и да понижат либидото й. Алиса няколко пъти се опитва да избяга, но не успява и остава в своя затвор две и половина години. През това време Филип е изпратен при роднини в Англия, а сестрите му се омъжват за аристократи в Германия. Именно в Англия през 1934 г. Филип за първи път вижда бъдещата си съпруга, която е само на 8. Срещат се отново няколко години по-късно в Кралския военноморски колеж в Дартмут, когато тя заедно с родителите си и по-малката си сестра Маргарет идва на посещение. 18-годишният кадет-красавец е натоварен със задачата да разведе далечните си братовчедки из училището и тъкмо тогава той покорява сърцето на Елизабет. Майката на Филип най-после успява да избяга от психиатрията и се установява да живее скромно в Атина, където работи в Червения кръст. Сватбата на сина й през 1942 г. е последният път в живота й, когато облича вечерна рокля. Останалите 22 години до смъртта си ходи със сива монашеска роба и забрадка.  Междувременно се доказва, че Алиса изобщо не е и никога не е била луда. Тя издъхва на 5 декември 1969-а, точно преди 50 години. По нейно желание е погребана в църквата „Св. Мария Магдалена“ в Йерусалим.", "date": "2019.12.08", "title": " На младини принц Филип искал да се жени за друга\t"}
{"url": "https://trud.bg/%d0%bf%d0%bb%d1%83%d0%b2%d0%b5%d1%86-%d1%81%d1%82%d0%b0%d0%bd%d0%b0-%d0%b1%d1%83%d1%80%d0%b3-%d0%bd%d0%b0-%d0%b3%d0%be%d0%b4%d0%b8%d0%bd%d0%b0%d1%82%d0%b0/", "text": "Плувецът Цанко Цанков е тазгодишният носител на приза „Бург на годината“. Той е първият човек, преплувал Бургаския залив, преодолявайки разстоянието от около 45 километра за близо 14 часа. „За мен е огромна чест да получа тази награда. Горд съм, че моят спорт – плуването, намери място в тази класация. Благодаря на Община Бургас и кмета Димитър Николов за подкрепата, която дават на плувните спортове“, каза носителят на приза Цанко Цанков. Сред номинираните за бриза „Бург на годината“ бяха доц. д-р Теодор Седларски – за модернизирането на образователния модел в Бургас, композиторът Стефан Диомов – за цялостния му принос към Бургас, магът Йордан Янев – Зайн – за личната му кауза „Остани в България“, Симеон Димитров – за създадената от него специалност „Актьорско майсторство“ в Бургас и за неговите постановки. Призът „Завърнали се младежи“ спечели отборът на Професионалната гимназия по механотехника и електроника за проекта си на футуристичния „баткомобил“. Останалите номинирани в тази категория са: Нургюл Салимова за многобройните ѝ успехи по шахмат и през 2019 г, Анамария Коева – за поддържане имиджа на Бургас като люлка на таланти и поетичното майсторство и  отличията ѝ в областта на изкуството. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.12.08", "title": " Плувец стана „Бург на годината“"}
{"url": "https://trud.bg/%d1%80%d0%b0%d0%b7%d0%ba%d1%80%d0%b8%d1%85%d0%b0-%d0%b8%d0%b7%d0%b2%d1%8a%d1%80%d1%88%d0%b8%d1%82%d0%b5%d0%bb%d1%8f-%d0%bd%d0%b0-%d0%b0%d1%82%d0%b0%d0%ba%d0%b0%d1%82%d0%b0-%d0%b2%d1%8a%d0%b2-%d0%b2/", "text": "Саудитецът, който уби трима души в американска военноморска база във Флорида, е критикувал САЩ и е цитирал Осама бин Ладен в социалните мрежи часове преди атаката. Това съобщи организация, която следи онлайн екстремизма, предаде  Федералните разследващи не разкриха какъв е мотивът зад атаката, извършена рано сутринта в петък, когато саудитецът е стрелял с пистолет в класна стая в базата в Пенсакола. ФБР съобщи, че извършителят на атаката се казва Мохамед Саид Алшамрани, на 21 години. Часове преди атаката той е написал в туитър, че мрази американския народ, защото е извършил „престъпления не само срещу мюсюлмани, но и срещу човечеството“, съобщи организацията САЙТ (SITE). Той е разкритикувал САЩ заради подкрепата за Израел и е цитирал покойния лидер на Ал Каида. Акаунтът му в социалната мрежа е бил свален в петък. Следователите не откриват признаци Алшамрани да е бил свързан с терористични групировки и смятат, че се е радикализирал сам, съобщи „Ню Йорк таймс“, позовавайки се на неназован американски представител. Алшамрани е събрал по-рано през седмицата трима души на вечеря, на която са гледали видеа с масови убийства с огнестрелни оръжия, съобщи друг източник, цитиран от Асошиейтед прес.", "date": "2019.12.08", "title": " Разкриха извършителя на атаката във военна база във Флорида (СНИМКА)\t"}
{"url": "https://trud.bg/44-%d0%bf%d0%be-%d1%80%d0%b8%d1%85%d1%82%d0%b5%d1%80-%d1%80%d0%b0%d0%b7%d0%bb%d1%8e%d0%bb%d1%8f-%d0%b0%d0%bb%d0%b1%d0%b0%d0%bd%d0%b8%d1%8f/", "text": "Поредно земетресение е било усетено близо до Албания, този път с магнитуд 4,4 по скалата на Рихтер, показва справка в Европейския средиземноморски сеизмологичен център. Трусът е бил усетен в 00:14 часа местно време. Епицентърът му е бил на 18 километра южно от град Медова. Засега няма данни за сериозни материални щети. Трусът обаче е бил усетен и в Черна гора. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.12.08", "title": " 4,4 по Рихтер разлюля Албания\t"}
{"url": "https://trud.bg/%d0%ba%d0%b0%d1%80%d0%b0%d0%b4%d0%b0%d0%b9%d1%8a-%d1%81%d0%bb%d0%b5%d0%b4-30-%d0%b3-%d0%b4%d0%b5%d0%bc%d0%be%d0%ba%d1%80%d0%b0%d1%86%d0%b8%d1%8f-%d0%be%d1%89%d0%b5-%d0%b8%d0%bc%d0%b0-%d0%bf%d1%80/", "text": "След 30 години демокрация все още съществуват проблеми с изучаването на турския език. Това обяви в Шумен по време на Петата работна среща – език, културта, изкуство и НПО лидерът на ДПС Мустафа Карадайъ. Той обясни проблема с печатането на учебниците. По думите му, държавата не се е ангажирала с печатането им. „ДПС напечата учебниците за изучаване на турски език и те вече са раздадени на учениците“, каза Карадайъ. На срещата в Шумен присъстваха културните сдружения на турската общност в България, както и представителите на културните и интелектуални кръгове, учители по турски език и писатели. Те обсъдиха проблеми в сферата на образованието, социалните дейности, опазването на културата, съвместно сътрудничество, обмяна на идеи и добри практики. На работната среща присъстваха и зам.-председателят на НС д-р Нигяр Джафер, председателят на Младежко ДПС и евродепутат Илхан Кючюк, зам.-председателят на групата на ДПС в парламента Хамид Хамид и кметове на движението от област Шумен. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.12.08", "title": " Карадайъ: След 30 г. демокрация още има проблеми с изучаване на турския"}
{"url": "https://trud.bg/%d0%ba%d0%be%d1%80%d0%bd%d0%b5%d0%bb%d0%b8%d1%8f-%d0%bd%d0%b8%d0%bd%d0%be%d0%b2%d0%b0-%d0%ba%d1%8a%d0%bc-%d1%81%d1%82%d1%83%d0%b4%d0%b5%d0%bd%d1%82%d0%b8%d1%82%d0%b5-%d0%bf%d0%be%d0%b6%d0%b5%d0%bb/", "text": "„Честит празник, студенти! Пожелавам ви да имате най-красивите, емоционални и ползотворни за вас студентски години. Те ще определят бъдещето ви. Направете ги богати с приятелства и знания“, това написа лидерът на БСП Корнелия Нинова в профила си във фейсбук. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.12.08", "title": " Корнелия Нинова към студентите: Пожелавам ви да имате най-красивите, емоционални и ползотворни за вас студентски години"}
{"url": "https://trud.bg/%d1%89%d0%b0%d1%84%d0%b5%d1%82%d0%b0%d1%82%d0%b0-%d0%bd%d0%b8-%d0%b2-%d0%b1%d0%b8%d0%b0%d1%82%d0%bb%d0%be%d0%bd%d0%b0-%d0%bf%d1%80%d0%be%d0%b1%d0%b8-%d0%b4%d0%be-%d1%82%d0%be%d0%bf-10/", "text": "Мъжката ни щафета в биатлона проби до топ 10 на световната купа в Йостерсунд (Швеция). Красимир Анев, Антон Синапов, Димитър Герджиков и Владимир Илиев завършиха 9-и в спринта на 7,5 км, като прекосиха финала на 3:39,0 мин от победителя Норвегия. Анев направи силен старт, движеше се трети след чиста стрелба, но допусна грешка при предаването и изостана от първите 10. Синапов върна тима до 11-то място, а Герджиков успя да задържи позицията. На последен пост Илиев успя да стопи изоставането. Втори финишира квартетът на Франция, на чийто последен пост бяха 4-кратният олимпийски шампион Мартен Фуркад, а с трето време влезе тимът на Италия.", "date": "2019.12.08", "title": " Щафетата  ни в биатлона проби до топ 10"}
{"url": "https://trud.bg/%d0%bc%d0%b0%d1%81%d0%be%d0%b2-%d0%b1%d0%be%d0%b9-%d0%bf%d1%80%d0%b5%d0%b4-%d0%bd%d0%be%d1%89%d0%bd%d0%be-%d0%b7%d0%b0%d0%b2%d0%b5%d0%b4%d0%b5%d0%bd%d0%b8%d0%b5-%d0%b2-%d1%85%d0%b0%d1%81%d0%ba%d0%be/", "text": "Полицията разследва масово сбиване пред нощно заведение в Хасково. Сигналът за инцидента е подаден в 5,10 часа сутринта днес, съобщават от ОД на МВР. По първоначална информация е възникнал скандал между две компании, който е прераснал в меле. Пострадал е мъж, който е бил настанен в ортопедия с извадено рамо без опасност за живота. Четирима души са били доведени в полицията за изясняване на случая. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.12.08", "title": " Масов бой пред нощно заведение в Хасково, един пострадал"}
{"url": "https://trud.bg/%d0%bd%d0%b0%d0%b4-15-%d0%b2%d1%82%d0%be%d1%80%d0%b8%d1%87%d0%bd%d0%b8-%d1%82%d1%80%d1%83%d1%81%d0%b0-%d0%bd%d0%b0-%d0%be%d1%81%d1%82%d1%80%d0%be%d0%b2-%d0%ba%d1%80%d0%b8%d1%82/", "text": "Серия от вторични трусове на остров Крит след вчерашното земетресение. Няма щети и пострадали. Според специалистите на острова се спазват стриктно наредбите за строителство. Само в рамките на няколко часа бяха регистрирани над 15 вторични труса на остров Крит. Магнитудът се движи в рамките до 4,4 по скалата на Рихтер според информация на Института по геодинамика в Атина. Тази сутрин за три минути последваха нови три труса. Епицентърът се намира в Егейско море на 28 километра югозападно от селището Сфакианон на дълбочина от 5 километра. Земетресението се усеща чувствително на целия остров, споделят пред медиите местните жители, но няма паника сред хората, предава БНР. Сеизмолозите прогнозират, че все още природният феномен е в развитие и се очакват още трусове. Предупреждават хората да не се доближават до стари и изоставени постройки. Щети и пострадали няма, защото строежът на всяка сграда на острова е съобразен с изискванията и е под постоянен контрол на техническите служби, коментират специалистите. Силите на Гражданска защита са в режим на готовност да окажат помощ. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.12.08", "title": " Над 15 вторични труса на остров Крит\t"}
{"url": "https://trud.bg/%d0%b8%d0%b7%d0%bd%d0%b0%d1%81%d1%8f%d0%bc%d0%b5-%d0%b2%d0%b8%d0%bd%d0%be-%d0%b7%d0%b0-%d0%bf%d0%be-1-2-%d0%b5%d0%b2%d1%80%d0%be-%d0%b1%d1%83%d1%82%d0%b8%d0%bb%d0%ba%d0%b0%d1%82%d0%b0/", "text": "Национален бранд ще подобри имиджа ни зад граница и ще ни вкара в топ 10 в света, категорични са експерти Пием по 4 литра годишно, купуваме по два  Родните производители изнасят най-много бутилки вино на цени от 1-2 евро. По-малко са компаниите, които продават зад граница при цени от 3 до 7 евро, а най-малко са позиционираните във високия клас. Това обясни Снежана Ескелин на винена конференция в София. Данните са получени след анкети с износители и представители на винарни. За тази негативна тенденция е виновна липсата на имидж на страната ни като винопроизводител зад граница, както и на национална маркетингова и рекламна кампания. За да се върнем отново в световния топ 10, както е било преди десетилетия, са нужни общите усилия на държава, винарни и търговци за изграждането на национален винен бранд Wines of Bulgaria, категорични са експертите. Спешна е нуждата и от единна онлайн платформа, на която да се представят винените региони и специфични за страната ни сортове, както и изработката на календар със събития, свързани с гроздовия елексир, които могат да бъдат посетени през годината. Въпреки инвестициите през последните години и нарастващото производство перспективите в сектора не са безоблачни, категорични бяха специалистите. Въпреки че всяка година се говори за нови лозови насаждения, производството на вино през последните години намалява, стана ясно от презентация на винения експертът и лозар Николай Кръстев. Масивите от 1980 г. насам неизменно стават все по-малко. И тази негативна тенденция вероятно ще се запази, тъй като в момента 64% от лозовите насаждения у нас са на възраст над 30 години. Тоест пълноценно винопроизводителите могат да ползват едва една трета от насажденията, обясни Кръстев. И ако от списъка на лозовите ни насаждения се махнат масивите без бъдеще, можем да говорим, че секторът е изправен пред предизвестена трагедия, допълни той. Към момента 56% от насажденията у нас са засадени с червени сортове, но производството на бели вина през последните 3 години нараства с по-бързи темпове спрямо това на червени. Направен анализ обаче показва, че 96% от засадените червени сортове са разположени не на най-подходящите за тяхното развитие терени, докато една трета или 32 на сто от засадените след 2000 г. у нас бели сортове са разположени на неправилните места, каза още в анализа си Кръстев. Сред другите посочени от експерта проблеми пред сектора е липсата на регистър на завършилите лозари с техни актуални координати, високите разходи за ползване на външни услуги, липсата на специалисти и на субсидии, на стратегия за износ, реклама и маркетинг. Всеки българин пие средно по 4,3 литра вино годишно, показват данни на НСИ, цитирани от Кръстев. В същото време обаче любопитен е фактът, че си купуваме едва по 2,2 литра. Останалите са или собствено производство или дело на сивия сектор, със съмнително качество, твърдят експертите. Вносът се увеличава с пъти по-бързи темпове спрямо износът. Един от най-бързите и ефективни начини да се преодолее тази негативна тенденция е чрез износа на вино на място, тоест чрез развитие на винения туризъм, стана ясно от презентацията на Екатерина Христова, Васил Златев и Ивайло Катерски. За да се насърчи обаче тази дейност е задължително да се създаде концепция за структурирано и целенасочено брандиране на България като винена дестинация, категорични бяха те. Държавата може да предложи преференциални цени на щандовете за участие в специализирани и туристически изложения на винените изби, предложиха специалистите. Сред останалите мерки, които набелязаха са още домакинството на големи винени форуми, по-голяма активност във виртуалното пространство, организиране на промоционални винени пътувания, по-голяма активност в рекламиране на вината ни чрез възможностите на мисиите ни зад граница. Наложително е да се направи национална база данни с информация, снимки и видео материали за родния туризъм и в частност винения, така че тези материали да могат да бъдат ползвани безплатно. Да се изработи портал, посветен на виното на няколко езика и да се насърчат родните ресторанти да предлагат български гроздови питиета са само част от останалите набелязани мерки за развитие на сектора. Сред най-атрактивните предложения бе да се организират фестивали на типични български сортове като рубин или мавруд, така че да станат по-популярни и разпознаваеми у нас и в чужбина. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.12.08", "title": " Изнасяме вино за по 1-2 евро бутилката\t"}
{"url": "https://trud.bg/%d1%84%d1%80%d0%b5%d0%bd%d1%81%d0%ba%d0%b8%d1%8f%d1%82-%d0%bf%d1%80%d0%b5%d0%bc%d0%b8%d0%b5%d1%80-%d1%89%d0%b5-%d0%b4%d0%be%d0%b2%d1%8a%d1%80%d1%88%d0%b8-%d0%bf%d0%b5%d0%bd%d1%81%d0%b8%d0%be%d0%bd/", "text": "Френският премиер Едуар Филип изрази твърда решителност да завърши планираната пенсионна реформа, но лидерът на Общата конфедерация на труда Филип Мартинез се закани, че ще се бори докато планът не бъде оттеглен, съобщи БТА. Френската транспортна система е парализирана четвърти ден от стачката срещу реформата. „Твърдо решен съм да доведа докрай тази пенсионна реформа и ще го направя с уважение и отговаряйки на опасенията на хората“, каза премиерът пред седмичника „Журнал дю диманш“. „Ако днес не приемем цялостна, сериозна и прогресивна реформа, то утре някои друг ще го направи, но наистина брутално“, коментира Едуар Филип. В петък той обяви, че на 11 декември (сряда) ще представи подробни параметри на пенсионната реформа.  Филип Мартинез каза пред същото издание, че неговият синдикат ще продължи протеста, докато правителството не се откаже от плана. „Ще продължим, докато планът не бъде оттеглен“, предупреди профсъюзният лидер. „Нека (Филип) се вслуша в гнева на хората. Нека каже, че само идиотите никога не променят мнението си. Нека се върне в изходна позиция“, заявява Мартинез. По думите му „няма нищо добро“ в правителствения план за реформа. Президентът Еманюел Макрон иска да въведе пенсионна система с равни права за всички и да премахне подсистемите, при които някои работници в железопътния транспорт и други сектори могат да се пенсионират в началото на 50-те си години, с едно десетилетие преди останалите, припомня Ройтерс. Тази вечер Макрон ще се срещне в Елисейския дворец с министрите, ангажирани с проекта за пенсионна реформа, предадоха агенциите.", "date": "2019.12.08", "title": " Френският премиер ще довърши пенсионната реформа въпреки протестите"}
{"url": "https://trud.bg/%d0%bd%d0%b5%d0%b0%d0%bf%d0%be%d0%bb-%d0%b8%d1%82%d0%b0%d0%bb%d0%b8%d1%8f-%d0%b1%d0%b5%d0%b7-%d0%b3%d1%80%d0%b8%d0%bc/", "text": "Ако сте гледали италианската комедия „Добре дошли на юг“, знаете горе-долу какво ви очаква в Неапол. Във филма става дума за малко градче в южната част на Ботуша и за разликата между надутите и претенциозни италианци от севера и небрежните, темпераментни южняци, отдадени на страстите си- храна, скандали, любов, долче фар ниенте, футбол, море… Неапол е всичко южняшко, умножено по десет. Плюс спиращи дъха гледки към близките острови, невъобразимо движение със задръствания, шум, стигащ до кресчендо, постоянна „изложба“ от графити по олющените фасади на предградията, изобилие от най-добрите пицарии в света, безкрайно дълга морска алея и оживени пристанища, и един очарователен средновековен център. А над целия този невероятен залив се издига планината Везувио с едноименния вулкан, напомнящ от време на време с горещия си дъх за неаполитанския темперамент. Аз пристъпих към Неапол и с картините, които една любима писателка е нарисувала чрез романите си в моето въображение. Елена Феранте разказва истории в „Гениалната приятелка“, които се развиват на фона на Неапол от началото на миналия век: мрачните квартали на бедните, тесните улички с техните каверни, царство на опасни банди, жени, които се бият като мъже, ако не готвят спагети с лют доматен сос, развяващото се пране под ослепително синьо небе. Да, има частица, останала от тази атмосфера извън центъра. Има частица от стария Неапол и във филма на Роберто Савиано „Гомора“ за неаполитанската мафия. Но градът днес е различен. Дори и нощем той не е по-опасен от всеки друг голям европейски град.Навсякъде има полиция, добре въоръжена, а по нейните статистики убийствата в града са намалели почти наполовина само за една година. Проблемите с боклука в града, предмет на истински мафиотски войни, също са в миналото. (Вероятно и заради факта, че приемаме част от него у нас, за да го преработваме.) Като прибавим към всичко казано дотук факта, че Неапол е отправна точка за прелестните острови Капри, Иския и Прочида, както и за мечтата на всеки турист – крайбрежието Амалфи, става ясно защо интересът към града расте. Днес Неапол е хит, истински туристически хит на 2019 година. Новото кралско войнство Неаполитанци имат високото самочувствие на граждани на собствено кралство, не само защото някога са били столица на Сицилианското кралство, а защото са успели да съхранят своя различен дух и своята пребогата история и култура. През XVIII в. резиденциите, манастирите и църквите са били около 500, заради което са наричали Неапол града на 500-те купола. Въпреки земетресенията и бомбардировките през Втората световна война, в града са останали над 450 църкви и е огромно удоволствие да постоиш в хладното им лоно и да се вслушваш в тишината на един друг свят. Влизам в Duomo, голямата католическа катедрала в центъра на Неапол, каквато имат всички по-големи градове в Италия. Изненадата е встрани от входа- малката църква Santa Restituta (Санта Реститута), съградена от гърците през 400 г. И представете си – мозайките в църквата са запзени оттогава, а за колоните се смята, че са докарани от Храма на Аполон! “Недалеч от Неапол имало остров, наречен Иския. Там живяла млада и весела хубавица, наречена Реститута, дъщеря на Марино Болгаро, един от най-видните хора на острова“, пише Джовани Бокачо в своята знаменита книга „Декамерон“. Има дълга история, свързана с тази красива девойка, отвлечена, за да бъде „подарена“ на крал Фридрих, а тъй като му изневерила с невинната си детска любов, е изгорена на клада. Някои наши изследователи смятат, че Марино Болгаро е българин, но това е една друга, дълга и не съвсем автентична история… Влизам срещу 5 евро вход и в оперния татър Сан Карло с неговите пет етажа, 3500 места и специални ложи, сред които е и кралската ложа. Наистина величствена гледка! Но нищо не може да се сравни с гледката на неаполитанския залив, до който ни качва funniculare- релсовият лифт, един от най-дългите в света. Тук можете да разгледате една от трите старинни крепости на града. Но освен със старинните си църкви, замъци, кралски резиденции неаполитанци се гордеят и с цял списък световноизвестни личности, родени тук: от последния крал на Италия Виктор Емануил III, през Тома Аквински и неговата противоположност- мафиота Лъки Лучано, до гении като Енрико Карузо, Джовани Бокачо, Джовани Бернини, Доменико Скарлати… Гордеят се, разбира се, и с футболния си отбор Наполи, един от най-добрите в Европа. Но ако за футбола може да се спори, една друга гордост на неаполитанци е безспорна: най-добрите пици в света! Тук е измислена маргарита-та, пица спецално направена преди 120 години от неаполитанския майстор Рафаеле Еспозито за кралица Маргарита и крал Умберто. Пицата е била и до днес е в цветовете на италианското знаме – червени домати, бяла моцарела и зелен босилек. Наследниците на Еспозито днес са отворили над 800 пицарии, и всичките до една са пълни с хора. Извънредно доволни хора, при това. Ако не сте любител на пиците, ви препоръчвам един малък ресторант на брега на морето – тратория Da Patrizzia. Намира се на миниатюрния полуостров със стара крепост и гледа към морето и крайбрежната алея на Неапол. Семпла рустикална обстановка, само десетина маси и задължителна резервация. Менюто също е кратко, но пък ястията заслужават звезда Мишлен. Удивителното е, че се правят от баща и син от Шри Ланка, лично обучени от собственичката Патриция. Всички гурме справочници препоръчват и Caruso roof garden- ресторант Карузо на покрива на петзвездния хотел Везувио с убийствена гледка отвисоко към Тиренско море. Удостоен с Мишлен звезда, този ресторант е доста скъп, но си струва заради гледката, обслужването и страхотната храна. Публиката е облечена подобаващо- дамите са с коктейлни рокли, господата- небрежно преметнали ленени сака Брунело Кучинели или Армани. В една от стаите на хотела е приключил земния си път гениалният Енрико Карузо. Иския, вечно топлият остров Карузо е обожавал островите, които е наблюдавал от прозорците на своя апартамент в хотел „Везувио“ – Капри, Иския и Прочида. Те са на един час разстояние от Неапол по море. Иския винаги е оставал в сянката на Капри, но съвсем незаслужено. Ако Капри има разкошни старинни вили-дворци, луксозни бутици и славата на любимо място за богатите сноби, то Иския има минерални извори, които я превръщат във вечно топъл остров. Наричали са ги „сълзите на боговете“. Туристическите обиколки на острова задължително включват Казамичола терме, пристанищно градче в северната част на острова с неговия парк със стари кестени и с 10 термални басейна, където се е лекувал прочутият революционер Джузепе Гарибалди по методиката на знаменития Антонио Менела. В западната част на острова пък можете да се разходите из Градините на Посейдон в градчето Форио. Там ви очакват 22 термални басейна, изградени по последната дума на техниката с всевъзможни терапии и калолечение. Ако имате време, препоръчвам да отидете до рибарското селце Сант Анджело (1 час от пристанището с автобус),за да се полюбувате на неговите ярко боядисани къщи и порти, обвити в диви бугенвили и лозя върху вулканични скали. Близо до селото са Градините на Аполон и Афродита с 12 минерални басейна, потънали в приказна зеленина. Малкият остров Прочида, непретенциозен и колоритен, неопитомен от туристите, описан в романа на Елза Моранте „Островът на Артуро“. Прочида е любимо място на кинаджиите – достатъчно е да споменем само, че тук е сниман филмът „Клеопатра“ с Елизабет Тейлър и „Талантливият мистър Рипли“ с Мат Деймън, Джуд Лоу и Гуинет Полтроу. Всъщност, ако преброим филмите, които са правени в Неапол и околностите му, както и на близките острови, може да се окаже, че това е най-сниманото място на планетата. Ако отидете там, сами ще се разберете защо – толкова е красива тази Италия, ненапудрена, колоритна, истинска, Италия без грим.   Петте най-добри пицарии 1. Da Michele  Задължителната спирка на всеки, който обича пица, собственост на пето поколение Да Микеле, тази пицария с мраморни маси е в района на гарата. Тук се предлагат само два вида пица – маргарита и маринара, но те са изключителни. Тук е сниман и един от любимите филми на дамската публика – „Яж, моли се и обичай“ с Джулия Робъртс. 2. Sorbillo  Любимата на медиите пицария е собственост на Джино Сорбило, трето поколение майстор на пиците, наследил ресторанта от своя дядо. Никога обаче не се налага да чакате много – посетителите буквално изгълтват пиците, толкова са вкусни, а и спартанската обстановка не ви задържа с нищо. 3. Starita  Четвърто поколение пицар, Антонио Старита посреща в пицария с тухлени стени в квартала Матерей, снимана във филма „Златото на Неапол“ със София Лорен. Нейни портрети висят там, разбира се. Звездната пица: с манатарки и трюфели. Има и безобразно вкусен местен десерт – нещо като пържени тулумбички с нутела. 4. Concettina ai Tre Santi  Тя е в квартала Санита, на младия Чиро Олива, наследил пицарията от баба си. Специалитет: пица с картофи, броколи и редукция от червено вино. Една от най-стилните, минималистични пицарии, леко снобска, леко новаторска, загатваща за търсенията на следващот поколение пицари, които искат да бъдат приети добре и извън Италия. 5. Pellone a Vasto  Традиционна пицария в района на гарата, менажирана от братята Лука, с класически пици по класически рецепти, като изключим пържената калцоне, щедро напълнена с рикота, проволоне и кълцано свинско. Всичко – с грижливо подбрани пресни продукти от областта Кампания,чийто център е Неапол.", "date": "2019.12.08", "title": " Неапол: Италия без грим"}
{"url": "https://trud.bg/%d0%b1%d0%be%d1%80%d0%b8%d1%81-%d0%b4%d0%b6%d0%be%d0%bd%d1%81%d1%8a%d0%bd-%d0%be%d0%b1%d1%8f%d0%b2%d0%b8-%d1%87%d0%b5-%d1%89%d0%b5-%d0%b2%d1%8a%d0%b2%d0%b5%d0%b4%d0%b5-%d1%82%d1%80%d0%b8-%d0%b2%d0%b8/", "text": "Министър-председателят на Великобритания Борис Джонсън съобщи, че при победа на предстоящите избори през декември ще въведе три вида работни визи, пише БГНЕС. Първата категория визи „изключителен талант” ще бъдат издавани на учени, гении от стартиращи организации и хора, които ще допринесат за ръста на икономиката на Великобритания. Подобни визи ще бъдат издавани на прима-балерини и първи цигулки, обясни Джонсън в интервю за вестник „Съндей Таймс”. За такива хора няма да е необходимо да имат предложение за работа в страната, а визи ще им бъдат издавани в оперативен порядък. Във втората категория попадат квалифицираните работници, които трябва да разполагат с предложение за работа на територията на Обединеното кралство. Третият вид визи е предназначен за хора, които идват в страната „на отсраслов принцип” за краткосрочна работа, която не изисква квалификация. Такива, например, са сезонните работници в селското стопанство. Тази категория граждани няма да имат възможност да получат право на постоянно пребиваване. Джонсън обясни, че системата ще бъде организирана по австралийски образец и ще позволи да се върне контролът върху британските граници след напускането на Евросъюза.", "date": "2019.12.08", "title": " Борис Джонсън обяви, че ще въведе три вида работни визи"}
{"url": "https://trud.bg/%d0%bd%d0%b0%d0%b9-%d0%bc%d0%b0%d0%bb%d0%ba%d0%be-43-%d0%b4%d1%83%d1%88%d0%b8-%d0%b7%d0%b0%d0%b3%d0%b8%d0%bd%d0%b0%d1%85%d0%b0-%d0%bf%d1%80%d0%b8-%d0%bf%d0%be%d0%b6%d0%b0%d1%80-%d0%b2-%d0%b8%d0%bd/", "text": "Най-малко 43 души загинаха днес при пожар в сграда на територията на пазар за зърно в Делхи, съобщиха медицински източници, предава Асошиейтед прес. По-рано се съобщаваше за 34 жертви.       Още 16 души са приети в болница с изгаряния и дихателни проблеми заради вдишания пушек. Те са в стабилно състояние.  Причината за пожара се разследва. Петдесет и шест души са били евакуирани, съобщи службата за пожарна безопасност. Огънят е бил потушен с помощта на 25 пожарникарски камиона и спасителната операция е приключила.   Министър-председателят Нарендра Моди изрази съболезнования на близките на жертвите. „Мислите ми са с тези, които са загубили любимите си хора. Пожелавам на пострадалите бързо оздравяване“, написа той в туитър.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.12.08", "title": " Най-малко 43 души загинаха при пожар в Индия\t"}
{"url": "https://trud.bg/%d0%be%d0%bf%d0%b0%d1%81%d0%b5%d0%bd-%d1%82%d0%be%d0%ba%d1%81%d0%b8%d1%87%d0%b5%d0%bd-%d0%bf%d1%83%d1%88%d0%b5%d0%ba-%d0%b2-%d1%81%d0%b8%d0%b4%d0%bd%d0%b8-%d0%b7%d0%b0%d1%80%d0%b0%d0%b4%d0%b8-%d0%be/", "text": "В Австралия властите издадоха предупреждение за опасен токсичен пушек, обхванал град Сидни. Причината – горящият вече няколко дни северно от града огромен пожар. Общо около 100 нови огнища са пламнали през последните 24 часа. Горят близо 330 хил. хектара горски и тревисти местности, а стихията вече застрашава и някои квартали на Сидни. Цели селища в щата Нов Южен Уелс са евакуирани, много училища остават затворени. Усилията на пожарникарите са затруднени от температурите, достигащи около 40 градуса, информира БТА. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.12.08", "title": " Опасен токсичен пушек в Сидни заради огромен пожар"}
{"url": "https://trud.bg/%d1%81%d0%b2%d0%b8%d1%89%d0%be%d0%b2%d1%81%d0%ba%d0%b0%d1%82%d0%b0-%d0%b0%d0%ba%d0%b0%d0%b4%d0%b5%d0%bc%d0%b8%d1%8f-%d0%bf%d0%be%d1%87%d0%b5%d1%82%d0%b5-95-%d0%b3%d0%be%d0%b4%d0%b8%d1%88%d0%bd%d0%b8/", "text": "С представяне на мемоарната книга „Времена-живот през три епохи“ в Стопанската академия „Д. А. Ценов“ в Свищов бе отбелязана 95-годишнината на проф. д-р ик. н. Петко Петков, доайен на висшето училище. Новата книга на проф. Петков „Времена“ представлява мемоари, т.е. спомени за неговия живот от раждането му до днес. Подзаглавието на книгата е (живот през три епохи), защото реално той е съвременник на последните 95 години от общественото и икономическото развитие на България. Въз основа на това той в книгата се разказват рационално и емоционално много от най-важните събития, случили се в страната през тези години. Проф. Петков обособява следните три периода от своя живот и живота в страната: примитивен капитализъм (1924-1944 г.) или времето на Царство България, тоталитарен социализъм и планово стопанство (1944-1989 г.) и либерална демокрация с пазарно стопанство от 1990 г. до днес. В книгата на проф. Петков е отразена голяма част от историята на Академията, както и изграждането на нашата катедра „Политическа икономия“ от 1959 г. до наши дни. При представянето на книгата ректорът на академията доц. Иван Марчевски връчи на професор Петков почетния знак на висшето училище и поздравителен адрес. С благодарност за големия интерес и академично признание проф. Петков положи подпис с лично послание в книгата към всеки, уважил събитието, вкл. зам.-ректори, декани, ръководители на катедри и учени-ветерани. Проф. д.ик.н. Петко Иванов Петков е роден на 07.12.1924 г. в с. Градешница, община Криводол, област Враца в семейство на трудолюбиви и честни хора. Завършва начално образование в родното си село, а средно в гр. Враца и София. Отбива първоначално военната си служба в София, след което служи и на други места в  страната. Завършва висшето си образование във ВИИ „К. Маркс“, днес УНСС, през периода 1951-1956 г., специалност „Политическа икономия“.  Непосредствено след това работи като лектор и за кратко като счетоводител в гр. Своге. Там среща и жената на своя живот, като на 13.07.1957 г. сключва брак със своята единствена и обичана съпруга г-жа Стефка Петкова. В кратко експозе към книгата ръководителят на катедра „Обща теория на икономиката“ доц. Людмил Несторов сподели и допълнителни факти от научния и обществен живот на юбиляря. През 1958 г. проф. Петков кандидатства и е приет за асистент по „Политическа икономия“ в тогавашния ВФСИ „Д. А. Ценов“ Свищов, днес Стопанска академия, където е приет през м. януари 1959 г. В катедрата той работи до пенсионирането си през 1991 г. като първоначално води упражнения, а в последствие чете лекции по Политическа икономия и Икономически учения. През 1961 г. написва дисертация на тема „Резерви за снижаване на себестойността на продукцията в хранително-вкусовата промишленост“, която почти цялата, в размер на 120 страници от общо 200, публикува в „Годишника на ВФСИ“. През 1963 г. той успешно защитава своята дисертация пред ВАК в София и получава научната степен „кандидат на икономическите науки“.  През 1967 г. му е обявен конкурс за доцент и след представяне на необходимите публикации той е избран за такъв. От 1972 г. до пенсионирането си през 1991 г. проф. Петков е ръководител на катедра  „Политическа икономия“. Става научен ръководител на много аспиранти, т.е. докторанти, които извежда до успешна защита, а част от тях остават на работа в катедрата като асистенти. Благодарение на него катедрата се разширява и натрупва научен и преподавателски капацитет. Той я превръща в една от най-големите и престижни катедри в Академията през останалите години. През 1975 г. (тогава все още доцент),  той защитава научната степен доктор на икономическите науки, а през 1977 г. му е присъдено и научното звание професор. Проф. Петков работи в СА в продължение на 33 години и се пенсионира през 1991 г. Има издадени много на брой статии, студии, монографии както в страната, така и в чужбина. След пенсионирането си обаче той не прекратява връзките си с Академията. Продължава да работи в нейна полза на граждански договор като научен ръководител на специализанти, дава научни и бизнес консултации, прави бизнес оценки, изявява се като много успешен мениджър на научните списания, издавани от Академично издателство „Ценов“ и привлича доста средства за тяхната издръжка, което е добра основа за съществуването им и до днес. Проф. Петков е горд баща на двама сина, осъществени като хора на изкуството и работещи като режисьори и актьори в театъра и киното. Има двама внука и две внучки. Освен като учен и преподавател, проф. Петков е ангажиран сериозно и с активна обществена дейност. Той е основател  и председател на дружеството за изграждане на АЕЦ „Белене“ и на Клуба на ветераните – преподаватели в СА. Проф. Петков е известен със своите хобита лов, риболов, нумизматика, обича туризма и има афинитет към литературата и театъра още от малък. Професорът представя в книгата и своето родословно дърво с почти 200-годишна история, с каквато малко от нас може да се похвалят. Разказва увлекателно за своето детство, първите ученически години и първите житейски премеждия. За тежкия бит на село, но и за щастливото детство. Спомня си за началото на Втората световна война и окупацията на страната от войските на Вермахта, за жестоките убийствени бомбардировки в София през 1943-1944 г. от английските и американски бомбардировачи, за церемонията по погребението на цар Борис III, за посрещането на партизанския отряд „Гаврил Генов“ в родното му село и после във Враца, за установяването на властта на Отечествения фронт, за създаването на новата българска армия, за кооперирането и национализацията, за изграждането на новото българско селско стопанство, индустрия, администрация, здравеопазване и образование. Всичко това от първо лице чрез срещите и впечатленията му с много и различни както обикновени, така и известни в страната хора. На последващо събитие в комплекс „Калето“ в Свищов, проведено под вещото ръководство на председателя на Общото събрание на висшето училище проф. д.н. Борислав Борисов бе дадена възможност на множество гости, съратници и приятели да споделят своите общи спомени с професора-юбиляр. Заедно с топлите думи и подаръци от катедра „Обща теория на икономиката“ и Съюза на учените в България бе връчен и златен медальон с лика на Св. Николай Чудотворец от академична фондация „Проф. д-р Минко Русенов“. Патронът на фондацията е и третия ректор в историята на СА „Д. А. Ценов“ с когото проф. Петков е работил през 50-те и 60-те години на XX век. С думите на председателя на фондацията проф. Андрей Захариев за „златната диря, оставена от професора със сребърните коси“ бе дадена солидарна оценка на огромната роля на проф. Петков в обществен, житейски и академичен план. На семейството на проф. Петков бе подарено и лично копие на спонсорираната от фондацията книга „55+ вдъхновяващи истории“ за свищовското  Средно училище „Николай Катранов“, където като ученик се изявява Сашо Петков, син на професора и основен организатор на тържеството. Пред специалната торта за рождения ден просълзеният професор благодари за вниманието на всички гости. Със знакова снимка пред достолепното летобройно число 95 бе даден финал и рамкирано събитие, потвърдило как може и трябва да се отдава почит и уважение към учените-доайени, дали много страната и възпитали следващите академични генерации.", "date": "2019.12.08", "title": " Свищовската академия почете 95-годишнината на своя доайен проф. д-р ик. н. Петко Петков"}
{"url": "https://trud.bg/%d0%b0%d0%bd%d0%b3%d0%b5%d0%bb-%d0%b4%d0%b6%d0%b0%d0%bc%d0%b1%d0%b0%d0%b7%d0%ba%d0%b8-%d0%b2%d1%80%d0%b0%d1%82%d0%b0%d1%82%d0%b0-%d0%ba%d1%8a%d0%bc-%d0%b5%d0%b2%d1%80%d0%be%d0%bf%d0%b0-%d0%b5-%d0%bf/", "text": "Вратата към Европа е през София, а в момента България е водач на Балканското движение към Европейския съюз. Това заяви при закриването на международната конференция „Западни Балкани“ евродепутатът Ангел Джамбазки.  Организатори на събитието са Фондацията за европейска реформа New Direction, вицепрезидент на която е членът на EП и групата на Европейските консерватори и реформисти и заместник-председател на ВМРО Ангел Джамбазки, и Международния републикански институт (IRI). „Надявам се участниците в този разговор да разбраха, че вратата към Европа е през София. За добро или за лошо, в света има геополитически цикли, но в този момент, тук и сега, България е водачът на Балканското движение към Европейския съюз. Ние подаваме братска, приятелска ръка на всеки един от вас. Добре сте дошли! Разбира се, има много неща, които трябва да се направят. Разбира се, има промени във вашите общества, които трябва да се случат. И те ще се случат. Но ако вашият избор – разумен, свободен, демократичен, е Европейският съюз, той минава през братската ръка, която ние ви подаваме от София“, заяви Джамбазки. Той обърна специално внимание на ролята на НАТО и необходимостта от промени в Европейския съюз.  „НАТО е организацията, от която трябва да се взима пример. Много по-организирана, с много по-плътно присъствие. Много по-бързо реагираща от Европейския съюз. Европейският съюз трябва да бъде променен. Неслучайно в заглавието на нашата група в Европейския парламент, освен консерватори, присъства и думата реформисти. Eвропейският съюз трябва да бъде много по-бърз, много по-реактивен, много по-последователен и по-честен. Какъвто е Северноатлантическият договор или НАТО“, каза още Ангел Джамбазки. Евродепутатът подчерта, че всяка от държавите трябва да избере своя път. „Никой не може да бъде заставен да се присъединява към един или друг военен или геополитически съюз. Разговорът с всяка една от държавите минава през обществото й. И ако те решат, винаги са добре дошли. Първо в София, а после и в Северноатлантическия договор и Европейския съюз. Този разговор трябва да продължи и ще продължи“, завърши Джамбазки. Вицепремиерът и министър на външните работи Екатерина Захариева пък подчерта, че започването на преговори за членство в ЕС на Република Северна Македония и Албания не трябва да се отлага заради френското предложение за нова методология за преговорите за присъединяване. Тези процеси могат да вървят паралелно. „Част от реформите, предложени от Франция, са приемливи за България, но това не означава, че даването на зелена светлина за започване на преговори с Република Северна Македония и Албания, трябва да се отложи до приемането на новата методология. Двата процеса могат да вървят едновременно“, заяви външният ни министър. Екатерина Захариева изрази надежда, че през следващите 6 месеца Република Северна Македония и Албания ще получат зелена светлина за започване на преговори. „Понякога съм от най-остро звучащите външни министри за това, че ЕС не може да вземе решение. Вината не е само в съюза. Голяма отговорност имат и страните –кандидатки“, заяви Захариева. Тя призова шестте страни да извършват необходимите реформи, макар и понякога те да са болезнени и скъпи. Външният ни министър направи преглед на постигнатото в процеса на европейската интеграция на шестте страни като подчерта, че „на Балканите нещата никога не са черни или бели“. Според нея от една страна, например, имаме подписан договор за приятелство и добросъседство с Република Северна Македония, но от друга страна той не се изпълнява с достатъчно добро темпо, особено в частта за историята. Има отворени много преговорни глави с Черна гора, но има блокиран диалог между Белград и Прищина; отне година да бъде формирано правителство в Босна и Херцеговина и в същото време има напредък в евроатлантическата интеграция с приемане на план за действие и сътрудничество на страната с НАТО. Екатерина Захариева подчерта приноса на България за запазването на европейския фокус върху страните от Западните Балкани. „Най-важното, което бе постигнато в резултат на Българското председателство на Съвета на Европейския съюз, е, че фокусът не се измести от Балканите и след края му. Европейската перспектива на шестте страни е основен приоритет и на следващото председателстващо трио. Успяхме да наложим тази тема на целия ЕС“, каза Захариева. – В началото започнахме председателството си с 15 страни – членки, приятели на европейската интеграция на Западните Балкани, а в края имахме 26“. Като пример за възможност за по-голяма европейска ангажираност на една от страните–кандидатки – Република Северна Македония, външният ни министър даде и предстоящото съвместно с България председателство на Берлинския процес. Сред основните му приоритети се планира да бъде свързаността – инфраструктурна, дигитална, връзките между младите хора, екология, образование и сигурност. В конференцията „Западни Балкани“ участваха още българският еврокомисар Мария Габриел, министърът на околната среда и водите Нено Димов, заместник-министърът на правосъдието Николай Проданов, Роберт Пшчел – старши експерт „Русия и Западни Балкани“ в НАТО, посланикът на Европейския съюз в Косово Наталия Апостолова, народни представители,  експерти в областта на геополитиката, международните отношения и националната сигурност, представители на европейските институции и неправителствени организации. На срещата в София бяха обсъдени ключови теми, свързани с бъдещето на Западните Балкани като сигурност, миграция и присъединяване към НАТО, регионално сътрудничество и укрепване на трансатлантическия ангажимент, предизвикателства и бъдещи важни решения пред региона. Проведена бе и „Кръгла маса на младия политически лидер“ за бъдещето на Западните Балкани. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.12.08", "title": " Ангел Джамбазки: Вратата към Европа е през София"}
{"url": "https://trud.bg/%d0%b7%d0%b5%d0%bc%d0%b5%d0%b4%d0%b5%d0%bb%d1%81%d0%ba%d0%be%d1%82%d0%be-%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d1%82%d0%b2%d0%be-%d1%81-%d0%b1%d0%bb%d0%b0%d0%b3%d0%be%d1%82%d0%b2/", "text": "Министерство на земеделието, храните и горите стартира благотворителна кампания за закупуване на живи елхички под надслов „Посади надежда”. По пет лева от продажбата на всяка елхичка, предоставена от Държавните горски предприятия, ще бъдат дарени за каузата. Тази година кампанията ще бъде в партньорство с Фондация „Искам бебе“ и ще има за цел да се подпомогнат двойки с репродуктивни проблеми. Продажбата на живи елхички започва на 9 декември и ще продължи до навечерието на Коледните празници – 23 декември 2019 г., съобщиха от ведомството. Инициативата за подпомагане на значими каузи на Министерството от предходните кампании през 2015 и 2016 г. – „Купи жива елхичка, помогни на дете“ бе за набиране на средства за работа с деца от фондация „Аутизъм Днес” и за лечение на дете в чуждбина. На събитието ще присъстват министърът на земеделието, храните и горите Десислава Танева, българският еврокомисар по „Иновации,научни изследвания, култура, образование и младеж“ и заместник-председател на ЕНП Мария Габриел, основателят на фондация „Искам бебе“ Радина Велчева и председателят на Сдружение  „Аутизъм Днес“ Владислава Цолова.", "date": "2019.12.08", "title": " Земеделското министерство с благотворителна кампания за закупуване на живи елхички"}
{"url": "https://trud.bg/%d0%ba%d0%be%d0%bc%d0%b0%d0%b9-%d0%bd%d0%b8-%d0%bb%d1%8a%d0%b6%d0%b0%d1%82-%d1%82%d0%b8%d1%8f-%d1%81%d0%b8%d0%bd%d0%ba%d0%be%d0%b2%d1%86%d0%b8/", "text": "Конфликтът между власт и народ е уловен изумително точно от поета  „Кино“, „Селска хроника“, „Ботев“ изобличават и до ден-днешен Днес всеки четящ българин, решил да се обърне към родната класика, с изненада открива как литературните ни първенци са описали днешния ден. Не него, разбира се, а своя, който за нещастие много прилича на нашия. Целта ми, обаче, не е тюхкането, а да покажа как Вапцаров е сторил това. Използвам три негови стихотворения, писани години след издаването на единствената му книга “Моторни песни” – между декември 1940 г. и май 1941 г. Подреждам ги не хронологично, а според харесването ми: “Кино”, “Селска хроника”, “Ботев”. Те имат различна съдба, но и повлияват на съдбата на автора им. “Кино” излиза във в. “Литературен критик”, който поетът списва от бр. 6 до бр. 12. Поканен от създателя на вестника Зашо Търнин, с негова благословия, Вапцаров го преобразява: с привличане на нови, по-талантливи сътрудници, със собствена програма и участие. Тогава за пръв път вкусва от нещо, за което е мечтал, за което е роден и което за съжаление му отнемат силом. “Кино” е част от новата, Вапцаровата линия на вестника. И така донякъде е поетично напътствие-завет към начеващите писатели-сътрудници там и въобще. Отнемането е свързано със “Селска хроника”. То е писано през декември 1940 г. и има пряк подтик – подкрепа на мисията на съветския главен секретар на министерството на външните работи Аркадий Соболев за сключване на договор за ненападение и взаимопомощ между България и СССР. Без никаква причина поетът е арестуван в Банско. Защото местен полицай е решил, че общува с политически подозрителни банскалии. При ареста намират ръкописа на “Селска хроника”. Това слага началото на Вапцаровата Голгота: прокурорско обвинение по Закона за защита на държавата заради стихотворението и съдебен процес; въдворяване в Годеч за три месеца; специално полицейско наблюдение. Останалото е познато – влизане в Съпротивата, залавяне, нов процес и разстрел. Но и “Литературен критик” е бил под наблюдение, тъй че и без друго редакторската кариера на поета е била обречена. “Ботев” е писано по поръчка, по-точно по настояване, което и поетът разкрива в текста на стихотворението. През 1941 г. по повод кръгла годишнина от смъртта на Ботев студенти искат да издадат възпоменателен вестник. И канят Вапцаров. Намесва се цензурата. В крайна сметка стихотворението не излиза, но по запазена шпалта стига до читателя след 1944 г. И така, според казаното видимото обединително между тези стихотворения е, че са писани по повод. Даже по случай събития за Вапцаров, на които той е следвало да реагира. Това донякъде ги прави тематично актуални. Но призванието на големия поет не е да съчинява злободневни еднодневки. А да съумее дори и при неуютността на предизвикването отвън да създава не само актуални, но и дълговечни творби. Ще заобиколя баналността, че поетът е носил тематиката в себе си и е чакал подтика. В тези творби обединителното е нещо много по-важно. Те поднасят една вечна тематика: взаимоотношението власт-народ. Но в метаморфозите му в модерното общество: няколкото главни аспекти на всестранните манипулативни похождения на властта. Те са задължително следствие от историческото демаскиране на мита за божествената принадлежност на властта. Което е и условието за демокрация. Но упражняването на властта я изкушава да си върне мъртвата божественост и неприкосновеност, поради което тя открива и практикува манипулативността. И ето какви аспекти на манипулативността разголва Вапцаров. На първо място – разгласяването на собствената безпогрешност и неотразима мисия. Което тя налага с възможностите на модерните медии и особено настойчиво в моментите на предстоящи или взети екстрени и с важни последствия държавнически решения. Това Вапцаров провижда в “Селска хроника”. Показвайки несъстоятелността на хвалебствията и пренебрегването на народния глас. Чието непоклатимо право поетът представя с убийствена аргументация: “И ако нас ни карат/ да умираме,/ и ако нас ни тикат към куршумите,/ то сигурно и лудия/ разбира,/ че ние трябва/ да си кажем думата.” Вапцаров разклаща и стремежа на властта да владее и миналото в името на дълготрайно бъдещо присъствие. Това той прави в “Ботев”, в което противостои на опитите да се генерализира естетизма за сметка на Ботевата жертвеност и водачество в националреволюционните и социалните народни стремления. В “Кино” Вапцаров се обръща към още един от аспектите на манипулативността – поощряването на масовата култура. Ангажиментът на властта тук не изглежда директен, макар че е – с оставянето на културата на пазарен принцип и отделянето на прекалено рекламно и друго внимание към масовата култура. Колкото и да е чудно и това не е убягнало на поета: “и конника на Крум/ се потеше/ от стискане/ в дланта ми”. “Конника на Крум” е метонимично назоваване на тогавашните десетлевови монети. Темата за безсъдържателната развлекателност в изкуството не е нова за поета, но “Кино” остава нейният литературен връх. Голямото у Вапцаров тук не е толкова откриването на тематиката. А трансформирането на една изконно философска и социологична тема в поетична. И изковаването на поезия от нея. Прочитането на тези творби е достатъчно да ни убеди, че е така, но сега искам да разберем как е постигнато това. И трите творби имат една и съща композиция: интродукция – въвеждане в темата: самоизразяване на манипулативната теза: отговора чрез различни гласове-говорители на авторовата теза: поанта – възхвала-доминация на истинността. Въвеждането в темата, обаче, е различно в стихотворенията. В “Ботев” то е цял разказ за предисторията на творбата. В “Кино” е просто епизод, без който е невъзможно разгръщането на дискусията. В “Селска хроника” въвеждането се припокрива с оценката на манипулативността. Гласът на манипулативността в тази творба е самодостатъчен, защото е близък до пропагандния изказ на властта: “Държава има,/ има власт, която/ неспирно бди/ за наште интереси./ Хвърлете лозунга!/ Плаката на земята!/ Народът е доволен,/ сит/ и весел.” В “Ботев” поетът използва пародията, но той не пародира гениалния си предшественик, а опита да се чете поезията и личността му като романтично-образна игра със знакови космични реалии и с животни от “Хаджи Димитър” – звездите, небето, луната, вълкът. В “Кино” е разказан сюжетът на сладникав псевдолюбовен филм, в който е вплетена оценката му – от привидна неутралност, през ирония, та до гняв. Разновидна е и третата композиционна част – гласът на авторовата теза. В “Селска хроника” преди да се включи лиричният Аз гласът е представен от двама анонимни слушатели на властовата радиопропаганда. Особено убедителен е първият: “В кафенето/ някой се изсекна/ и дълго три/ със здравите опинци, / огледа се и каза уж полека: – Комай ни лъжат/ тия синковци.// А и в писанието/ писано е божем: “Глас народен – глас божи.” В “Ботев” авторовият глас също е опосредстван, защото – учудващо, лиричният аз представлява манипулативността. Изразява го работникът, поръчал стихотворението. Всъщност “прикриването” на авторовия глас с гласовете на неименувани представители на народа е решаващо важно за дискусията. И я превръща от лична в дискусия на народа с властта. Също толкова интелектуално елегантен е Вапцаров с гласовото си решение в “Кино”. Той добре съзнава, че народът, редовите хора могат със заложеното си чувство за справедливост да уловят и властовото лицемерие, и измамената им представа за българския идол Ботев. Докато с масовата им култура им е по-трудно. Тя манипулира “по-невинно”, не толкова пряко и рафинирано. Поради което в “Кино” срещу манипулативността директно трябва да се изправи авторовата теза, изразена от лиричния аз. Който надделява само с няколко думи: “Къде е драмата?/ Къде съм аз? Кажете!” Макар след това да разгръща като главен аргумент контрасюжета за трудната любов на обикновения човек. И ако все още е останал някой, който да не се съгласява, че Вапцаров е сътворил поезия от една сякаш непринадлежаща й тематика, ще напомня какви неподозирани придобивки получиха живописта, музиката и литературата през ХХ-и век. Не ще търся конкретика, за да покажа необичайното в тях. Само ще кажа, че Вапцаров е част от нашия принос в тези процеси. Макар все още да го оценяваме с идеологеми – кой каквито си има. А с тях не стават дискусии. Впрочем, с дървоядите на българската гениалност не бива да се спори. Има химия за това.   КИНО Отвънка беше шум  и светеха реклами.  В афиша  пишеше:  “Една човешка драма.”  Отвънка беше шум  и конника на Крум  се потеше  от стискане  в дланта ми. И стана тъмно.  В белия квадрат  лъва на “Метро”  сънно се прозина.  И изведнъж – шосе,  след туй гора  и в дъното небе –  просторно, синьо.  И на шосето,  точно на завой,  се срещат две луксозни лимузини.  Това е нашия герой  и нашта героиня. След удара  излиза джентълмен  и взема във ръцете си чилични  като перце примрялото момиче. Отваря си очите –  те горят,  премрежват се  и гледат небосвода,  Да видиш ти какво момиче, брат –  като жребица от разплодник!… В дърветата –  разбира се, славей.  Ръми над тях спокойно синината.  Примамлива и мека зеленей  оттатък шанците  тревата. Един размазан Джон  целува страстно Грета.  По устните му –  сладостна лига…  Стига! Къде е тъка нашата съдба?  Къде е драмата?  Къде съм аз? Кажете!  В гърдите ни опрян е за стрелба  на времето барутно пистолета. Та можем ли да любим  и скърбим  с наивната ви лековерност?  Гърдите ни са пълни с дим,  а дробовете ни – с каверни. Така ли срещаме на път  любимите си  с лимузини? –  Изгрява любовта ни  в труд –  сред дим,  сред сажди  и машини. И после… Сивия живот,  борба за хлеб,  мечти неясни;  и вечер – тесното легло,  в което неусетно гаснем… Това е то.  Това е драмата.  Станалото –  е измама.   СЕЛСКА ХРОНИКА По радиото някой  шумно спори.  С кого?  Не знам.  А може би с народа.  Говори си и нека си говори,  нали затуй му плащат хората. “Държава има,  има власт, която  неспирно бди  за ваште интереси.  Хвърлете лозунга!  Плаката на земята!  Народът е доволен,  сит  и весел.” Във кафенето  някой се изсекна  и дълго трна  със здравите опинци,  игледа се и каза уж полека:  – Комай ни лъжат  тия синковци.  А и в писанието  писано е божем: “Глас народен – глас божи.”  – Комай си прав –  обади се от ъгъла  един младеж  със глас от глад изстинал, –  нали така ви лъгаха  и през  петнайсета година? И ако нас ни карат  да умираме,  а ако нас ни тикат  към куршумите,  то сигурно и лудия  разбира,  че ние трябва  да си кажем думата. Та казвам аз,  понеже няма  олио  и хлябът е  от мъката по-чер,  един е лозунга:  Терора долу!  Съюз със СССР!", "date": "2019.12.08", "title": " „Комай ни лъжат тия синковци”\t"}
{"url": "https://trud.bg/%d0%b8%d0%b7%d1%80%d0%b0%d0%b5%d0%bb-%d0%bf%d0%bb%d0%b0%d0%bd%d0%b8%d1%80%d0%b0-%d0%bc%d0%b0%d1%89%d0%b0%d0%b1%d0%bd%d0%b0-%d0%be%d0%bf%d0%b5%d1%80%d0%b0%d1%86%d0%b8%d1%8f-%d0%b2-%d0%b8%d0%b2%d0%b8/", "text": "Израел е готов да предприеме мащабна военна операция в Ивицата Газа в случай, че продължат ракетните атаки на територията на страната. Това обяви премиерът на страната Бенямин Нетаняху пред журналсити в Ерусалим. „Имаме пряка заплаха от Ивицата Газа и, ако е необходимо, сме готови да извършим мащабна антитерористична операция“, каза Нетаняху. „Няма да има споразумения за прекратяване на огъня, докато изстрелването на ракети не бъде прекратено. Ако обстрелът продължи, ще бъде извършена мащабна операция“, предупреди той. На 7 декември от Ивицата Газа бяха изстреляни нови три ракети, насочени срещу територията на Израел. Всички те бяха прихванати от системата за противовъздушна отбрана „Железен купол“. В отговор силите за отбраната на Израел започнаха серия от въздушни удари през нощта по позициите на радикалното движение „Хамас“ на територията на Палестинската автономия.", "date": "2019.12.08", "title": " Израел планира мащабна операция в Ивицата Газа"}
{"url": "https://trud.bg/%d0%b4%d0%b2%d0%b5-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b8-%d0%b2-%d1%88%d1%83%d0%bc%d0%b5%d0%bd-%d0%bd%d0%b0-%d0%b5%d0%b4%d0%bd%d0%be-%d0%bc%d1%8f%d1%81%d1%82%d0%be-%d0%bf%d1%80/", "text": "Две катастрофи на едно и също място през 6 часа станаха в Шумен близо до центъра на града. При втория сблъсък половин час след полунощ в неделя автобус на фирма „Юнион Ивкони“, пълен с пътници, се сблъска с мерцедес с френска регистрация. Фаталното място е бул „Симеон Велики“ при кръстовището с ул. „Станционна“. Водач на автобус „Сетра“ със софийска регистрация се движил в посока от Тракийски квартал към Автогарата и при маневра ляв завой в посока към „Станционна“ бил ударен от движещия се по път с предимство лек автомобил „Мерцедес“. След удара в МБАЛ- Шумен е откаран водачът на мерцедеса, 20-годишен жител на село Дибич и пътникът – 19-годишен от Шумен. След преглед станало ясно, че 19-годишният шуменец е с фрактура на лявата предмишница и счупена челюст. Настанен е за лечение в болничното заведение без опасност за живота. Пътниците в автобуса и водачът са невредими. Шумен е бил крайната им спирка. Водачът на автобуса, 57-годишен мъж от Варна, е тестван за алкохол, пробата му е отрицателна. Минути след 18 часа в събота на същото място, но в другото платно се удариха две коли. Опел „Омега“ не пропуснал движещия се по път с предимство водач на лек Фолксваген „Голф“ с шуменска регистрация. След удара опелът се завъртял на пътното платно и се усукал в дърво. Наложило се спасители от шуменската пожарна да режат вратите, за да извадят 54-годишния водач на автомобила. Откаран е в болницата, където е оставен за лечение с фрактура на таза и множество счупвания на краката. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.12.08", "title": " Две катастрофи в Шумен на едно място през 6 часа"}
{"url": "https://trud.bg/%d1%82%d1%80%d0%be%d0%b9%d0%bd%d0%b0%d1%82%d0%b0-%d1%82%d1%80%d0%b8%d0%bb%d0%be%d0%b3%d0%b8%d1%8f-%d0%bc%d0%b5%d0%b6%d0%b4%d1%83%d0%b7%d0%b2%d0%b5%d0%b7%d0%b4%d0%bd%d0%b8-%d0%b2%d0%be%d0%b9%d0%bd/", "text": "", "date": "2019.12.08", "title": " Тройната трилогия „Междузвездни войни“ е към края си (ИНФОГРАФИКА)"}
{"url": "https://trud.bg/64-%d0%b3%d0%be%d0%b4%d0%b8%d1%88%d0%b5%d0%bd-%d0%b5-%d0%b7%d0%b0%d0%b3%d0%b8%d0%bd%d0%b0%d0%bb-%d0%bf%d1%80%d0%b8-%d0%bf%d0%be%d0%b6%d0%b0%d1%80/", "text": "64-годишен мъж е загинал при пожар в дома си в кубратското село Севар, съобщиха от полицията в Разград. Сигналът за огнената стихия е подаден в 20,20 часа в събота на тел.112 от съседи. След потушаването на пламъците е било намерено тялото на самотно живеещия стопанин на имота. Трупът на мъжа е откаран за аутопсия в болницата в Търговище и за трагедията е уведомен дежурният прокурор. По случая е образувано досъдебно производство за палеж по чл. 331 от Наказателния кодекс, който се отнася за запалване на чужд имот по непредпазливост и причинена смърт. Към момента няма данни какви са версиите на полицията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.12.08", "title": " 64-годишен е загинал при пожар"}
{"url": "https://trud.bg/%d0%b0%d0%bd%d1%82%d1%8a%d0%bd%d0%b8-%d0%b8%d0%b2%d0%b0%d0%bd%d0%be%d0%b2-%d0%be%d1%82%d0%bd%d0%be%d0%b2%d0%be-%d0%bd%d0%b0-%d0%b5%d0%b2%d1%80%d0%be%d0%bf%d0%b5%d0%b9%d1%81%d0%ba%d0%b8-%d1%84%d0%b8/", "text": "Антъни Иванов отново влезе във финал на европейско първенство по плуване. На шампионата в малък басейн в Глазгоу българинът намери място сред най-добрите 8 на коронната си дисциплина 200 метра бътерфлай, като фиксира 1:53,48 мин. Националният ни рекордьор завърши 7-ми, но един от тримата руснаци отпаднаха, тъй като по регламент може да участват само двама. Така Иванов влезе с шести резултат, с което си осигури по-добър коридор за финала. А надпреварата за медалите e тази вечер. Най-бърз в сериите бе руснакът Александър Харланов – 1:52,00 мин. Ден по-рано 16-годишният талант Йосиф Миладинов подобри националния рекорд на 100 м съчетано, като спря хронометрите на 52,22 сек и завърши 27-и. Предишното върхово постижение бе на Михаил Александров от 2004 г. – 54,53 сек.", "date": "2019.12.08", "title": " Антъни Иванов отново на европейски финал"}
{"url": "https://trud.bg/%d0%bf%d0%b5%d0%bd%d1%82%d0%b0%d0%b3%d0%be%d0%bd%d1%8a%d1%82-%d0%bf%d0%bb%d0%b0%d0%bd%d0%b8%d1%80%d0%b0-%d0%bc%d0%b0%d1%89%d0%b0%d0%b1%d0%bd%d0%b8-%d0%b8%d0%b7%d0%bf%d0%b8%d1%82%d0%b0%d0%bd%d0%b8/", "text": "Пентагонът възнамерява да проведе мащабни изпитания на бойни лазери, пише руският вестник “Независимая газета“.  От американското военно ведомство заявиха, че американските ВВС и ВМС ще могат да получат 300-киловатово лазерно оръжие, способно да сваля крилати ракети в рамките на няколко години, съобщава Breaking Defense. Томас Кар, помощник-директор на дирекция „Развитие на енергийните оръжия“ на Министерството на отбраната, заяви, че е планирано да се тестват този тип военни лазери и да се провери способността им да унищожават крилати ракети. В момента Пентагонът води преговори с няколко компании за създаването на демонстрационни модели на мощни лазерни оръжия. Тестване на лазери с мощност 300 кВт трябва да се извърши през 2023 г., а на лагери с мощност 500 кВт през 2024 г. Ако тестовете се окажат успешни, Пентагонът ще нареди разработването на боен лазер с мощност 1 мегават (МВт). Съществуващите военни самолети, кораби и колесни и верижни машини по-рано не са били проектирани да използват оръжия, които абсорбират стотици киловати енергия. „Ще го поправим. И няма да бъдем спрени от факта, че за всеки кораб, самолет и наземно превозно средство ще се изисква индивидуално решение“, каза Кар.", "date": "2019.12.08", "title": " Пентагонът планира мащабни изпитания на бойни лазери"}
{"url": "https://trud.bg/%d1%80%d0%b0%d0%b4%d0%be-%d1%8f%d0%bd%d0%ba%d0%be%d0%b2-%d1%81%d0%b5-%d0%b2%d1%8a%d1%80%d0%bd%d0%b0-%d1%81%d1%80%d0%b5%d0%b4-%d0%b3%d0%be%d0%bb%d0%b5%d0%bc%d0%b8%d1%82%d0%b5/", "text": "Радослав Янков напомни за класата си с отлично представяне в паралелния гигантски слалом от Световната купа по сноуборд в Банное (Русия). Бившият носител на големия кристален глобус в алпийските дисциплини постигна най-доброто си класиране от близо 2 години като завърши 4-и във второто състезание от първия уикенд за сезона.  След като пропусна за една стотна елиминациите в паралелния слалом предния ден, чепеларецът зае 14-о място в квалификацията, което го прати на осминафинален дуел със световния шампион Дмитрий Логинов. Представителят на домакините имаше правото за избере по-бързото червено трасе, но това не му помогна – Янков се справи отлично и разочарова публиката в Южен Урал. На четвъртфинала българинът се справи и с Марко Феличети (Италия), когото изпревари с 13 стотни. След това обаче отново бе пратен в червеното трасе при това срещу 4-кратния световен шампион Бенямин Карл. Опитният австриец се оказа по-бърз с 19 стотни, а в малкия финал две неравности попречиха на Радо да победи Роналд Фишналер (Италия) за място на подиума. Все пак класирането му е най-доброто от януари 2018-а, когато бе 4-и в Банско.  „Много съм доволен от резултата – заяви Янков. – За малко не успях да се класирам в челната тройка, но въпреки това мисля, че успях да направя добро каране.“", "date": "2019.12.08", "title": " Радо Янков се върна сред големите"}
{"url": "https://trud.bg/%d0%ba%d0%be%d1%81%d1%82%d0%be%d0%b2-%d0%bf%d0%b0%d0%ba-%d0%b8%d0%b3%d1%80%d0%b0-%d0%b7%d0%b0-%d0%bb%d0%b5%d0%b2%d1%81%d0%ba%d0%b8-%d1%81%d0%bb%d0%b5%d0%b4-%d1%87%d0%b5%d1%82%d0%b8/", "text": "Станислав Костов, голмайсторът на „Левски“ и Първа лига от изминалия сезон, се завърна в игра. Нападателят се появи като резерва в заключителните минути на двубоя с „Витоша“, спечелен от „сините“ с 2:0. Таранът бе извън терените в продължение на близо четири месеца или общо 129 дни. Последният мач на българския национал бе на 1 август при тежката загуба с 0:4 от АЕК в Лига Европа. През цялата календарна година играчът имаше здравословни проблеми и се налагаше в определени мачове да играе на инжекции. През септември юношата на „Пирин“ се подложи на операция от „футболна болест“ (разтежение на адукторите). Срещу „тигрите“ той влезе в 86-ата минута на мястото на Дени Алар. Появата в игра на Станислав Костов бе приветствана радушно от феновете на домакините. „Това момче заслужава отново да играе на високо ниво – призна след успеха Петър Хубчев, наставникът на „Левски“. – Положи много усилия, за да се върне. Мина през много неща. Все още не е на 100%, липсва му игровата практика, но това е напълно нормално.“ Иначе попаденията срещу последния в Първа лига реализираха Паулиньо и Станислав Иванов. „Сините“ обаче впечатлиха и с невероятни пропуски. В първия случай Франко Мазурек пропусна да удвои преднината на домакините след отлична атака и крайно неточен изстрел на аржентинеца. След почивката Алар получи отличен пас от Живко Миланов, но от няколко метра стреля в аут.", "date": "2019.12.08", "title": " Костов пак игра за „Левски“ след четири месеца"}
{"url": "https://trud.bg/800-000-%d0%b4%d1%83%d1%88%d0%b8-%d0%bf%d0%be-%d1%83%d0%bb%d0%b8%d1%86%d0%b8%d1%82%d0%b5-%d0%bd%d0%b0-%d1%85%d0%be%d0%bd%d0%ba%d0%be%d0%bd%d0%b3-%d0%bf%d0%be-%d1%81%d0%bb%d1%83%d1%87%d0%b0%d0%b9/", "text": "Близо 800 000 души излязоха по улиците на Хонконг днес, за да се включат в шествие по случай половин година от началото на протестите срещу режима на Пекин. Шествието е възприемано като тест за трайността на исканията на антиправителственото движение, което утре ще навърши шест месеца, информира БТА. „Имахме 800 000 участници“, похвали се в неделя вечер (местно време) пред медиите Ерик Лай от Гражданския фронт за правата на човека (CHRF) на фона на все още пълните улици. Тази цифра е най-високата от началото на протестите в Хонконг през юни. Хонконгската полиция, чиито оценки са много по-ниски, все още не е публикувала данни.   Стотици хиляди се събраха в ранния следобед, за да участват в този митинг. Привечер участниците включиха светлините на телефоните си, създавайки огромен килим от светлина, и пееха песни. По-рано, скандирайки „Борба за свобода“ и „Подкрепете Хонконг“, протестиращите образуваха огромна жива верига, виеща се из целия търговски район на залива Козуей. На моменти протестът утихваше, като хилядите демонстранти изпълваха тесните улички с викове „Революцията на нашето време“, отекващи между високите кули. Мнозина бяха с вдигнати пет пръста като израз на петте искания, включващи демократични избори за лидер и парламент на Хонконг.  ", "date": "2019.12.08", "title": " 800 000 души по улиците на Хонконг по случай половин година протести"}
{"url": "https://trud.bg/%d0%b5%d1%80%d0%b4%d0%be%d0%b3%d0%b0%d0%bd-%d0%bf%d1%80%d0%b8%d0%b7%d0%be%d0%b2%d0%b0-%d0%bc%d1%8e%d1%81%d1%8e%d0%bb%d0%bc%d0%b0%d0%bd%d1%81%d0%ba%d0%b8%d1%82%d0%b5-%d1%81%d1%82%d1%80%d0%b0%d0%bd/", "text": "Президентът на Турция Реджеп Тайип Ердоган призова мюсюлманските страни да осигурят по-добри условия за живот на хората чрез подобряване на икономическата стабилност и нивото на благосъстояние. По думите му това е възможно, ако всички следват ислямския принцип за оказване помощ на нуждаещите се, предаде   по информация от турски медии. В изказването си по време на срещата на Организацията за ислямско сътрудничество (ОИК) в Истанбул Ердоган подчерта, че мюсюлманските страни не работят достатъчно усилено за своите граждани. 21% от населението, живеещо в държавите-членки на ОИК, което се равнява на около 350 милиона мюсюлмани, се опитва да оцелява в състояние на крайна бедност. „Мюсюлманските страни трябва да се стремят повече и открито да обсъждат тези въпроси“, смята Ердоган. Той отбеляза, че разликата между най-богатата мюсюлманска и най-бедната държава е около 200 пъти. „Ако мюсюлманите дават милостиня, както изисква ислямът, тогава няма да има бедни хора в мюсюлманските държави“, каза Ердоган.", "date": "2019.12.08", "title": " Ердоган призова мюсюлманските страни да осигурят по-добри условия за живот на хората"}
{"url": "https://trud.bg/26-%d0%bf%d0%be%d1%81%d1%82%d1%80%d0%b0%d0%b4%d0%b0%d0%bb%d0%b8-%d0%b7%d0%b0%d1%80%d0%b0%d0%b4%d0%b8-%d0%bf%d0%be%d0%bb%d0%b5%d0%b4%d0%b8%d1%86%d0%b8%d1%82%d0%b5-%d1%81%d0%b0-%d0%bf%d1%80%d0%b8%d0%b5/", "text": "160 човека са преминали през спешния травматологичен кабинет на УМБАЛСМ „Н. И. Пирогов“ в рамките на последното денонощие, съобщиха от лечебното заведение. Повечето от тях са посетили дежурните специалисти, след като са се подхлъзнала и са паднали на заледени участъци. 26 от пострадалите на леда остават в болницата за лечение. Те имат предимно фрактури в областта на бедрата, подбедриците и глезените.", "date": "2019.12.08", "title": " 26 пострадали заради поледиците са приети в „Пирогов“"}
{"url": "https://trud.bg/%d0%b1%d0%b0%d0%b1%d1%85-%d1%81-%d0%bc%d0%b5%d1%80%d0%ba%d0%b8-%d0%b7%d0%b0%d1%80%d0%b0%d0%b4%d0%b8-%d0%bd%d1%8e%d0%ba%d0%b0%d1%81%d1%8a%d0%bb%d1%81%d0%ba%d0%b0-%d0%b1%d0%be%d0%bb%d0%b5%d1%81%d1%82/", "text": "Огнище на нюкасълска болест по птиците избухна в румънския окръг Кълъраш, само на 11 километра от Силистра. След като хиляди птици бяха заразени, румънската служба за ветеринарна и хранителна безопасност е предупредила българските власти, съобщи  . От Агенцията по безопасност на храните у нас извършват засилен контрол на биосигурността в птицефермите в страната. Болестта не е животозастрашаваща за хората. Взривът на нюкасълска болест е регистриран в индустриална птицеферма в окръг Кълъраш. Заразени са близо 7 хиляди птици, а около четири хиляди са мъртви. Ветеринарната служба в Кълъраш твърди, че огнището вече е овладяно. В заразения обект е извършена дезинфекция и тече 20-дневният карантинен срок. Птиците от съседните ферми са ваксинирани. Засега личните стопанства не са засегнати, но жителите на съседните на Кълъраш села са притеснени. В почти всеки двор се отглеждат кокошки. Нюкасълската болест се предава чрез директен контакт със заразени птици, фураж, дори и чрез облеклото на хората. Вирусът може да се разпространи и от водоплаващите птици по река Дунав върху домашните. Д-р Николай Ненов – областна дирекция по безопасност на храните – Русе: „Освен висока смъртност, първите признаци са рязко спадане на яйцеснасянето, умърлушеност, по-малко консумиране на фураж“. За да не се разпространи вирусът и у нас, в Силистра на двата контролно-пропускателни пункта се дезинфекцират всички превозни средства. Според ветеринарните лекари няма опасност от нюкасълска болест в птицефермите у нас, тъй като те са с висока биосигурност. „Колегите, които са там, проверяват за хранителни продукти от свински, сега и от птичи произход. Пилетата се ваксинират на първия ден срещу заболяването и на 12-я, така че няма никаква опасност. Фуражът също вътрешно се доставя, няма внос на фураж.“, обясни Д-р Себахтин Халид – директор на областната дирекция по безопасност на храните – Силистра.", "date": "2019.12.08", "title": " БАБХ с мерки заради нюкасълска болест по птиците в Румъния"}
{"url": "https://trud.bg/%d0%bf%d1%80%d0%b5%d0%b7-2020-%d0%b3-%d0%bd%d0%b0%d0%b9-%d0%be%d1%82%d0%bf%d1%83%d1%81%d0%ba%d0%b0%d1%80%d1%81%d0%ba%d0%b8-%d1%89%d0%b5-%d0%b1%d1%8a%d0%b4%d0%b5-%d0%bc%d0%b5%d1%81%d0%b5%d1%86-%d0%bc/", "text": "Неизбежно с края на 2019 г. започваме да гледаме календара за следващата година за дните, в които ще работим и почиваме. През 2020 г. най-натовареният месец ще е юли с 23 работни дни, а най-свободният е май само с 18. 2020 година е високосна година и има 366 дни. От тях 250 са работни, 16 са официални празници и 100 се падат уикенд. Официалните празници са всъщност 12 дни, но 4 от тях съвпадат със събота или неделя, което означава, че по закон първият ден от работната седмица след тях е почивен. Примери за това са празниците, падащи се в неделя – Денят на българската просвета и култура и на славянската писменост (24 май), както и Съединението на България на 6 септември. През 2020 работните дни ще са 250 или 2000 работни часа при стандартните 40 часа на работна седмица. Великден ще бъде между 17 до 20 април, което се пада от петък до понеделник. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.12.08", "title": " През 2020 г. най-отпускарски ще бъде месец май"}
{"url": "https://trud.bg/k%d0%be%d1%81%d0%bc%d0%b8%d1%87%d0%b5%d1%81%d0%ba%d0%b8%d1%8f%d1%82-%d0%ba%d0%be%d1%80%d0%b0%d0%b1-dragon-%d0%b4%d0%be%d1%81%d1%82%d0%b0%d0%b2%d0%b8-%d0%ba%d0%be%d0%bb%d0%b5%d0%b4%d0%bd%d0%b8-%d0%bf/", "text": "Американският товарен космически кораб Dragon успешно се скачи с Международната космическа станция, съобщи НАСА. Ракетата-носител Falcon 9 бе изстреляна на 5 декември от Кейп Канаверал във Флорида.   В околоземна орбита бяха доставени около 3 тона товари. Това са не само материали за научни експерименти и предмети от първа необходимост, но и коледни подаръци, както и робот с изкуствен интелект и миниатюрна пивоварна. След приключване на мисията си товарният кораб ще се върне на Земята с резултатите от научната работа на екипажа на станцията.", "date": "2019.12.08", "title": " Kосмическият кораб Dragon достави коледни подаръци и пивоварна на МКС"}
{"url": "https://trud.bg/%d1%81%d1%82%d0%be%d0%b8%d1%87%d0%ba%d0%be%d0%b2-%d0%bd%d1%8f%d0%bc%d0%b0-%d1%88%d0%b0%d0%bd%d1%81-%d0%b4%d0%b0-%d1%81%d0%b5-%d0%b2%d1%8a%d1%80%d0%bd%d0%b0-%d0%b2-%d0%b1%d1%8a%d0%bb%d0%b3%d0%b0%d1%80/", "text": "България празнува. Най-великият български футболист – също. Преди 25 години Христо Стоичков стъпи на световния футболен връх в Париж, след като получи най-престижното индивидуално отличие за всеки футболист – „Златна топка”. Във френската столица Стоичков беше специален гост на церемонията, на която Лео Меси грабна шесто, рекордно отличие. „Това, което постигнах преди 25 години, е нещо голямо. Щастлив съм. Чувствам се като малко дете. Едва ли такъв трофей ще дойде отново в България”, сподели Камата по  . Той коментира и възможността да застане начело на българския футбол. „Това никога няма да стане. Решението съм го взел отдавна. Защо да слагам лед на здрава глава”, откровен е Стоичков. Футболната легенда коментира и шансовете ни за класиране на ЕВРО 2020, като призова за пълен стадион през март, когато България се изправя в първи бараж срещу Унгария.", "date": "2019.12.08", "title": " Стоичков: Няма шанс да се върна в българския футбол"}
{"url": "https://trud.bg/%d0%b2%d0%be%d0%b9%d0%bd%d0%b0-%d0%bc%d0%b5%d0%b6%d0%b4%d1%83-%d0%bf%d0%be%d0%b3%d1%80%d0%b5%d0%b1%d0%b0%d0%bb%d0%bd%d0%b8%d1%82%d0%b5-%d0%b0%d0%b3%d0%b5%d0%bd%d1%86%d0%b8%d0%b8-%d0%b2-%d1%81%d1%82/", "text": "Война между погребалните агенции в Стара Загора. Взаимните обвинения са за рушвети за информация за починали лица. В същото време – общинската агенция за траурни ритуали е пред закриване съобщи . Неофициално се твърди, че те предлагат до 200 лева за информация за починали лица и как да стигнат до техните близки. Тревожната тенденция беше потвърдена и от служители на общината. В същото време – общинското погребално дружество е на ръба на фалита с над 100 хиляди лева дългове. В града действат общо 11 агенции. Една общинска, която е пред фалит и 10 частни, които непрекъснато вдигат залозите. От общината също признават за проблема. Затова – общината мисли да закрие общинското дружество през януари. Бившият му управител, който сега има собствена агенция, не е съгласен с твърденията за нелоялна конкуренция в бранша. Обяснението на част от общинските съветници за финансовия крах в общинската фирма е друго. Те твърдят, че това е резултат от лош мениджмънт – на трима души персонал, има трима счетоводители. Задълженията на фирмата са 102 000 лева. Управителят казва, че са намалели погребенията в града. А те не се променят – всяка година са между 1300 и 1400. Ако дружеството бъде закрито не е ясно кой ще погребва най-бедните. За тях общината дава на дъщерната си фирма по 360 лева. Дали общинското дружество за тъжни ритуали ще бъде закрито заради големи загуби предстои да се реши в началото на януари.", "date": "2019.12.08", "title": " Война между погребалните агенции в Стара Загора"}
{"url": "https://trud.bg/%d0%b3%d0%be%d1%80%d1%8f-%d1%81%d1%82%d0%b0%d1%8f-%d0%bd%d0%b0-%d0%be%d0%b1%d1%89%d0%b5%d0%b6%d0%b8%d1%82%d0%b8%d0%b5-%d0%b2-%d1%81%d1%82%d1%83%d0%b4%d0%b5%d0%bd%d1%82%d1%81%d0%ba%d0%b8/", "text": "Пожар в навечерието на 8 декември в „Студентски град” в София. Огънят е тръгнал от първия етаж на блок 61. Пристигналите на място пожарникари бързо са овладели пламъците и не се е стигнало до разрастване на стихията, съобщи Нова ТВ. Според огнеборците причина за инцидента е късо съединение. Няма пострадали хора, нанесени са само материални щети.", "date": "2019.12.08", "title": " Горя стая на общежитие в „Студентски град”"}
{"url": "https://trud.bg/%d0%b3%d1%80%d1%8a%d1%86%d0%ba%d0%b8%d1%8f%d1%82-%d0%b2%d1%8a%d0%bd%d1%88%d0%bd%d0%b8%d1%8f%d1%82-%d0%bc%d0%b8%d0%bd%d0%b8%d1%81%d1%82%d1%8a%d1%80-%d1%82%d1%83%d1%80%d1%86%d0%b8%d1%8f-%d0%b8%d0%b7/", "text": "Либийско-турският  , който очертава общите морски граници в Средиземноморието, е продукт на изнудване от страна на Турция на слабото либийско правителство и е напълно лишен от съдържание. Това заяви гръцкият външният министър Никос Дендиас, цитиран от Kathimerini. „Турският ход се очакваше от юли и бяха предприети редица действия за предотвратяването му“, заяви Дендиас пред телевизионния канал Ant1. „Въпреки това правителството на Триполи, изнудвано от Турция, очевидно поради напредъка, осъществен от силите на маршал Хафтар през последните дни, подписа текста“, добави той. Фелдмаршал Халифа Белкасим Хафтар е лидер на Либийската национална армия, която е лоялна към така нареченото правителство от Тобрук, което контролира източната част на Либия и участва в гражданска война срещу признатото от ООН правителство на Либия със седалище в Триполи, столицата на страната в западната част. Армията на Хафтар също има подкрепата на Камарата на представителите на Либия, която осъди либийско-турския меморандум. „Страната ни ще подготви докладна записка, която ще бъде представена на Организацията на обединените нации и ще предприеме всички онези мерки в рамките на международното право и морското право, които ще демонстрират недействителността на меморандума“, каза Дендиас.", "date": "2019.12.08", "title": " Гръцкият външният министър: Турция изнудва Либия"}
{"url": "https://trud.bg/%d1%80%d0%b5%d1%81%d1%82%d0%be%d1%80%d0%b0%d0%bd%d1%82%d0%b8%d1%82%d0%b5-%d0%b2-%d1%81%d0%b0%d1%83%d0%b4%d0%b8%d1%82%d1%81%d0%ba%d0%b0-%d0%b0%d1%80%d0%b0%d0%b1%d0%b8%d1%8f-%d0%b2%d0%b5%d1%87%d0%b5/", "text": "Ресторантите в Саудитска Арабия вече няма да имат отделни входове, разделени по пол, обявиха местните власти, предаде Ройтерс. Мярката е част от широките реформи за по-светски облик на страната, налагани от престолонаследника Мохамед бин Салман. Досега ислямската държава изискваше всички ресторанти да имат един вход за семейства и жени, а друг за сами мъже. Регионалното министерство в страната обяви в туитър, че това вече няма да е задължително. Необвързаните мъже и жени от десетилетия нямат право да се смесват на обществени места според строгите социални правила, наложени от духовниците и религиозната полиция. През последните години обаче сегрегацията беше негласно отслабена така, в резултат на което заведения за хранене, кафенета, конферентни центрове и концертни зали спряха стриктно да я спазват.", "date": "2019.12.08", "title": " Ресторантите в Саудитска Арабия вече с общи входове за мъже и жени"}
{"url": "https://trud.bg/%d0%b0%d0%b1%d0%b2-%d0%bf%d0%b8%d1%88%d0%b5-%d0%bd%d0%b0-%d0%b1%d1%83%d0%bb%d0%b3%d0%b0%d1%80%d1%82%d1%80%d0%b0%d0%bd%d1%81%d0%b3%d0%b0%d0%b7-%d0%b7%d0%b0-%d1%82%d1%83%d1%80/", "text": "От партия АБВ ще се обърнат с официално писмо към “Булгартрансгаз” с конкретни въпроси по реализацията на българската отсечка на газопровода “Турски поток” – строи ли се, в какъв срок ще бъде завършен и как забавянето ще се отрази на паричните потоци на проекта. Това съобщи зам.-председателят на партията Любомира Ганчева и посочи, че ще бъде поискан ангажимент от компанията за конкретна дата, на която ще бъде пуснат газопровода. Ганчева подчерта, че “Турски поток” ще бъде успешен за страната ни и трябва да се борим да го постигнем. От АБВ питат и защо въпросите за българската енергетика не са тема на коментар в рамките на Стратегическия съвет към президента на страната ни.", "date": "2019.12.08", "title": " АБВ пише на „Булгартрансгаз” за „Турски поток”\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-538/", "text": "Дерат седем кожи за Нова година у нас Двойно по-евтин ни излиза празникът при съседите.                 Избухнаха бомбите, заложени от „зелените“ в Натура 2000 „Еколозите“ отказват да предоставят данните, по които са вкарали 34.8% от страната в защитени зони, защото научната информация е фалшифицирана           Банковата система се развива възходящо Делът на необслужваните кредити продължава да се понижава, а печалбата расте – „Капитал и пазари“ с Димитър Чобанов.         Новата телевизионна война – радост за публиката Когато се залага главно на рейтинга, частните телевизии не се вълнуват много от обществения интерес – „ТВ Панорама“ с Иван Гарелов.         Време е за непопулярни мерки в здравеопазването Има хирургични клиники, които с химикал изкарват повече пари, отколкото със скалпел, казва проф. Генчо Начев, национален консултант по кардиохирургия, в интервю за „Труд“.             За хората – капачки, за партиите – пачки Най-бедната държава в ЕС е с най-високия размер на партийна субсидия – коментар на д-р Борислав Цеков.               Човекът за контакт Силует на Анатолий Макаров. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.12.08", "title": " Вижте акцентите в броя на вестник „Труд“ в понеделник, 9 декември 2019"}
{"url": "https://trud.bg/%d0%b4%d0%b5%d1%80%d0%b0%d1%82-%d1%81%d0%b5%d0%b4%d0%b5%d0%bc-%d0%ba%d0%be%d0%b6%d0%b8-%d0%b7%d0%b0-%d0%bd%d0%be%d0%b2%d0%b0-%d0%b3%d0%be%d0%b4%d0%b8%d0%bd%d0%b0-%d1%83-%d0%bd%d0%b0%d1%81/", "text": "В Бургас чупят рекорди с оферта от 1400 лева за две нощувки Блазнят с неограничена консумация на алкохол  Дерат седем кожи за Нова година у нас, показа проверка на “Труд” в сайтове за обяви, които предлагат оферти на хотели и ресторанти за празника. Офертите за празничната нощ достигат до 280 лева само за вечеря и наздравица. Още по-тъжна става картината, ако се плаща и нощувка. За сметка на това съседите от Сърбия и Македония са отворили оферти на двойно по-ниски цени. Именно те са най-търсените дестинации извън България за посрещане на 2020 година, заради ниските цени, доброто обслужване и близостта им до страната ни. В Гърция, Турция и Румъния празникът също излиза изгодно на нашенци. У нас за четиризвезден спа хотел се плаща средно 500 лева за три нощувки в курорти като Велинград, а в Пампорово и Боровец има и по 400 лв. с включена карта за ски. А за две нощувки броим по средно 300 лв. на човек. Най-предпочитаната дестинация Банско е изчерпала офертите си за най-добрите хотели и кръчми. В Бургас чупят рекорди с цени в петзвезден хотел за две нощувки за двама срещу 1398 лева. Във Варна има оферти от 90 до над 900 лв. В Св. Св. Константин и Елена тридневните пакети с всичко включено в цената струват от 430 до 590 лв., а в същата категория на Златни пясъци са от 420 до 480 лв. В петзвездните хотели в двата курорта цените са доста по-солени – от 880 до 940 лв. В София кувертите за вечеря са средно по 170 лева. В Сърбия има оферти за Белград, Ниш и Пирот, който е само на 87 километра от София и буквално може да се отскочи за една вечер. Цената за нощувка в спа хотел четири звезди е около 300 лева на човек, дори е с включен транспорт в двете посоки. В Белград цените на две нощувки в четиризвезден хотел започват от 220 лева на човек и достигат най-много до 260 лева, в зависимост от програмата на Новогодишната вечеря. В някои куверти тя не е включена и се доплаща по 15 евро на човек, но при условия за неограничена консумация на алкохол и традиционна сръбска маса, отрупана на места с цяло прасенце, печено на пещ. В Македония пък се надяват да привлекат нашенци с евтина и обилна македонска трапеза, жива музика, разрешено пушене навсякъде и обиколки из съседни градове. Пакетите за три нощувки и цените с транспорт започват от 300 лв. За Скопие и достигат до средно 350 лв. за Охрид. Хотелите там привличат нашенци с рецепти като тетовски пържоли в гювеч и отново наблягат на неограничена консумация на алкохол за разлика от хотелите у нас. В Гърция най-ниските оферти струват по 280 лева на човек за две нощувки и 320 лева за три нощувки, но без екстри като спа. Така, че е въпрос на предпочитания, казват туроператорите. И гърците залагат на любовта на българите към гръцката музика, сиртакито и обилните трапези. И разбира се разходка по брега на морето. В Истанбул за три нощувки в четиризвезден хотел има оферти по 250 лв. с включена празнична вечеря и пътуване с автобус. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.12.08", "title": " Дерат седем кожи за Нова година у нас\t"}
{"url": "https://trud.bg/%d1%81%d0%b8%d0%b4%d0%b5%d1%80%d0%be%d0%b2-%d0%ba%d0%b0%d1%80%d0%b0%d0%ba%d0%b0%d1%87%d0%b0%d0%bd%d0%be%d0%b2-%d0%b8-%d1%81%d0%b8%d0%bc%d0%b5%d0%be%d0%bd%d0%be%d0%b2-%d0%b8%d0%b7%d0%bd%d1%83%d0%b4/", "text": "Красимир Каракачанов и Валери Симеонов са измамници и изнудвачи. Те измамиха своите избиратели и изнудиха ГЕРБ и премиера Борисов да си върнат партийната субсидия, но не изнудиха минималната пенсия да стане 300 лв. Това заяви лидерът на АТАКА Волен Сидеров в предаването „Неделник” по АЛФА ТВ, съобщиха от партията. Той подчерта, че представителите на АТАКА са гласували против вдигането на субсидията от 1 на 8 лв. и още преди години е предлагал 0 лв. за партиите. „Самият Борисов си призна, че коалиционните партньори (той няма предвид мен, мен не ме брои за такъв) са му извили ръцете и са казали, че няма да гласуват за Бюджет 2020, ако ГЕРБ не приемат връщането на субсидията. Т.е. да си осигурят партийния комфорт, но не и да гласуват 300 лв. минимална пенсия. ВМРО и НФСБ можеха да кажат на ГЕРБ, че няма да гласуват бюджета, ако не приемат минимум 300 лв. пенсии”, отсече Сидеров. „На тях не им пука за възрастните хора, на тях им пука партиите да си върнат субсидията, т.е. да получат пари от държавния бюджет”, заяви още председателят на АТАКА.  Той е категоричен, че минималните пенсии можеше да станат 300 лв. „Отърваха се от мен, защото аз държа на това. АТАКА ще продължава да се бори за вдигане на доходите на българите”, подчерта още Сидеров. Лидерът на АТАКА е силно възмутен, че медиите не питаха ГЕРБ защо толкова лесно могат да бъдат изнудени от ВМРО и НФСБ за парите на партиите. „Те са заплашили, че ако не стане, ще сринат бюджета. 21 души от ВМРО и НФСБ си играят със съдбата на милиони българи и тяхното заплащане”, смята Сидеров. Припомняме, че журналистката от АЛФА ТВ, която попита представителите на ВМРО и НФСБ защо не гласуваха за предложението за 300 лв. минимална пенсия, както обещаха, вече няма достъп до сградата на Народното събрание, тъй като лично Цвета Караянчева й отне акредитацията, както и на оператора на телевизията.", "date": "2019.12.08", "title": " Сидеров: Каракачанов и Симеонов изнудиха ГЕРБ за пари за партиите, вместо за пенсии"}
{"url": "https://trud.bg/%d0%b0%d0%b2%d1%81%d1%82%d1%80%d0%b8%d0%b9%d0%ba%d0%b0-%d0%bf%d0%be%d0%b1%d0%b5%d0%b4%d0%b8-%d1%88%d0%b8%d1%84%d1%80%d0%b8%d0%bd-%d0%bd%d0%b0-%d1%81%d0%bf%d1%83%d1%81%d0%ba%d0%b0%d0%bd%d0%b5/", "text": "Австрийката Никол Шмидхофер спечели спускането в канадския курорт Лейк Луис, старт за световната купа в алпийските ски. Победителката изпревари с 0,13 секунди Микаела Шифрин (САЩ), трикратна носителка на Големия кристален глобус и настоящата световна шампионка. Въпреки второто място Шифрин увеличи аванса си в генералното класиране. Тя е начело с 446 точки пред Мишел Гизин (Швейцария) със 176 т. Италианката Франческа Марсалия пък стигна до първия си подиум в кариерата – трета, като завърши с пасив от 0,43 сек след победителката. При мъжете стартът бе спечелен от Беат Фойц (Швейцария), за когото това бе девети триумф в дисциплината. На 0,41 сек след него изостана Йоан Клери (Франция).", "date": "2019.12.08", "title": " Австрийка победи Шифрин на спускане"}
{"url": "https://trud.bg/%d1%82%d1%80%d1%8a%d0%bc%d0%bf-%d1%81%d0%b5%d0%b2%d0%b5%d1%80%d0%bd%d0%b0-%d0%ba%d0%be%d1%80%d0%b5%d1%8f-%d0%bc%d0%be%d0%b6%d0%b5-%d0%b4%d0%b0-%d0%b7%d0%b0%d0%b3%d1%83%d0%b1%d0%b8-%d0%b2%d1%81%d0%b8/", "text": "Президентът на САЩ Доналд Тръмп предупреди, че Северна Корея може „да загуби всичко“ заради враждебността към Съединените щати, след като Пхенян заяви, че е провел „голямо“ ново изпитание на оръжие, предава AFP. „Ким Чен-ун е прекалено умен и има твърде много да губи. Всъщност всичко, ако той действа по враждебен начин“, написа в туитър Тръмп в отговор на проведения тест в космическия център „Сохе“. „Той подписа силно споразумение за денуклеаризация с мен в Сингапур“, продължи Тръмп. „Той не иска да развали специалните си отношения с президента на Съединените щати или да се намесва в изборите за президент на САЩ през ноември.“ Северна Корея заяви в събота, че разговорите за ядрено разоръжаване със САЩ не „стоят на масата за преговори“, и успоредно с това отправи жестока критика европейските страни в Съвета за сигурност на ООН, които наскоро осъдиха “провокативните” изстрелвания на балистични ракети от Пхенян. Изявлението на посланика на Северна Корея в ООН Ким Сонг дойде, след като Белгия, Естония, Франция, Германия, Полша и Великобритания в сряда осъдиха “продължаващите изпитвания на балистични ракети от Северна Корея” и призоваха за строго прилагане на санкциите срещу Пхенян. Имайки предвид „параноята“ на европейците и „враждебната политика“ на Съединените щати през последните месеци, Сонг каза, че Северна Корея „няма нужда да води продължителни разговори със САЩ сега и ядреното разоръжаване вече не стои на масата за преговори.”", "date": "2019.12.08", "title": " Тръмп: Северна Корея може да загуби всичко заради враждебността към САЩ"}
{"url": "https://trud.bg/%d0%bf%d1%80%d0%be%d1%82%d0%b5%d1%81%d1%82%d0%b8-%d0%b2-%d0%ba%d0%b8%d0%b5%d0%b2-%d0%bf%d1%80%d0%b5%d0%b4%d0%b8-%d1%81%d1%80%d0%b5%d1%89%d0%b0%d1%82%d0%b0-%d0%bd%d0%b0-%d0%b7%d0%b5%d0%bb%d0%b5%d0%bd/", "text": "Над 5000 души демонстрираха на емблематичния киевски площад „Майдан“ в навечерието на първата среща между президентите на Украйна и на Русия – Володимир Snimka, съобщи  . Митингът беше свикан от прозападната опозиция, а участниците скандираха призиви към Зеленски да не допуска федерализация на страната с избори в Донбас преди Москва да оттегли подкрепата си за сепаратистите. Бившият президент Петро Порошенко посъветва Зеленски да не вярва на Путин и да не се страхува от него. Двамата лидери ще разговарят утре в Париж с посредничеството на френския президент Еманюел Макрон и германската канцлерка Ангела Меркел.", "date": "2019.12.08", "title": " Протести в Киев преди срещата на Зеленски с Путин"}
{"url": "https://trud.bg/%d0%bd%d0%b5%d0%bd%d0%be-%d0%b4%d0%b8%d0%bc%d0%be%d0%b2-%d0%bf%d0%b0%d1%80%d0%b8%d0%b6-e-%d0%bf%d0%be-%d0%b7%d0%b0%d0%bc%d1%8a%d1%80%d1%81%d0%b5%d0%bd-%d0%be%d1%82-%d1%81%d0%be%d1%84%d0%b8%d1%8f/", "text": "„Превишението на нивото фини прахови частици е свързано с отоплението, през нощта трафикът не е силен. Видин и Париж са по-замърсени от София, тя е след 20-то място. Това не трябва да ни успокоява, въпросът е че сме сред градовете, където има замърсяване с фини прахови частици“. Това коментира министърът на околната среда и водите Нено Димов по  . „Домашното отопление използва голямо количество въглища, има изпратена наредба за ограничение на сяра и пепел във въглищата. Тя въвежда изисквания в количеството им в употреба за бита. През миналата година сключихме със 7 общини договори за подмяна на инсталациите. Въглищата са много важен източник на енергия за България“, сподели той. „Икономическата част е безспорно важна, но трябва да обърнем внимание на околната среда. RDF не може да замени въглищата, те са много важни за нашата страна. Нивото на депониране трябва да падне под 10%. Има разлика от 25% която трябва да се използва чрез изгаряне. Хората очакват първо да бъде инвестирано, после да бъде разрешено използването на тези горива“, заяви Димов. „Зелените отпадъци могат да са внасят, но не за да се изгарят. Потокът, който минава през митницата, се публикува. За RDF фирмите трябва да получат разрешение от конкретната страна за внос, а и да се види къде може да бъдат изгорени“, каза още той. „Има прецедент в Сливен, това е един от градовете, който покри изискванията за фини прахови частици. Разширяването на топлопреносната система е най-добрия начин за качеството на въздуха, но при спазване на нормите от ТЕЦ-овете. Те могат да се контролират, за разлика от домакинствата. Министерството е краен етап за разрешение, трябват становища от регионалните инспекции, здравната инспекция. Даваме възможност тежките процедури да бъдат съвместени. Тогава се съкращава срока с повече от 6 месеца“, обясни министърът. „Водите се управляват от много институции. Ние следим 52 язовира, 12 са за питейно водоснабдяване. Някои от другите са към едно предприятие. Водата е много ценен ресурс. Всеки има нужди, важно е вода, която се използва за битово-питейни нужди, да не се използва за промишлени. На тях не им трябва толкова чиста вода. В Перник основният проблем са огромните течове. Там дебитът е малък. Имало е отклоняване. Водата се увеличи, но в последните дни пак намаля, сигурно защото водата е замръзнала. Дългосрочното решение е намаляване на течовете. Това е проблем за голям част от страната. За ВиК сектора се дават най-много пари. Подписали сме с ВиК оператори за над 800 млн. лева. Проблемът с Перник е въпрос на ВиК оператора“, коментира министър Димов. „През миналата седмица успяхме да парираме желанието на „зелените” комунисти. За тях парите са движеща сила, това е новият комунизъм. Можем да приемем магистрала „Струма“ като екологичен проект в района“, завърши Нено Димов.", "date": "2019.12.08", "title": " Нено Димов: Париж e по-замърсен от София, но това не ни успокоява"}
