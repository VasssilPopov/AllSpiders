{"url": "https://trud.bg/%d0%b7%d0%b0%d0%bc%d1%80%d0%b0%d0%b7%d1%8f%d0%b2%d0%b0%d1%82-%d0%b7%d0%b0-2-%d0%b3-%d1%86%d0%b5%d0%bd%d0%b8%d1%82%d0%b5-%d0%bd%d0%b0-%d0%bb%d0%b5%d0%ba%d0%b0%d1%80%d1%81%d1%82%d0%b2%d0%b0%d1%82/", "text": "Цените на лекарствата, които се отпускат без рецепта в аптеките, ще бъдат замразени през следващите две години. Това реши Министерският съвет в сряда. Срокът на забраната, която действаше и през последните три години, се удължава, тъй като медикаментите, които са без лекарско предписание, не са на регистрационен режим и не подлежат иначе на регулация, което е предпоставка за по-високи цени. Това се посочва в мотивите към решението. Така притежателите на разрешения за употреба или техни представители няма да могат да заявяват увеличения през 2018 и 2019 г. Намесата на държавата в ценообразуването на тези медикаменти е абсурдна и има за цел единствено социален отзвук, категорични са от бранша на фармацевтите. “Това решение противоречи на принципите на свободния пазар и на конкурентноспособността”, обясни пред “Труд” председателят на Асоциацията на собствениците на аптеки в България Николай Костов. По думите му регулация от страна на държавата трябва да има, но за лекарствата, които са по лекарско предписание и се заплащат от НЗОК. Останалото би трябвало да е въпрос на предпочитание на пациента и на конкуренция между фирми, лекарствени молекули и т.н., допълни той. Въпреки че и до сега действаше забрана за увеличение на цените, разлика имаше при някои медикаменти без рецепта, в зависимост от различните аптеки. Причината за това е, че част от търговците са успявали да договарят по-големи отстъпки за отделни продукти в стремежа си да са конкурентноспособни и да функционират. Министерски съвет реши още да се промени списъка с комбинирани медикаменти, които НЗОК заплаща. От него ще бъдат извадени лекарствата, които имат съставка, разрешена за свободно закупуване от аптеките. Така, ако един медикамент съдържа вещество с режим “без лекарско предписание”, то той ще бъде изваден от позитивния списък. От фармацевтичния бранш обясниха, че броят на тези лекарства не е голям и в това отношение съществена промяна за пациентите догодина няма да има. Отпада параграф 6 от Закона за НЗОК, който налагаше забрана за реимбурсиране на лекарства с нови молекули от страна на касата през следващата година. Средствата, необходими за иновативни медикаменти през 2018 г., в размер на 28 млн. лв., ще бъдат осигурени чрез вътрешни икономии и контрол на медицинските дейности. Това обясни пред “Труд” Менда Стоянова, председател на Комисията по бюджет и финанси. Мораториумът, с който се спираха средствата за 32 нови молекули, ще бъде отменен със спешна актуализация на бюджета на касата в парламента днес. Около решението се обединиха всички политически партии по време на заседанието на председателския съвет на Народното събрание в сряда.", "date": "2017.12.20", "title": " Замразяват за 2 г. цените  на лекарствата без рецепта\t\t\t"}
{"url": "https://trud.bg/%d0%b0%d1%80%d0%b5%d1%81%d1%82%d1%83%d0%b2%d0%b0%d0%bd%d0%b8%d1%8f%d1%82-%d0%b1%d1%80%d0%b0%d1%82%d0%be%d0%b2%d1%87%d0%b5%d0%b4-%d0%bd%d0%b0-%d0%b4%d0%b0%d0%bc%d0%bb%d0%b0-%d1%87%d0%b5%d1%81%d1%82/", "text": "Първи братовчед на 7-годишната Дамла е задържан и обвинен за убийството й. 25-годишният Мехмед Г. Х. е направил самопризнания и снощи бе разпитан пред съдия. Трупът на Дамла бе открит в жилището й в неделя сутринта. На зловещата находка се натъкнала майка й Садет Муса (38 г.) , която се прибрала от нощна смяна. Главата на мъртвото дете била омотана с тиксо, но не то е причинило задушаването. Убиецът е притискал устата и носа на момиченцето. До ареста на братовчеда се стигна, след като вчера сутринта криминалисти обградиха жилище в района на автогарата в Момчилград. По неофициална информация край него било открито и тиксо. По-късно полицаи обградиха и апартамент в града, където задържали Мехмед. “На разпита е направено пълно признание. То е свързано с другите доказателства, открити в периода на интензивната работа. Ще бъде бъде извършен и следствен експеримент”, заяви главният прокурор Сотир Цацаров. Мехмед е обвинен за убийство, извършено по особенно мъчителен начин. Според прокуратурата младият мъж е племенник на майката на детето. Той имал ключ от жилището им и с него проникнал в апартамента. До редакционното приключване на броя не стана ясен мотивът за зверството. Според местни хора той често бил виждан да извежда Дамла на разходка и помагал при гледането й. След убийството той дори се появил в болницата, където било тялото на детето. Бързо обаче си тръгнал, тъй като твърдял, че му е лошо. Майката на детето Садет Муса пък бе задържана за 72 часа и й бе повдигнато обвинение, че не е полагала достатъчно грижи за малката си дъщеричка и я оставяла нощем сама. До преди дни Дамла била гледана от баба си, докато майката е нощна смяна, но възрастната жена заминала при близки в Турция. Очаква се днес да се реши дали майката да остане в ареста.", "date": "2017.12.20", "title": " Арестуваният братовчед на Дамла често я извеждал на разходка\t\t\t"}
{"url": "https://trud.bg/%d0%b0%d0%bd%d0%b3%d0%b5%d0%bb%d0%ba%d0%be%d0%b2%d0%b0-%d1%82%d1%83%d1%80%d0%b8%d1%81%d1%82%d0%b8%d1%82%d0%b5-%d0%bf%d0%be%d1%81%d1%82%d1%80%d0%b0%d0%b4%d0%b0%d0%bb%d0%b8-%d0%be%d1%82/", "text": "Ще получат обезщетения туристите на „София тур и Холидей“, които не успяха да реализират почивките си, след като на 19 декември   обяви в сайта си, че прекратява дейността си. Това заяви министърът на туризма Николина Ангелкова след среща с изпълнителните директори на двете застрахователни дружества „Алианц България“ и „Групама“, с които фирмата е имала договори, съобщиха от пресслужбата на министерството. Туроператорът е изключително некоректен, защото не спазва ангажиментите си, предвидени в Закона за туризма, посочи министърът. Според текстовете, когато туроператор обяви неплатежоспособност, е длъжен незабавно да изпрати информация до министерството и до застрахователните компании за това какви сключени договори има с клиенти и с какви контрагенти работи – турагенции, хотели, авиокомпании. За съжаление в уведомлението от „София тур и Холидей“ няма информация какъв е броят на пострадалите клиенти и какъв е размерът на евентуалните щети, поясни министър Ангелкова. Тя посочи още, че това може да забави процедурата по изплащане на обезщетенията, която може да стартира, след като се съберат необходимите документи, свързани с броя на потърпевшите. Лично се ангажирам да следим непрекъснато случая, заяви министърът. „Обезщетения ще се плащат на хората “, заяви Орлин Пенев, изпълнителен директор на „Алианц България“. Той обясни, че не се изплащат на принципа първи по ред, първи по право. Трябва да се съберат всички искове и сумата да се раздели пропорционално спрямо това, което всеки е платил на търговеца, ако не стига за покриване на пълните суми. Пенев уточни, че все още не се знае какъв е размерът на исковете, за това не може да се каже и дали ще стигнат парите за всички. При нас има подадени малко повече от 80 иска, за които все още не е установено към кой от застрахователите трябва да се насочат, добави още изпълнителният директор на „Алианц България“ . Лимитът на полицата на „София тур и Холидей“ е 450 хил. лв., а към „Групама“ е 25 хил. лв. Пенев беше категоричен, че сума от 1 млн. лв., каквато беше обявена от туроператора, не съществува. „Групама“ също ще изплаща обезщетения, каза изпълнителният директор на компанията г-жа Селин Болар. Досега в министерството не са получавани сигнали за нарушения „София тур и Холидей“, информира министър Ангелкова. Тя поясни, че с прекратяването на дейността, туроператорът не се заличава автоматично от Националния туристически регистър. Това е отделна процедура, която ще стартира и ще отнеме известно време. За улеснение на потребителите в Националния туристически регистър с червено се подчертават тези туроператори, които са заличени. Очаква се до края на седмицата съвместно със застрахователните компании да се установи точният брой на пострадалите от некоректната фирма. Все още обаче не може да се каже в какви срокове потърпевшите ще може да си получат обезщетенията. Министерство на туризма ще сигнализира за случая МВР и прокуратурата, за да може и те да направят необходимите проверки и действия. Министерството на туризма проверява валидността на застраховките на всички туроператори, включени в Националния туристически регистър. Компании, които работят без задължителната полица ще бъдат предложени за заличаване от регистъра. С цел превенция на подобни случаи и засилване на контрола Министерството на туризма подчертава необходимостта от създаване на инспекторат, съобщи министър Ангелкова. И поясни, че това ще стане с промени в Закона за туризма през следващата година. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.20", "title": " Ангелкова: Туристите, пострадали от „София тур и Холидей“ ще получат обезщетения"}
{"url": "https://trud.bg/%d1%82%d1%80%d0%b8-%d0%b4%d0%b5%d1%86%d0%b0-%d0%bf%d0%be%d1%81%d1%82%d1%80%d0%b0%d0%b4%d0%b0%d1%85%d0%b0-%d0%bf%d1%80%d0%b8-%d0%b8%d0%b3%d1%80%d0%b0-%d1%81-%d0%bf%d0%b8%d1%80%d0%b0%d1%82%d0%ba%d0%b8/", "text": "Три деца пострадаха при игра с пиратки в столицата. Според информация на МВР инцидентът е станал в района на Южния парк. Две от децата са в Пирогов, като едното е с нараявания на ръцете, а другото с наранявания на лицето. Третият пострадал е в ИСУЛ с по-леки травми. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.20", "title": " Три деца пострадаха при игра с пиратки в столицата"}
{"url": "https://trud.bg/%d0%b4%d0%b0%d0%b2%d0%b0%d1%82-%d0%b1%d0%b8%d0%b2%d1%88%d0%b8%d1%8f-%d1%82%d0%b5%d1%85%d0%bd%d0%b8%d0%ba%d1%83%d0%bc-%d1%81%d1%82%d0%b0%d0%bb%d0%b8%d0%bd-%d0%bd%d0%b0-%d1%81%d0%bf/", "text": "Правителството предостави на Висшия съдебен съвет (ВСС) правото на управление върху имота на столичния бул. “Александър Стамболийски” №82. Това е бившият Образцов механотехникум “Сталин”. Там ще бъдат настанени специализираният съд и прокуратура. Решението е в отговор на молбата на спецмагистратите спешно да се разгледа въпроса за нова сграда с кабинети и съдебни зали. Вчера контактна група от ВСС, начело с главния прокурор Сотир Цацаров, се срещна с премиера Бойко Борисов. В момента спецмагистратите се помещават на ул. “Черковна”. Площта на техникума е 8 дка и сградата не се използва. Образцовият механотехникум в София е създаден през 1883 г. с указ на княз Александър I Батенберг.", "date": "2017.12.20", "title": " Дават бившия техникум  “Сталин” на спецсъда"}
{"url": "https://trud.bg/%d1%80%d0%be%d1%81%d0%b8%d1%86%d0%ba%d0%b8-%d1%82%d1%8f%d0%bb%d0%be%d1%82%d0%be-%d0%bc%d0%b8-%d0%bd%d0%b5-%d0%b8%d0%b7%d0%b4%d1%8a%d1%80%d0%b6%d0%b0/", "text": "Томаш Росицки обяви край на славната си кариера. Чехът, който игра за „Спарта“ (Прага), „Борусия“ (Дортмунд) и „Арсенал“, заяви, че тялото му не може да понесе натоварванията и се оттегли на 37-годишна възраст. „Знаех, че този ден неизменно ще настъпи – каза Росицки, чиято кариера продължи 19 години. – Все по-трудно ми е да се готвя за мачове. Мислено осъзнавам, че искам да играя, но тялото ми говори обратното. Имах страхотна кариера. Обичам футбола и не съжалявам за нищо. Радвам се, че започнах пътя си в големия футбол от „Спарта“ и успях тук да изиграя последния си мач. Играл съм и за по-големи клубове, но именно от Прага стигна до тях. Този клуб обичам най-много.“ Томаш Росицки има 474 официални мача на клубно ниво, 58 гола и 70 асистенции в тях. За Чехия той регистрира 105 мача с 23 гола. Печелил е два пъти шампионата на Чехия и веднъж този на Германия. Вдигал е купата на Германия с „Борусия“, има и два трофея на ФА Къп с „Арсенал“.", "date": "2017.12.20", "title": " Росицки: Тялото ми не издържа"}
{"url": "https://trud.bg/%d0%b2%d1%8a%d0%bd%d1%88%d0%bd%d0%b8%d1%8f%d1%82-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b7%d0%b0%d1%85%d0%b0%d1%80%d0%b8%d0%b5%d0%b2%d0%b0-%d1%89%d0%b5-%d0%b8%d0%bc%d0%b0%d0%bc/", "text": "Ще имаме мнение по   с Полша, но е важно страната да бъде изслушана и тогава ще оповестим мнението си кат страна от ЕС. Това каза пред  външният ни министър Екатерина Захариева. Европейската комисия предложи страната да остане без право на глас при обсъждането и вземането на решения от Европейския съюз. Причината е, че според Брюксел готвената от властите правосъдна реформа застрашава върховенството на закона в страната. Полското правителство определи решението като политически мотивирано. „Има процедура по изслушване на Полша, обсъждане в съвета по общи въпроси, за да се движи тази процедура 22 държави трябва да подкрепят препоръките на комисията, след което обсъждане и в ЕП, което също трябва да се подкрепи. Но това не е процедура по отнемане на глас, което е процедура по чл. 7, ал. 2.“ Казусът „Полша“ се обсъжда повече от година. Имеше вече две обсъждания в съвет по общи въпроси по време на малтийското председателство и по време на естонското, тази процедура е много тежка, обясни още Захариева.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.20", "title": " Външният министър Захариева: Ще имаме мнение по въпроса с Полша, след като страната бъде изслушана"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d1%82%d1%8a%d1%80%d1%81%d0%b8-%d0%bf%d0%be%d0%bc%d0%be%d1%89-%d0%be%d1%82-%d0%b5%d0%b2%d1%80%d0%be%d0%bf%d0%be%d0%bb-%d0%b7%d0%b0-%d0%bf%d1%80%d0%b5/", "text": "България ще си сътрудничи с Европол по темата биткойн и кибервалути. С изпълнителния директор на службата Роб Уейнрайт се договорихме да ни предоставят и експертна помощ. Темата е сложна и трябва да има 100% прозрачност. Обсъдихме и бъдещото сътрудничество за сигурност между Великобритания и Европейския съюз – това пише в официалния профил на Бойко Борисов във фейсбук по повод срещата му с Роб Уейнрайт, провела се по-рано днес в София. Към публикацията в социалната мрежа има и видео от дискусията „Отвъд Брекзит – бъдещото сътрудничество за сигурност между Обединеното кралство и Европейския съюз“, организирана от Британското посолство и ПанЕвропа България. На нея министър-председателят обяви, че преди повече от десетилетие от Европол не са имали желание да обменят информация с България, защото на политическо ниво е имало голямо недоверие. „Понастоящем с Великобритания вече са изградени трайни връзки, като обменът на информацията е на 100 процента. Независимо от детайлите на излизането на Великобритания, трябва да се запази изграденото доверие“, заяви Борисов, допълвайки, че е оптимист по този въпрос. От своя страна Роб Уейнрайт, който също бе на дикусията, благодари на страната ни за подкрепата, която властите у нас оказват на Европол.", "date": "2017.12.20", "title": " България търси помощ от Европол за престъпленията с биткойни"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%be%d1%82-%d0%b1%d1%80%d0%be%d1%8f-%d0%bd%d0%b0-%d1%82%d1%80%d1%83%d0%b4-%d0%b2-%d1%87%d0%b5%d1%82%d0%b2-4/", "text": "  Цените на лекарствата, които се отпускат без рецепта в аптеките, ще бъдат замразени през следващите две години. Това реши Министерският съвет в сряда. Срокът на забраната, която действаше и през последните три години, се удължава, тъй като медикаментите, които са без лекарско предписание, не са на регистрационен режим и не подлежат иначе на регулация, което е предпоставка за по-високи цени. Това се посочва в мотивите към решението. Министерски съвет одобри разходи от 1, 53 млрд. лв. Най-голямата сума е 1 млрд. лв. за Министерството на регионалното развитие и благоустройството по програма за саниране. Решението бе прието на вчерашно заседание на МС, седмица след като бяха гласувани други 730 млн. лева за държавния бюджет.   На цялата територия на Национален парк „Пирин” се въвеждат следните допълнителни забрани: строителство на нови и разширяване на съществуващи ски писти и съоръжения. Дословно това е записал Тома Белев в стария, но още действащ план за управление на Национален парк „Пирин”. През 2004 година Белев е участвал в написването на плана, като е разработил лично частта „Управленска структура, режими и норми”, показа проверка на „Труд”. Първи братовчед на 7-годишната Дамла е задържан и обвинен за убийството й. 25-годишният Мехмед Г. Х. е направил самопризнания и снощи бе разпитан пред съдия. Трупът на Дамла бе открит в жилището й в неделя сутринта. На зловещата находка се натъкнала майка й Садет Муса (38 г.) , която се прибрала от нощна смяна.   Интервю с вицепрезидента Илияна Йотова         В годините на прехода е натрупана голяма несправедливост в заплащането на труда – анализ на проф. Стефан Стоилов           Извънредните органи като този за борба са корупцията, може да доведат единствено до извращение над правосъдието и в крайна сметка до целофанова диктатура – коментар на Емил Спахийски     Силует на Филип Трифонов          ", "date": "2017.12.20", "title": " Вижте акцентите от броя на „Труд“ в четвъртък, 21 декември 2017"}
{"url": "https://trud.bg/%d0%bd%d0%b0%d1%82%d0%b8%d1%81%d0%ba%d0%b0%d1%82-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b4%d0%b0-%d0%bf%d1%80%d0%b8%d0%b7%d0%bd%d0%b0%d0%b5-%d1%85%d0%be%d0%bc%d0%be%d0%b1%d1%80%d0%b0/", "text": "В навечерието на „тихата нощ“, на най-семейния празник през годината – Бъдни вечер, ни се налага да кажем това, което мнозина не вярваха, че ще се случи. То е тук и ако не се предприемат действия своевременно, утре ще е опасно късно. Защото рисковете пред катастрофиралата в демографско отношение България, са в пъти по-големи от тези, пред които са изправени държави, които отдавна са били принудени да отстъпят от заветите на древността. Стотиците милиони долари, инжектирани у нас повече от 20 години през грантовете на чужди фондации, повечето под опеката на мизантропа Сорос, не само създадоха армия от фанатизирани марионетки, получаващи заплати от нароилите се псевдо „граждански“ организации, но са на път да нанесат най-жестокия си удар върху българската нация. Удар, който никой не помни в 1336-годишната история на България. Много скоро страната ни може да бъде изнудена да допусне легализирането на хомосексуални бракове. Гей-браковете чукат на вратата на всяко българско семейство, без значение дали е източно-православно, католическо, мюсюлманско или атеистично. Портата на самоунищожението, отключена от българофобите от всевъзможните соросоидни общества и комитети, не без съучастието на неолибералните чуждестранни наместници у нас, вече е широко отворена. Така че заразата, която е плъзнала из държавите-членки на ЕС, и взимаща за жертва една по една страните, непризнали все още браковете между гейове и лесбийки за равнопоставени с този между мъж и жена, ще нахлуе и у нас. Отдавна разконспирираните сценарии за унищожение на националната идентичност, за сриване на традициите и семейството, на които са жертва 500 милиона европейци, стават все по-жестоки. Очевидно не бе достатъчно, че ЕС бе подложен на невижданата многомилионна миграционна напаст в последните  години, та сега, през съучастието на превърналия се в Трибунал на неолибералната диктатура Европейски съд за правата на човека (ЕСПЧ), на страните-членки на ЕС почти силово се налага да официализират по правов ред съжителството на еднополови индивиди. Вече отдавна не става въпрос за прайдове и паради, за перушини и розови перуки, става въпрос за самоунищожение на Стария континент – целенасочено, организирано и упорито преследвано с всички методи на модерната война – информационната. Три седмици преди Коледа, контролирано в група онлайн медии, свързани с лобистите на Сорос у нас, бе мултиплицирана една и съща „новина“ – „Ще признае ли България брак между хомосексуални, сключен в чужбина?“. Пропагандирането мина през мейнстрийм телевизиите – Нова тв и бТВ, които напоително и захаросано показаха на зрителите си историята на две българки, които са сключили брак във Великобритания, където хомосексуалните бракове са разрешени. Казусът бе дотолкова манипулативно поднесен, че никой не си направи труда да обясни как и защо едната от двете „младоженки“ не желае да разкрива самоличността си, представена е само с инициалите Д.К., а лицето й бе прикрито на показаните в телевизионните репортажи снимки от „брака“ в Англия. Сапунената история би могла да приключи тук, ако обаче, двойката не съдеше Столичната община, която напълно закономерно отказва да признае брака. Адвокат по делото на жалбоподателя „случайно“ е активистка от гей-лобистка организация, която само на пръв поглед „няма“ общо със соросоидния хелзинкски комитет. И понеже дяволът винаги е в детайлите, нека акцентираме върху тях. 1. Забелязвате ли, че „бракът“ е между жени? Не е трудно да се досетим как биха гледали повечето българи, ако (мъжка) гей-двойка съдеше Столичната община за признаване на брака им. Точно заради това прокситата на Сорос са заложили на двойка жени.  2. Дали обаче бракът им е реален, а не фиктивен? Въпросът е основателен, най-малкото заради желанието на едната половинка нейната самоличност да остане скрита.  3. Кое кара БХК да не застава с името си, а предпочита задкулисно да дирижира кампанията срещу Столичната община, а и срещу Административен съд-София град, който трябва да разгледа делото? Може би така соросоидите се надяват да не предизвикат негативна обществена реакция, с оглед на затвърдилото се мнение сред мнозинството от българите за пагубната роля от дейността на БХК у нас. Има още един детайл, който разкрива мащабите на плана за превръщането на ЕС в зона без бъдеще. По приложената и у нас схема на двете жени, сключващи брак в държава-член на ЕС, която допуска хомосексуалните „семейства“ и искащи след това този брак да бъде признат в страна, която не е променила законодателството си, само в последния месец бяха публично атакувани поне три държави от Стария континент – Австрия, Италия, Румъния. В началото на декември КС на Австрия е разпоредил сключването на еднополови бракове да бъде легализирано, считано от 1-ви януари 2019 г. Съдът е бил сезиран от двойка жени, на които е била забранена регистрация на брака от общината във Виена. И Австрия стана 16-та държава-член на ЕС, която разреши хомосексуалните „семейства“. Подобно дело е в ход и в Румъния, където двойка хомосексуалисти искат признаването на брака им, сключен в чужбина, като единият от младоженците е американски гражданин. Миналата седмица от БХК пък се похвалиха с решение на ЕСПЧ, който е осъдил Италия по жалба от шест хомосексуални двойки, които са сключили бракове в чужбина. Първоначално властите в Италия отказали да легализират еднополовото съжителство като семейно. Неотдавна Италия, обаче, стана поредната държава от ЕС, която разреши тези бракове. Много по-важно е това, което от БХК уточняват в съобщението си до българските медии по повод решението на „техния“ Съд за правата на човека. Защо е техен ли? Защото българският съдия в Страсбург – Йонко Грозев, е един от основателите на соросоидната организация преди повече от 20 години. А днес е уреден на огромна заплата в ЕСПЧ. „Решението е срещу Италия и обвързва Италия. Но от него е видно, че България нарушава конвенцията, като не предоставя никаква закрила на еднополовите двойки и е застрашена от осъждане, ако съдът бъде сезиран“. Това ни казват „учениците“ на Йонко Грозев. Думите са на неизвестната адвокатка Адела Качаунова, представена като директор на Правната програма на БХК. От около година Качаунова е член и на ръководството на политическото ГМО на олигархията – „Да, България“.  БХК не пропускат да припомнят, че в България е в ход дело на „семейна“ двойка жени. Не е трудно да допуснем, че ако българският съд, както би било редно, приеме, че общественият интерес надделява и откаже да принуди Столичната община да впише хомосексуалния брак, то именно БХК или някое от производните му ще побързат да заведат дело срещу България в Страсбург. В съобщението до медиите от соросоидното НПО, защитник на хомосексуалисти, убийци, сектанти и т.н., дори назидават страната ни, че е една от „едва“ 16-те от тези 47 държави, членки на Съвета на Европа, които не допускат „под никаква форма узаконяване на връзките на еднополови двойки“. Какво трябва да предприемем? 1. След десет дни България ще поеме председателството на Съвета на ЕС. Шестмесечен период, в който загрижените за българския род могат много ясно да покажат на над 20 000 европейски гости, които ще дойдат у нас, че българите държим на семейството и не желаем да допуснем влошаване на и без това катастрофалното демографско положение.  2. Нужно е ангажиране на политическия елит, на академичната общност, на експерти, на авторитетни общественици, на Православната църква, на мюсюлманското и другите вероизповедания, които да застанат в защита на изконните семейни ценности и традиции. Защото ответната страна води мащабна война срещу правото на нормалните да живеят нормално.  3. Необходима е мащабна обществена мобилизация, най-малкото, защото човечеството дори не е наясно какви биха били последиците за следващите поколения от масовото легализиране на хомосексуалните бракове, засега в Европа, Щатите, Канада и Австралия. Знае ли някой какво ще се случи с психиката на едно дете, на един младеж, който през първите 10-15 години от съзнателния си живот е имал за „баща“ жена или за „майка“ – мъж?  4. Без обществен дебат, преди година и половина България е подписала т.нар. Истанбулска конвенция, която официално се твърди, че цели засилване на борбата с домашното насилие, но мнозина виждат в документа възможност за уреждане на еднополовото съжителство. И макар за момента това да се отрича от компетентните български власти, то е редно „Обединените патриоти“, като част от управляващото мнозинство, много сериозно да се замислят – биха ли подкрепили ратификацията на документа от българския парламент. Документ, който отменя половата идентичност и я заменя с „джендър“ такава.  5. От съществено значение е кой точно съдия гледа казуса по делото в Административен съд – София град, както и кои съдии биха го направили, ако се стигне до обжалване пред по-горната инстанция. Това е важно заради известните пристрастия на определена група съдии у нас, концентрирани основно в компрометирания Съюз на съдиите в България, към политически партии като „Да, България“ и ДЕОС, които са част от лобистите за официализиране на хомосексуалните бракове и у нас. Очевидно е дошло време да предпазим истинското семейство между мъж и жена, ако искаме да има поколения и след нас…", "date": "2017.12.20", "title": " Натискат България  да признае хомобраковете\t\t\t"}
{"url": "https://trud.bg/%d1%83%d0%bd%d0%b8%d0%b2%d0%b5%d1%80%d1%81%d0%b8%d1%82%d0%b5%d1%82%d1%81%d0%ba%d0%b0%d1%82%d0%b0-%d0%bd%d0%b8-%d1%81%d0%b8%d1%81%d1%82%d0%b5%d0%bc%d0%b0-%d0%be%d1%82-%d1%81%d0%bf%d0%b5%d1%86%d0%b8/", "text": "Университетската система в страната не се изчерпва само с броя на висшите училища. За да се идентифицират проблемите в нея, тя трябва да се разглежда в своето единство от университети и сложилата се тяхна структура на факултети и учебно-научните направления (специалности), както и с университетските филиали за изнесено обучение и с университетските колежи. За тази цел ще анализираме само някои от основните факти, водещи до деформации в системата за висше образование, намаляване на качеството на подготовка на университетските кадри и разминаването на тяхната квалификация с потребностите на пазара на труда. Както се обосновах в  , не броят на университетите е този, който смущава и води до по-ниско качество на образованието. Смущава ме деформацията в учебно-научните направления в новопоявилите се, а така също и в някои от „старите“ висши училища. Особено силно видна е тази деформация в направленията с непомерното развитие на обучението по икономика и по право. Ще се спра първо на икономическото обучение (икономика, администрация и управление и отчасти – туризъм) поради неговата най-голяма експанзия във всичките му разновидности. До 1990 г. в България имаше три висши училища по икономика. Това са сегашните УНСС, Икономически университет във Варна и Стопанска академия в Свищов. Понастоящем те вече са 11, от които 3 са посочените по-горе стари университети, плюс още 6 нови специализирани висши училища в областта на икономиката и още 2 колежа в същата област. Или една трета от всички новосъздадени висши училища в България са по икономика. Експанзията на икономическото обучение обаче не свършва дотук. Като изключим тези 11 висши училища по икономика, още поне 15 други висши училища в страната със специализирани факултети предлагат обучение по професионалното направление „Икономика“. Ако обобщим, то през 2016 г. общо 26 университета в страната подготвят икономисти с висше образование. Едновременно с това в 29 висши училища се провежда обучение и по професионалното направление „Администрация и управление“, като една значителна част от тези университети подготвят висшисти и по двете направления. Висшите училища при това имат общо 19 филиала, като 8 висши училища имат и филиали със специалности по икономика и по администрация и управление. Това на практика означава, че повече от половината от всички висши училища в България осъществяват обучение по икономика, като близо една трета от студентите в страната се обучават по професионалните направления „Икономика“ и „Администрация и управление“. Учудващо ли е тогава, че само 36,6% от завършилите „Администрация и управление“ и 38% от завършилите „Икономика“ работят на длъжност, изискваща висше образование, като за завършилите „Туризъм“ той е едва 19%. Защо е така е лесно обяснимо. Най-бързо, най-лесно и най-евтино е да се създаде университетска структура за обучение по икономика. И най-печелившо. Необходимите инвестиции за разкриване на това обучение са минимални – помещение, тебешир и гъба. Неслучайно държавният базов норматив (т.е. най-ниският – 693 лв.) за издръжката на обучението за един студент у нас е издръжката на обучението за студентите по икономика в държавните университети. Като се има предвид тази реалност, то става ясно защо всички 8 новосъздадени висши училища по икономика са частни. В случая е налице идеалното съчетание между минимални разходи за обучение и максимално високи според пазара такси за това обучение. Не съм чул да е разкрито нито едно частно висше училище по медицина или в областта на инженерните науки, за което се изискват в пъти по-сериозни инвестиции. Друг е въпросът за качеството на преподаване, на което ще се спрем отделно. Само ще маркирам, че е пределно ясна невъзможността да бъде създаден необходимият по численост и качествено равнище научно-преподавателски кадрови състав със скорост, равна на тази, с която бяха узаконени новите висши училища и факултети по икономика и започна обучението на студенти в тях. Не по-различно е и състоянието на обучението по право, но мащабите на експанзията са по-скромни. Съмнявам се обаче, че отрицателният знак на резултатите от тази експанзия е по-малък от този на експанзията на икономическото обучение. Разликата в мащабите на експанзията е вследствие от факта, че ако по икономика и въобще в областта на стопанските науки и управлението всеки немного професионално взискателен към себе си преподавател е със самочувствието, че може да води обучение по всяко едно от направленията в тази област, то „правото” е твърде специализирана материя и тук само неоправданото самочувствие и надценените възможности не стигат, за да застанеш пред аудиторията. Необходими са и знания и опит. Кръгът на този тип квалифицирани преподаватели обаче е доста ограничен и съсредоточен основно в столицата. Това обаче не се оказа пречка за много университетски ръководства да разкрият юридически факултети, вследствие на което вече години наред се правят констатации за значителен спад в качеството на подготовката на бъдещите (и вече действащи) юристи. Този неприятен факт днес се потвърждава от самото състояние и качество на функциониране на правната ни система, най-общо казано, и на съдебната ни система в частност. Новосъздадените факултетни структури за обучение на юристи са значително по-малко на брой от тези по икономика и по администрация и управление, но и тяхната численост от 9 юридически факултета определено смущава. Ако по-горе посочихме, че всички български икономисти до 1990 г. се подготвяха само в три висши училища, то всички български юристи до същата година се подготвяха само и единствено в Софийския университет, като никой не се съмняваше във високата квалификация, която те получаваха. Неоправданата експанзия на обучението по икономика и по право, която води до силна деформация на учебния профил на системата на висшето образование като цяло, допълнително се деформира и в структурно отношение от една друга експанзия – тази на разкриването на филиали на университетите. Понастоящем към висшите училища в България има изградени 19 филиала, като някои университети имат не по един, а дори по няколко филиала в различни градове на страната. Съобразно Закона за висшето образование филиалите са териториално изнесени структури на висшето училище. На практика те често надхвърлят мащабите на факултет и по-скоро са нещо като „мини“ висше училище, особено що се отнася до степен на управленска, икономическа и академична самостоятелност. Филиалите трябва да разполагат със собствен преподавателски състав от не по-малко от 10 души. На практика този състав е към филиала само по щат, но не и като място за осъществяване на основната учебна и методическа работа, както и на изследователска дейност. Но дори тази численост да е постигната напълно реално, то учебният цикъл „бакалавър – магистър“ изисква участието на значително по-голям брой преподаватели в него. Така най-често обучението се осъществява от пътуващи хонорувани преподаватели, които са на щат основно в университета „майка” или пък въобще статутът им е на „хонорувани“ поради пенсиониране. По разбираеми причини командированият екип от хонорувани преподаватели и при най-добро желание не е в състояние да осигури във филиала равнище и качество на обучение, което да е адекватно на това в университета „майка“. Публична тайна в университетските среди е, че както преподаването, така и качеството на цялостното обучение във филиалите с малко изключения, е на доста посредствено равнище, меко казано. Не по-различно е състоянието на обучението и в териториално изнесените колежи към университетите. От общо 18 колежа, влизащи в структурата на висшите училища, почти половината от тях са разкрити в градове на страната, различни от града седалище на университета. Нещо повече, някои от университетите са разкрили свои колежи не в един, а в по няколко различни градове. Трудно ми е да си представя необходимата организация за качествен учебен процес при такова териториално разпиляване на структурите на един университет. След казаното дотук, като реалност и като мое убеждение, е ясно, че системата на висшето образование е силно деформирана не като брой университети, а в структурно и в съдържателно отношение и причината за това е липсата на каквато и да е дългосрочна образователна политика и неадекватната дейност на институциите, на които е вменено да управляват и да контролират нейното правилно организиране на университетски структури и специалности в съответствие с обществените потребности.", "date": "2017.12.20", "title": " Университетската ни система  от специалности е деформирана"}
{"url": "https://trud.bg/%d0%b4%d0%b5%d1%86%d0%b0-%d0%be%d1%82%d0%bf%d1%80%d0%b0%d0%b7%d0%bd%d1%83%d0%b2%d0%b0%d1%85%d0%b0-%d0%b8%d0%b3%d0%bd%d0%b0%d0%b6%d0%b4%d0%b5%d0%bd-%d0%b2-%d0%bf%d0%bb%d0%be%d0%b2%d0%b4%d0%b8%d0%b2/", "text": "Ученици от начален етап на обучение при Средно училище „Димитър Матевски“ в  район „Тракия“ в Пловдив поздравиха днес с Игнажден райкмета Костадин Димитров и служителите на администрацията.  Децата превърнаха в празнична сцена фоайето на районното кметство, където пременени в пъстри народни носии и като снежинки, изпълниха  танци, песни и изнесоха рецитал и за предстоящите Коледни празници. Младите таланти си спечелиха аплодисментите на  всички присъстващи, а кметът на район „Тракия“ Костадин Димитров им благодари, че именно те са били първите посетители в кметството навръх християнския празник Игнажден. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.20", "title": " Деца отпразнуваха Игнажден в пловдивско районно кметство"}
{"url": "https://trud.bg/%d0%b5%d0%ba%d0%b0%d1%82%d0%b5%d1%80%d0%b8%d0%bd%d0%b0-%d0%b7%d0%b0%d1%85%d0%b0%d1%80%d0%b8%d0%b5%d0%b2%d0%b0-%d0%bf%d1%80%d0%b8%d0%b5-%d0%b3%d0%b5%d0%bd%d0%b5%d1%80%d0%b0%d0%bb%d0%bd%d0%b8%d1%8f/", "text": "Заместник министър-председателят по правосъдната реформа и министър на външните работи Екатерина Захариева обсъди днес с генералния секретар на Съвета на ЕС Йепе Транхолм-Микелсен готовността на България да поеме председателството на Съвета на Европейския Съюз, съобщиха от МВнР. „Фокусирани сме ефективно да подготвим дискусиите в Съвета на Европейския съюз, като ще отделим специално внимание на темите миграция, сигурност и отбрана, дигитализация, Брекзит и, не на последно място – на икономическите досиета“, каза на своя гост министър Захарива. Тя подчерта, че вече е започнала подготовката и е насрочено извънредно заседание на Съвет общи въпроси (СОВ) по член 50 през месец януари 2018 г., на което ще бъдат приети директивите за преходния период по преговорите за Брекзит. „България ще работи по над 200 досиета по време на Председателството. Имайки предвид това, сме готови да организираме работни обяди между редовните заседания на СОВ и извънредните по член 50 с оглед продължаване на обсъжданията, за да бъде постигнат консенсус между държавите-членки по въпросите, свързани с Брекзит“, добави външният ни министър. Тя изтъкна, че това ще бъде една от централните теми, но в същото време е изключително важно по време на заседанията и работните срещи да се отдели не по-малко внимание на европейската перспектива на Западните Балкани, миграцията, многогодишната финансова рамка на Съюза и кохезионната политика. По време на срещата двамата обсъдиха и други въпроси, свързани с координацията между Генералния секретариат на Съвета и външния ни министър за периода на Българското председателство. Програмата на вицепремиера Екатерина Захариева ще бъде обвързана не само със задълженията ѝ като председател на Съвет „Общи въпроси”, но и с отговорността да замества върховния представител за общата външна политика и политика за сигурност на ЕС Федерика Могерини за периода на Председателството. Работната среща е част от двудневното посещение на генералния секретар на Съвета на ЕС Микелсен в София, на което той проведе срещи с министър-председателя Бойко Борисов и министрите от кабинета. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.20", "title": " Екатерина Захариева прие генералния секретар на Съвета на ЕС Йепе Транхолм-Микелсен"}
{"url": "https://trud.bg/%d0%bc%d0%bb%d0%b0%d0%b4%d0%b5%d0%b6-%d0%be%d1%82-%d0%ba%d1%8a%d1%80%d0%b4%d0%b6%d0%b0%d0%bb%d0%b8-%d1%81%d0%bf%d0%b8%d0%bf%d0%b0%d0%bd-%d1%81-%d0%bd%d0%b0%d1%80%d0%ba%d0%be%d1%82%d0%b8%d1%86%d0%b8/", "text": "Бързо производство е образувано във Второ РУ на МВР-Пловдив срещу 22-годишен младеж от Кърджали за притежание на наркотици. Другоселецът бил задържан за срок до 24 часа, след като в квартирата му в града под тепетата билии открити и иззети над 2 грама марихуана. Работата на разследващите продължава под наблюдението на Районната прокуратура. През последното денонощие на територията на Областна дирекция на МВР – Пловдив са регистрирани 9 криминални престъпления – 6 кражби, наркотици и 2 други. Разкрити са 4 престъпления. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.20", "title": " Младеж от Кърджали спипан с наркотици в Пловдив"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d0%bd-%d0%b5-%d0%b5%d0%b4%d0%b8%d0%bd-%d0%be%d1%82-10-%d1%82%d0%b5-%d1%81%d0%b2%d0%b5%d1%82%d0%be%d0%b2%d0%bd%d0%b8-%d1%83%d1%87%d0%b5%d0%bd%d0%b8-%d0%bd/", "text": "Теньо Попминчев създава наука на бъдещето, която впечатлява най-висшите умове. Не случайно през есента нобелови лауреати го посочиха сред десетте млади изследователи с потенциал да направят следващите революционни открития и чрез тях да подобрят света, разказва  . Списание Science News ги нарича упорити хора, но и мечтатели. И наистина, българският учен е всичко това – трудовата си закалка той дължи на легендарния учител по физика в казанлъшката природо-математическа гимназия Теодосий Теодосиев, който го въвежда в необятен свят на тайни и възможности, за да се превърне след години в първооткривател и творец. Но и в признателен човек, прелетял тези дни презокеанския маршрут специално за 70-годишнината на своя пръв наставник в науката. Теньо Попминчев попада в полезрението на колосите в науката с рентгеновия лазер, който изобретява в лабораторията на Колорадския университет в Боулдър. Там той защитава докторантура и има щастието да се учи от най-добрите майстори в света, както и като професор, на свой ред, да обучава бъдещите доктори в лазерната физика. Откритото от учения устройство, което Science News оприличава на швейцарско ножче от светлина, се побира на човешка длан и може да намери приложение във фундаменталната наука, индустрията и нанотехнологиите, за ранното диагностициране на болестите и създаването на нова генерация от свръхбързи микропроцесори и хард дискове. „Ако искаме много по-бърз процесор за мобилния си телефон или лаптоп, ще трябва да има много повече транзистори на единица площ. Но тогава няма да можем да отпечатваме малки електронни схеми, нито да ги виждаме“ – казва Теньо Попминчев. „Докато един подобен лазер – той изглежда като свръхбърза камера – има способността да вижда наноразмери, но това не е единственото му свойство. И тъй като говорим за квантовия свят, става дума за изключително бързи процеси, които човешкото съзнание не може да възприеме. Представете си например, че си играем на Бог и искаме да сътворим следващите нано- и биотехнологии. Тогава трябва да можем да виждаме не само изключително малки обекти, но и свръхбързи процеси“. За да натрупаш знания и експериментален опит, които да ти позволят да работиш на световно ниво, са необходими минимум седем години, убеден е физикът. Формулата за неговия успех: среда от първокласни учени плюс денонощен труд и творчески подход.  Без да поставяме под въпрос догмите на науката, никога няма да имаме прогрес“ – смята Теньо Попминчев. „Затова творчеството е основна част, дори бих казал и интуицията – след дълги години работа с природата започваш да усещаш какво тя би ти позволила да направиш с нейна помощ. И като следващи стъпки – бих искал да направя рентгенов лазер за медицински цели. “Швейцарското ножче” е в областта на т. нар. мек рентген, т. е. рентгеновите лъчи не могат да проникват дълбоко в материята. Докато твърдият рентгенов лазер, за който мечтая, ще прониква през плътни обекти и ще направи снимките с много по-висока резолюция. По този начин ще диагностицираме раковите заболявания в много по-ранен стадий и облъчването на тялото ще бъде локализирано само върху засегнатата област, а не върху целия организъм“. Както през IX век българският Цар Симеон Велики се върнал от Магнаурската школа и създал Златен век на българската книжнина, така и днес успелите в чужбина сънародници могат да помогнат на страната си, вярва Теньо Попминчев. „С удоволствие бих създал, на възрожденски принцип, научен център в България. Опитвам се да го направя с помощта на европейско финансиране и някои професори от Софийския университет. И ако имах подкрепата на правителството и на други академични общности в страната, с удоволствие бих го направил, и се надявам, че и други българи по света биха сторили същото“. И докато очаква българската държава да му подаде ръка, проф. Теньо Попминчев поделя времето си между Университета в Сан Диего, Калифорния, Техническия университет във Виена и Колорадския университет в Боулдър. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.20", "title": " Българин е един от 10-те световни учени на бъдещето"}
{"url": "https://trud.bg/%d0%bf%d0%be%d0%bb%d0%b8%d1%86%d0%b0%d0%b8%d1%82%d0%b5-%d0%be%d1%82-%d1%80%d1%83-%d1%82%d1%80%d1%83%d0%b4-%d1%80%d0%b0%d0%b7%d1%81%d0%bb%d0%b5%d0%b4%d0%b2%d0%b0%d1%82-%d0%be%d0%b1%d0%b8%d1%80-%d0%bd/", "text": "Служителите на РУ на МВР-Труд разследват взломна кражба от магазин в пловдивското село Костиево, сигналът за който е подаден на спешен телефон 112 във вторник в 7 часа сутринта. По първоначална информация от търговския обект били задигнати 300 лева, лотарийни билети за 1500 лева и 50 кутии с цигари. При огледа е установено, че крадците са влезли след разбиване на прозорец. Разследването и издирването на авторите на обира продължава. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.20", "title": " Полицаите от РУ-Труд разследват обир на селски магазин"}
{"url": "https://trud.bg/%d0%b5%d1%81-%d0%b8%d1%81%d0%ba%d0%b0-%d0%b4%d0%b0-%d0%bd%d0%b0%d0%bb%d0%be%d0%b6%d0%b8-%d0%bd%d0%b0-%d1%80%d1%83%d1%81%d0%b8%d1%8f-%d1%81%d0%b0%d0%bd%d0%ba%d1%86%d0%b8%d1%8f-%d0%b2-%d1%80%d0%b0%d0%b7/", "text": "Европейският съюз иска да наложи на Русия санкция в размер на близо милиард и 400 милиона евро годишно заради отказа на Москва да се съобрази с решение на Световната търговска организация, свързано с износа на свине и на свинско. ЕС ще се обърне към арбитража на организацията на 3-и януари, предаде БНР. През февруари Световната търговска организация отсъди в полза на Брюксел, а Москва се съгласи да изпълни решението до 6-и декември. Според ЕС това не е направено и той настоява Русия да бъде санкционирана със сума, еквивалентна на целия износ на свине и свинско през 2013 г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.20", "title": " ЕС иска да наложи на Русия санкция в размер на близо милиард и 400 млн. евро годишно"}
{"url": "https://trud.bg/%d0%ba%d0%b0%d0%bf%d0%b0%d0%bd%d1%8a%d1%82-%d1%81%d1%80%d0%b5%d1%89%d1%83-%d0%b1%d0%b0%d0%bd%d1%81%d0%ba%d0%be-%d0%b7%d0%b0%d0%bb%d0%be%d0%b6%d0%b5%d0%bd-%d0%be%d1%82-%d1%82%d0%be%d0%bc%d0%b0-%d0%b1/", "text": "„На цялата територия на Национален парк „Пирин“ се въвеждат следните допълнителни забрани: строителство на нови и разширяване на съществуващи ски писти и съоръжения“. Дословно това е записал Тома Белев в стария, но още действащ план за управление на Национален парк „Пирин“. През 2004 година Белев е участвал в написването на плана, като е разработил лично частта „Управленска структура, режими и норми“, показа проверка на „Труд“. Именно тази наложена от него забрана до днес спира развитието на зимния туризъм в ски зона „Банско“.  В другата част от плана – „Зониране“, която е разработена от бившата заместничка в дирекцията на Природен парк „Витоша“ Добромира Димова, за „Зона за туризъм“ са определени  , което представлява 2.2 процента от територията на НП „Пирин“. Отделно има предвидена зона за сгради и съоръжения от  . Това прави общо  . Тази площ съвпада с тази на Концесията, като и двете зони са определени на базата на Териториалния устройствен план на община Банско от 2001 година. Тоест няма никакво разминаване в площите, включително и при тези, които са разработвани от Тома Белев и неговите приближени. Част от тази площ, в размер на 1078 хектара, е определена от ЮНЕСКО за развитие на зимен туризъм и ски спорт. Съгласно плана за управление на НП „Пирин“ в Зоната за туризъм са позволени пешеходен туризъм, отдих, езда, колоездене и СКИ. През 2013 година община Банско предложи отпадане на забраната, писана от Тома Белев, но само за Туристическата зона и за зоната за сградите и съоръженията, чийто общ размер е  . На останалата територия на НП „Пирин“ в размер на 97.2%, забраната продължава да действа. Основната идея на вносителите от местната управа на курорта бе да се разреши развитието на зимния туризъм там, където е позволено съгласно плана за управление и позволено от ЮНЕСКО. Тогавашният министър на околната среда и водите Нона Караджова, по разпореждане на премиера Бойко Борисов, свика Висш експертен екологичен съвет, който одобри предложението на община Банско. Няколко дни след този акт кабинетът „Борисов 1“ подаде оставка и процедурата по изменението на плана не бе довършена. Следващите правителства не я продължиха с обяснението, че в момента се разработва нов план за управление на НП „Пирин“, но към края на 2017-а този документ е в съда, обжалван от зелените и ще бъде приет най-рано след три години. Така е постигната целта на обжалването на еколозите – да остане в сила сега действащият план, съдържащ наложената от Белев забрана. Затова община Банско поиска от сегашния екоминистър Нено Димов да довърши започнатото от предшественичката му Нона Караджова. Според премиера Бойко Борисо частичното изменение ще се гледа на заседанието на Министерския съвет на 28 декември. След като то бъде прието, ще се даде възможност най-накрая да се внесе инвестиционно намерение с точните трасета и показатели за изграждане на втори кабинков лифт. Така ще бъде решен проблемът с огромните опашки пред подстанцията на сегашното съоръжение, което няма капацитета да качи всички желаещи до пистите на зимния курорт. За тези процедури е необходима около година, а след това трябват още 12 месеца за изграждането на лифта. Така, след 2 години, Банско може да има втора кабинкова линия.  Планът за управление на Национален парк „Пирин“ е приет от Министерския съвет на 6 август 2004 година и е обнародван в Държавен вестник на 20 август. В изготвянето на действащия план е участвал и Тома Белев в качеството му на директор на Дирекция на Природен парк „Витоша“. Въпреки че към същата 2004 година Белев е държавен служител, той е включен в разработването на частен проект, каквото е създаването на плана за управление. Изключително смущаваш факт е, че този план е изработен с финансовата подкрепа Швейцарската агенция за развитие и сътрудничество, а като консултанти са включени и двама швейцарци – Пиер Галанд и Питър Хислер. Още тогава под влиянието на двамата чужди експерти и на Тома Белев е включен текстът със забраната, който блокира бъдещото развитие в ски зона „Банско“. Горната фактология и приложените факсимилета от плана показват много ясно, че в продължение на над 10 години зелените лъжат и манипулират. Лъжите са видни най-вече от приложените данни за площта на ски зоната, която е 1114 хектара, а не както зелените твърдят, 99 хектара. В случая е заблуден тежко и премиерът Бойко Борисов и то не само за площта, а относно възможността за внасяне на проект за втора кабинка.  Той е подведен от зелените, които обясняват, че в частичното изменение няма проект за втора кабинка. Това е така, но има своето обяснение. Защото в мига, в който в МОСВ влезе такъв проект, без да е паднала забраната, от ведомството ще отговорят на концесионера с едно изречение – „Вашият проект е недопустим, защото съгласно действащия план за управление, на цялата територия на Национален парк „Пирин“ важат следните допълнителни забрани: строителство на нови и разширяване на съществуващи ски писти и съоръжения“. Още един тарикатлък, който замислят зелените: да предложат в изменението на сега действащия план да се включи конкретен текст, който разрешава изграждане на втората кабинка. Но това ще противоречи на плана, което те знаят много добре и след това ще имат възможността и веднага ще обжалват в съда предложената промяна. Така еколозите ще забатачат и това изменение, както правят и с новия план. Засега те успяват да заблудят министър-председателя Борисов, който заявява, че ако има проект за втори лифт, лично ще бъде вносител на точката за изменението на действащия план. Проблемът, който не е обяснен на премиера е, че изменението е преди проекта, всичко останало е незаконно. Въпросът е кой има интерес зелените лъжи да бъдат възприемани като истина от официалните власти.", "date": "2017.12.20", "title": " Капанът срещу Банско заложен от Тома Белев преди 13 години\t\t\t"}
{"url": "https://trud.bg/%d1%81-%d0%b1%d0%bb%d0%b0%d0%b3%d0%be%d1%82%d0%b2%d0%be%d1%80%d0%b8%d1%82%d0%b5%d0%bb%d0%b5%d0%bd-%d0%ba%d0%be%d0%bd%d1%86%d0%b5%d1%80%d1%82-%d0%b2-%d0%bf%d0%bb%d0%be%d0%b2%d0%b4%d0%b8%d0%b2-%d1%81/", "text": "„Биг Бенд Пловдив” с диригент Николай Гешев заедно с децата от „Арт войс център” с вокален педагог Руми Иванова ще изнесат този четвъртък от 18.30 часа в актовата зала на кметството в район „Тракия” в града под тепетата благотворителен концерт в подкрепа на 16-годишния Георги Георгиев, който страда от мускулна дистрофия. Инициативата е по идея на кмета на район „Тракия“ Костадин Димитров, който намери безброй съмишленици в лицето на Ники Гешев и всички музиканти на Биг Бенд Пловдив, на децата от Арт Войс Център и техните семейства, както и на цялото училище „Свети Седмочисленици“, където Жорко е ученик в 10-и клас. За да помогнат на Георги, съучениците му от СУ „Свети Седмочисленици“ организират коледен концерт и благотворителен базар, като събраните средства също ще бъдат дарени за лечението на момчето. На 12-годишна възраст на Георги е поставена диагноза „Мускулна дистрофия – тип Дюшен-Бекер”. Заболяването е генетично и хронично, а единственият му шанс е лечение чрез биокорекция в клиника в Израел. Цената на един курс на лечение е 35 000 лева, а сумата е непосилна за неговото семейство. Затова майка му Ваня и близките на семейството създадоха страница във Фейсбук „Надежда за Георги”, стартираха дарителска кампания „DMS GEORGI на номер 17 777” и откриха дарителска сметка в „ПроКредит Банк” BG95PRCB92301048584010  BIC/PRCBBGSF- ProCredit Bank  Титуляр: Георги Георгиев  PayPal hope_for_georgi@abv.bg АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.20", "title": " С благотворителен концерт в Пловдив събират пари за лечението на момче с мускулна дистрофия"}
{"url": "https://trud.bg/%d0%bf%d0%be%d0%bb%d1%81%d0%ba%d0%b8%d1%8f%d1%82-%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82-%d0%bf%d0%be%d0%b4%d0%bf%d0%b8%d1%81%d0%b0-%d1%81%d0%bf%d0%be%d1%80%d0%bd%d0%b8%d1%82%d0%b5/", "text": "Президентът на Полша Анджей Дуда подписа два закона за промени в съдебната система, въпреки критиките на Европейската комисия, че по този начин се подкопава върховенството на закона в страната, предаде Ройтерс. По-рано днес Комисията   наказателна процедура, която може да лиши Полша от право на глас в Европейския съвет, и поиска от Варшава да отмени новите правомощия на президента и правосъдния министър по отношение на съдиите.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.20", "title": " Полският президент подписа спорните закони за правосъдната система въпреки ЕК"}
{"url": "https://trud.bg/%d0%ba%d0%be%d0%bb%d0%b5%d0%b4%d0%b5%d0%bd-%d0%b1%d0%bb%d0%b0%d0%b3%d0%be%d1%82%d0%b2%d0%be%d1%80%d0%b8%d1%82%d0%b5%d0%bb%d0%b5%d0%bd-%d0%b1%d0%b0%d0%b7%d0%b0%d1%80-%d0%b7%d0%b0%d1%80%d0%b0%d0%b1/", "text": "Коледен благотворителен базар с ръчно изработени сувенири от възпитаниците на Дома за деца, лишени от родителски грижи „Княгиня Мария-Луиза“, бе открит в сградата на Съдебната палата в Пловдив. Инициативата е на Апелативния, Окръжния и Районния съд – Пловдив и вече се превърна в традиция. На малчуганите бе предоставена възможността да подредят във фоайето на четвъртия етаж на Съдебната палата изработените от тях предмети. Коледните венци, свещници, картички, украшения за елха и играчки бяха бързо изкупени от магистратите и служителите. Събраните средства от благотворителния базар ще отидат за изграждане на нова детска площадка с люлки в двора на дом „Княгиня Мария-Луиза“ за най-малките възпитаници на институцията.  Подобни благотворителни акции магистратите организират традиционно, а последната такава беше преди Великден, когато деца от Основно училище „Княз Александър Първи”“ подредиха във фоайето на втория етаж на Съдебната палата изработените от тях предмети и лакомства. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.20", "title": " Коледен благотворителен базар заработи в Съдебната палата в Пловдив"}
{"url": "https://trud.bg/%d0%be%d1%82%d0%ba%d1%80%d0%b8%d1%85%d0%b0-%d1%82%d1%80%d0%b8-%d0%be%d0%b3%d0%bd%d0%b8%d1%89%d0%b0-%d0%bd%d0%b0-%d1%82%d1%80%d0%b8%d1%85%d0%b8%d0%bd%d0%b5%d0%bb%d0%be%d0%b7%d0%b0-%d0%bf%d1%80%d0%b5/", "text": "Три огнища на трихинелоза са открити в Бургаско и то дни преди Коледа, когато консумацията на свинско месо е в своя пик. Две от огнищата са в Карнобат, а третото е в град Обзор.  Петима души, яли от заразеното месо, са приети в Инфекциозното отделение на Бургаската болница- УМБАЛ. В Карнобат, едното огнище е от запусната свинеферма близо до гробището, а местни хора разказват, че животните там се хранели с лисици и плъхове. Самият собственик- Петър М. е в болницата с трихинелоза, защото е ял заразеното месо- негово производство. Ще му бъде повдигнато и обвинение, заради безобразните условия, в които е гледал прасетата. Преди 15 дни той е заклал 8 свине майки и 50 малки прасенца. Част от месото е продадена на карнобатлии, друга все още е във фризери в дома му.  „В момента, в който излезе от болницата, ще изземем количеството и то ще бъде унищожено в екарисажа“, каза пред Труд д- р Георги Митев, директор на бургаския клон на Агенцията по храните. По думчите на д- р Вергиния Цанова от Регионалната здравна инспекция, вероятно още хора, консумирали от месото в Обзор, ще потърсят лекарска помощ. В Обзор се касае за едно домашно прасе, което е било гледано като полудиво. „Такива животни ядат мърша и е много опасно. Призоваваме стопаните, щом заколят прасе, веднага да носят проби в лабораториите и да не консумират, докато не излезе резултатът. Превенцията е у хората, всеки трябва да се пази“, обясни д-р Цанова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.20", "title": " Откриха три огнища на трихинелоза преди Коледа\t\t\t"}
{"url": "https://trud.bg/%d0%bc%d0%be%d1%81%d0%ba%d0%be%d0%b2%d1%81%d0%ba%d0%b8-%d0%b2-%d0%bf%d1%8a%d0%bb%d0%bd%d0%b0-%d0%ba%d0%be%d0%be%d1%80%d0%b4%d0%b8%d0%bd%d0%b0%d1%86%d0%b8%d1%8f-%d1%81%d0%bc%d0%b5-%d1%81-%d0%b2%d1%81/", "text": "Във връзка с предстоящите почивни дни и очакваният засилен трафик, сме в пълна координация с колегите от Министерството на вътрешните работи и Министерството на регионалното развитие и благоустройството. Това заяви министърът на транспорта, информационните технологии и съобщенията Ивайло Московски, по време на брифинг в Министерския съвет. „В навечерието на едни от най-светлите християнски празници призовавам гражданите да бъдат внимателни и отговорни на пътя, тъй като носят отговорност освен за себе си и за другите на пътя“, заяви Московски. Той посочи, че инспекторите на ИА „Автомобилна администрация“ са проверили предприятията, извършващи превоз на пътници за степента на готовност за работа при зимни условия и мерките за опазване живота и здравето на пътниците. На превозвачите е обърнато внимание да засилят вътрешния контрол на техническата готовност за зимния сезон и изправността на превозните средства. Министър Ивайло Московски каза още, че във всяка една от областите има осигурени дежурни екипи. Провеждат се ежедневни инструктажи на служителите, конкретно за почивните дни и празниците, както и за зимните условия, като е направен анализ на риска на конкретни места и пътни артерии, където се очаква по-динамичен трафик. Инициирали сме законодателни изменения, които скоро ще станат факт, обяви министър Московски. По думите му, с тях ще бъде регламентирана дейността на автосервизите, както и внедряването на допълнителни мерки за сигурност при обществен превоз на пътници, сред които е и задължителното оборудване с обезопасителни колани на автобусите. „Надяваме се, че въвеждането на всички тези промени ще допринесе за по-сигурно и безопасно движение на пътя“, заяви той. Министър Московски обърна внимание на зачестилите инциденти с нерегламентирано преминаване на превозни средства през железопътни прелези, със задействана светлинна и звукова сигнализация и при спуснати бариери. Той отбеляза, че само през вчерашния ден има регистрирани два такива случая. „Влакът не може нито да завие, нито да спре“, допълни още Московски и призова всички да бъдат внимателни, да осъзнаят, че по този начин рискуват не само своя живот, но и на пътниците в превозното средство, като в повечето случаи това са техните семейства. Освен човешките жертви, подвижният състав на железниците търпи огромни щети. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.20", "title": " Московски: В пълна координация сме с всички служби заради очаквания засилен трафик по празниците"}
{"url": "https://trud.bg/%d0%b4%d0%b5%d1%86%d0%b0%d1%82%d0%b0-%d0%bd%d0%b0-%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4-%d0%bf%d0%b5%d0%ba%d0%b0%d1%82-%d1%80%d0%be%d0%b6%d0%b4%d0%b5%d1%81%d1%82%d0%b2/", "text": "Деца от Благоевград ще пекат рождествени хлебчета в Градска художествена галерия. Началото на инициативата ще бъде поставено на 21 декември /четвъртък/ в 11:00 часа и ще продължа на 22 декември/ петък/. Събитието е част от Работилницата на Дядо Коледа и от цикъла „Православна култура“ на Православен информационен център, с подкрепата на Община Благоевград, съобщиха от местната администрация. През последните два дни от Работилницата на Дядо Коледа децата ще вземат участие в печеното на хляб и направата му. Представители ще покажат на малчуганите как се изработват рождествени хлебчета и фигурки от тесто. Децата ще месят и пекат рождествените хлебчета, под ръководството на представители от Православен информационен център на Неврокопска света митрополия. Децата ще бъдат запознати с мястото на хляба в православната традиция, както и техниката на приготвяне. Малките ще чуят притчи за раждането на Христос, докато хляба се пече. Хлябът от векове е символ на благодарността на хората към Бога.  Хлябът участва в Тайнствата на Църквата. В обредността на хлябовете е скрита дълбока символика, като от една страна или означава слънцето и оттам плодородието.", "date": "2017.12.20", "title": " Децата на Благоевград пекат рождествени хлебчета в Градска художествена галерия"}
{"url": "https://trud.bg/%d0%b3%d1%8a%d1%80%d1%86%d0%b8%d1%8f-%d0%b7%d0%b0%d0%b1%d1%80%d0%b0%d0%bd%d1%8f%d0%b2%d0%b0-%d0%bd%d0%b0%d0%bb%d0%b8%d0%b2%d0%bd%d0%b8%d1%8f-%d0%b7%d0%b5%d1%85%d1%82%d0%b8%d0%bd-%d0%bf%d0%be-%d1%80/", "text": "От 1 януари 2018 г. се забранява използването на наливен зехтин в гръцките ресторантите. Нарушителите ще получат административна глоба до 500 евро. Още преди четири години Европейската комисия се опита да забрани наливното олио и зехтин по ресторантите заради огромните измами. 15 от 27-те страни членки на ЕС приеха решението, включително и Гърция, но заради голямата съпротива досега забраната в самата Гърция не бе приета. Сега обаче забраната на гръцкото министерство на финансите е била предложена от дилърите на пазара заради подобряване на качеството и защита на потребителя. Мярката предвижда от началото на следващата година ресторантите да използват зехтин в бутилчици за еднократна употреба. На етикета трябва да бъде посочено качеството на продукта в бутилката. След като се използва зехтина, бутилките следва да се хвърлят, а не да бъдат отново използвани. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.20", "title": " Гърция забранява наливния зехтин по ресторантите от догодина"}
{"url": "https://trud.bg/%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d0%be%d0%b1%d1%81%d1%8a%d0%b4%d0%b8-%d1%80%d0%b8%d1%81%d0%ba%d0%be%d0%b2%d0%b5%d1%82%d0%b5-%d0%bf%d1%80%d0%b5%d0%b4-%d0%b5/", "text": "Министър-председателят Бойко Борисов и изпълнителният директор на Европол Роб Уейнрайт обсъдиха рисковете и заплахите пред европейската сигурност, както и ролята на Европол и на националните правителства за преодоляването им, съобщи пресцентърът на МС. В срещата участваха главният прокурор Сотир Цацаров и посланикът на Обединеното кралство у нас Ема Хопкинс.", "date": "2017.12.20", "title": " Бойко Борисов обсъди рисковете пред Европа с шефа на  Европол Роб Уейнрайт (СНИМКИ)"}
{"url": "https://trud.bg/%d0%b4%d0%b5%d1%86%d0%b0%d1%82%d0%b0-%d0%bf%d0%be%d1%81%d1%82%d1%80%d0%b0%d0%b4%d0%b0%d0%bb%d0%b8-%d0%be%d1%82-%d0%bd%d0%b0%d0%b2%d0%be%d0%b4%d0%bd%d0%b5%d0%bd%d0%b8%d0%b5%d1%82%d0%be-%d0%b2-%d0%b1/", "text": "В пострадалите населени места от наводнението в общините Бургас и Камено бяха разпределени по списък вещите, закупени със събрани близо 23 хиляди лева на благотворителен концерт с базар. Той бе организиран през ноември от сдружение “Алианс за нашите деца“, Майки ГЕРБ и областната структура на Жени ГЕРБ-Бургас. Приоритетно бяха подпомогнати деца от пострадалите семейства. Според нуждите им те получиха таблети, легла, бюра, учебници и дрехи. В селата Братово, Равнец и Тръстиково бяха изградени детски площадки с пързалки, катерушки и люлки. В предаването на даренията участваха депутатите от ГЕРБ-Бургас Ивелина Василева, Галя Василева и Димитър Бойчев, както и общински съветници от Бургас и Камено, тъй като голяма част от събраната сума бе от техни лични средства. Преди месец пострадалите семейства получиха нови електро уреди на стойност повече от 100 хиляди лева, отпуснати от партийната субсидия на ПП ГЕРБ. От структура на партията в Бургас организираха серия от благотворителни акции за пострадалите. Ден след бедствието бяха събрани и извозени топли дрехи, одеяла и вещи от първа необходимост, доброволци помогнаха в чистенето на наводнените домове, а по-късно бяха изпратени кубици със сухи дърва за огрев и 150 матраци. На заседание на Министерски съвет по-рано днес стана ясно, че правителството ще отпусне допълнителни 1,4 млн. лв. на общините Бургас и Камено за преодоляване на последиците от наводнението на 25 октомври. Средствата ще бъдат осигурени от резерва за непредвидени и неотложни разходи по Закона за държавния бюджет на България за 2017 година. Община Бургас ще получи 800 000 лв., а Камено 600 000 лв. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.20", "title": " Децата, пострадали от наводнението в Бургас и Камено, получиха събраните дарения"}
{"url": "https://trud.bg/%d0%bd%d0%be%d0%b2%d0%b8%d1%8f%d1%82-%d0%bf%d0%be%d0%b6%d0%b0%d1%80-%d0%b2-%d0%b5%d0%ba%d0%be%d0%b7%d0%b0%d0%b2%d0%be%d0%b4%d0%b0-%d0%b2-%d1%88%d0%b8%d1%88%d0%bc%d0%b0%d0%bd%d1%86%d0%b8-%d0%b7%d0%b0/", "text": "Експерти на РИОСВ (Регионалната инспекция по околната среда и водите) в Пловдив са извършили обход на склада за съхранение на неопасни отпадъци, в който през уикенда избухна нов пожар. Огнената стихия е напълно овладян, няма тлеещи отпадъци като предпоставка за възникване на ново огнище, твърдят от РИОСВ-Пловдив. Екоинспекторите обаче констатирали, че в халето, където се разразили пламъците, има отпадъци, които не могат да бъдат разчистени заради досъдебното производство по големия пожар от началото на месец юни 2017 г . Халето се ползва от „Мишовски“ ЕООД съгласно договор за наем. На дружеството бяха наложени две наказателни постановления от РИОСВ-Пловдив от по 4000 лв. – за неводене на отчетност и за неуведомяване за случай на непосредствена заплаха за екологични щети. Все още се водят следствени действия по случая. До юни 2017 г. в него са се съхранявали неопасни отпадъци, предимно от пластмасови опаковки. През юли 2017 г. РИОСВ – Пловдив прекрати регистрационния документ на оператора. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.20", "title": " Новият пожар в екозавода в Шишманци – заради следствени действия и досъдебно производство"}
{"url": "https://trud.bg/%d0%b7%d0%b0%d0%b2%d1%8a%d1%80%d1%88%d0%b8-%d0%b7%d0%b0%d1%81%d0%b5%d0%b4%d0%b0%d0%bd%d0%b8%d0%b5%d1%82%d0%be-%d0%bd%d0%b0-%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%bd%d0%b8%d1%8f-%d0%be/", "text": "В Централата на БЧК се проведе заседание на Националния обществен съвет /НОС/ за управление на финансовите средства от кампанията за Хитрино. То бе ръководено от Мая Манолова, омбудсман на Р България – съпредседател на НОС. Това съобщиха от пресцентъра на БЧК. Националният обществен съвет препотвърди спазването на приетите с негово решение обективни критерии за включване на пострадалите домакинства в съответната категория в зависимост от нанесените щети, като всички жители с напълно разрушени къщи да бъдат включени в първа категория. По останалите сигнали с молби за преминаване в по-висока категория беше решено екип на НОС да извърши проверка на място, като на база на резултатите от нея, НОС ще вземе съответното решение. Въз основа на внесено предложение от Местния обществен съвет за разпределяне на резерва от финансови средства по Кампанията за извършване на строително-ремонтни дейности на пострадали имоти, НОС реши списъкът да се предостави на жителите на с. Хитрино за публично обществено обсъждане, след което да бъде внесен за разглеждане в Националния обществен съвет. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.20", "title": " Завърши заседанието на Националния обществен съвет за Хитрино"}
{"url": "https://trud.bg/%d0%b7%d0%b5%d0%bb%d0%b5%d0%bd%d0%b8%d1%82%d0%b5-%d0%bf%d0%bb%d0%be%d1%89%d0%b8-%d0%b8%d0%bd%d1%84%d1%80%d0%b0%d1%81%d1%82%d1%80%d1%83%d0%ba%d1%82%d1%83%d1%80%d0%b0%d1%82%d0%b0-%d0%b4%d0%b5%d1%86/", "text": "Децата и грижата за тях, инвестиции в детски площадки, детски ясли, зелени площи, инфраструктура и сигурност са акцентите в предложенията към бюджет-2018 на Община Пловдив, които направиха общинските съветници от ВМРО – БНД, част от групата на Патриотичния фронт в местния парламент под тепетата. Основна част от исканията им засягат детските заведения -240 000 лв. за изработване на проекти и извършване на основни ремонти в сградите на детските ясли в Пловдив и още 400 000 лв. за същата дейност, но в детските градини, 120 000 лв. за 20 нови площадки в яслите, 1,080 млн.лв. за проектиране и изграждане на 18 нови детски площадки – по 3 във всеки един от шестте района на града под тепетата. От ВМРО предлагат и отпускане на допълнителни 50 000 лв. за закупуване на LED осветителни тела, които да бъдат монтирани на съществуващи стълбове за парково и улично осветление в близост до детски площадки, на пешеходни пътеки до ясли, градини, училища, в обхвата на кръстовища до детски и учебни заведения. Както и на 320 000 лв. за ремонт на съществуващи и изграждане на нови тротоари в близост до детски и учебни заведения в Пловдив. Немалко са предложените средства и за инфраструктура – 600 000 лв. за текущо поддържане на улиците в Пловдив, 300 000 лв. за премахване на незаконни, неизползваеми или опасни общински сгради, 200 000 лв. за премахване на незаконни постройки, построени върху общинска собственост в районите „Северен“, „Източен“ и „Централен“, и 200 000 лв. за изграждане на ново улично осветление по улици,на които до момента такова не е имало. Останалите искания на „воеводите” от Патриотичния фронт в Пловдив са за увеличаване на фонд „Ин витро” на 100 000 лева, залагане на 60 000 лв. за проектиране на нови паркове, на места за почивка и благоустрояване на междублоковите пространства. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.20", "title": " Зелените площи, инфраструктурата, децата и грижата за тях – акцентите на старейшините от ВМРО-ПЛОВДИВ през 2018 г."}
{"url": "https://trud.bg/%d0%b5%d0%b2%d1%80%d0%be%d0%b4%d0%b5%d0%bf%d1%83%d1%82%d0%b0%d1%82-%d0%b8-%d0%be%d0%b1%d1%89%d0%b8%d0%bd%d0%b0%d1%80-%d0%b4%d0%b0%d1%80%d0%b8%d1%85%d0%b0-%d0%ba%d0%b0%d0%bc%d0%b1%d0%b0%d0%bd%d0%b0/", "text": "Евродепутатът от ГЕРБ/ЕНП Емил Радев и председателят общинския съвет във Варна Тодор Балабанов дариха камбана на обновения храм „Св. Дух“ в авренското с. Приселци. Новата 60-килограмова придобивка е изработена от казанлъшки майстори и ще замени старата църковна камбана, която е пукната. Кметът на Приселци Слави Кирязов благодари на дарителите за щедрия жест и съобщи, че до дни „Св. Дух“ ще се сдобие и с нов иконостас, който до края на годината ще бъде осветен от Варненския и Великопреславски митрополит Йоан.  Така ще бъде даден финал на започналия през 2013 г. ремонт на 80-годишната църква, подпомогнат от дарители и от община Аврен. Кметът й Емануил Манолов обяви, че от следващата година започва мащабна кампания за популяризиране на значими обекти от културно-историческото наследство. Акцент ще са туристическите маршрути до средновековната крепост Петрич кале, скалният манастир край Аврен, резерватът „Камчия“ и църковният комплекс в с. Царевци, където ще бъдат възродени занаятчийските работилници от ХVIII в. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.20", "title": " Евродепутат и общинар дариха камбана на храм\t\t\t"}
{"url": "https://trud.bg/%d1%81%d0%be%d1%82%d0%b8%d1%80-%d1%86%d0%b0%d1%86%d0%b0%d1%80%d0%be%d0%b2-%d0%b1%d1%80%d0%b0%d1%82%d0%be%d0%b2%d1%87%d0%b5%d0%b4-%d0%b5-%d0%be%d0%b1%d0%b2%d0%b8%d0%bd%d0%b5%d0%bd-%d0%b7%d0%b0-%d1%83/", "text": "Племенник на майката на Дамла е привлечен като обвиняем за умишлено убийство. Това каза главният прокурор Сотир Цацаров пред журналисти във връзка с убийството на 7-годишното момиче в Момчилград. 25-годишният мъж е обвинен в умишлено убийство на малолетно дете, извършено по особено мъчителен начин. „В момента продължават действията по разследването. След привличането е осъществен разпит. На разпита е направено пълно признание по информация на колегите. Разбира се, признанието е свързано със съответствие с други доказателства, открити в периода на интензивната работа от вчера до настоящия момент“, заяви Цацаров. Той благодари на всички от Главна дирекция „Национална полиция“ и на хората от ОДМВР – Кърджали и местната прокуратура.", "date": "2017.12.20", "title": " Сотир Цацаров: Братовчед е обвинен за убийството на Дамла, направил е самопризнания"}
{"url": "https://trud.bg/%d0%b3%d1%80%d0%b0%d1%86%d0%b8%d0%b8%d1%82%d0%b5-%d0%be%d1%82-%d0%ba%d1%85%d0%b3-%d0%bf%d0%b8%d1%80%d0%b8%d0%bd-%d1%81-%d0%ba%d0%be%d0%bb%d0%b5%d0%b4%d0%b5%d0%bd-%d0%bf%d0%be%d0%b4/", "text": "Грациите от КХГ „Пирин“ подаряват своя коледен подарък на семейство и приятели. „Коледна феерия“ е празника на децата от клуба по художествена гимнастика „Пирин“. Той ще се проведе на 20.12.2017 година от 18:30 часа в МОЛ Ларго- Благоевград, съобщиха от общината. Малките талантливи гимнастички ще покажат всичко усвоено и научено през годината пред своите близки, жители и гости на града. Коледното тържество е част от Коледната програма на Община Благоевград.", "date": "2017.12.20", "title": " Грациите от  КХГ „Пирин“ с коледен подарък към семейство и приятели"}
{"url": "https://trud.bg/20-%d1%81%d0%be%d1%86%d0%b8%d0%b0%d0%bb%d0%bd%d0%b8-%d1%81%d1%8a%d0%b1%d0%b8%d1%82%d0%b8%d1%8f-%d0%b2-%d1%80%d0%b0%d0%bc%d0%ba%d0%b8%d1%82%d0%b5-%d0%bd%d0%b0-%d0%b5%d0%b2%d1%80%d0%be%d0%bf%d1%80%d0%b5/", "text": "20 социални събития от общо 300 ще се проведат в рамките на европредседателството, което страната ни поема в началото на 2018 г. За това информира днес социалният министър Бисер Петков пред координационния съвет на Конфедерацията на независимите синдикати в България (КНСБ). Бъдещето на труда, развитието на човешкия капитал и равенството между половете са сред темите, които ще се обсъждат на конференции на високо равнище в София. На заседанието взе участие и министърът за българското председателство на Съвета на Европейския съюз Лиляна Павлова, която подписа  меморандум за сътрудничество с КНСБ. По думите на Павлова меморандумът ангажира страните съвместно да популяризират българското Председателство. Ще се използват различни форми на сътрудничество като осъществяване на проучвания, анализи и експертни разработки. Тя подчерта колко важно е България да бъде балансьор в отношенията и да запази неутралност, което е трудно при силни национални интереси. Във връзка с европейския социален стълб, които включва 20 мерки в трудовото законодателство, лидерът на КНСБ Пламен Димитров поиска страната ни да има план за успешното му прилагане.", "date": "2017.12.20", "title": " 20 социални събития в рамките на европредседателството"}
{"url": "https://trud.bg/%d1%81%d0%b2%d0%b8%d1%89%d0%be%d0%b2%d1%81%d0%ba%d0%b0-%d1%81%d1%82%d1%83%d0%b4%d0%b5%d0%bd%d1%82%d0%ba%d0%b0-%d1%81%d0%bf%d0%b5%d1%87%d0%b5%d0%bb%d0%b8-%d0%bd%d0%b0%d1%86%d0%b8%d0%be%d0%bd%d0%b0/", "text": "Александра Петрова – възпитаник на Стопанска академия „Димитър А. Ценов” спечели националния приз „Студент на годината” за 2017 г. в направление „Стопански науки”. Основната идея на конкурса, който се провежда ежегодно от Националното представителство на студентските съвети (НПСС) в  България от 2006 г., е да бъдат отличавани най-добрите студенти и докторанти в българските висши училища. Националният конкурс се провежда под патронажа на министъра на образованието и науката, като целта е да се популяризират постиженията на българските студенти пред цялото общество. Експертно жури разглежда постъпилите кандидатури в 14 области на висшето образование и определя призьорите, които имат доказани постижения в научната, културната, спортната и други дейности, свързани с образователния процес на национално и международно ниво. Сред членовете на журито тази година бяха Цецка Цачева – министър на правосъдието, Ваня Колева – зам.-министър на младежта и спорта, Мария Фъртунова – директор Дирекция „Висше образование” в МОН, проф. Любен Тотев – председател на Съвета на ректорите, доц. Екатерина Борисова от БАН, Яна Вангелова – председател на НПСС. Александра Петрова е от гр. Шумен, където завършва Професионалната гимназия по икономика. През настоящата година се дипломира в ОКС „бакалавър” със среден успех от годините на следване Отличен 6.00 по специалност „Финанси”, към катедра „Финанси и кредит” при свищовската академия – първата българска финансова катедра. В момента се обучава по държавна поръчка, редовна форма в Магистърска програма „Финансов мениджмънт”. През годините на следване, Александра е била представител на студентите в Студентския и в Академичния съвети. Активен участник е в множество студентски научни форуми и конкурси на местно, национално и международно ниво, от които има завоювани призови места и десетки награди.  Тържествената церемония по награждаване на най-успешните студенти от ХI-ото издание на Националния приз се проведе в Народен театър „Иван Вазов” – София. Сред гостите бяха министърът на образованието Красимир Вълчев, зам-.министри, председателят на ПК по образование Милена Дамянова (възпитаник на Стопанска академия), народни представители, ректори и зам.-ректори на висши учебни заведения. След като получи наградата си, Александра Петрова заяви, че с огромно удовлетворение приема националния приз „Студент на годината 2017” и то особено в направлението, което е символ на икономическия растеж и европейската конвергенция. „Като възпитаник на Стопанска академия „Димитър А. Ценов” ще върна в град Свищов поздрава към студентите и ще им кажа, че те са движещата градивна сила на нашето общество. Като дипломиран бакалавър-финансист и настоящ магистър обещавам да градя своята кариера тук, в нашата страна, в нашата родина – България”, заяви Александра и получи бурни овации. За да подкрепят свищовската студентка, сред гостите на тържествената церемония бяха ректорът на Стопанска академия – доц. д-р Иван Марчевски, ръководителят катедра „Финанси и кредит” – проф. д-р Андрей Захариев, председателят на Студентски съвет при СА „Д. А. Ценов” – Васил Филев. Те бяха едни от първите, които поздравиха носителя на тазгодишния национален приз „Студент на годината”, в направление „Стопански науки”. Веднага след церемонията, Александра получи приветствия още от народния представител Станислава Стоянова – преподавател в Стопанска академия и от свои приятели и колеги-свищовски студенти. Сред трите номинации за приза в направление „Стопански науки” бе и друга свищовска студентка – Беатрис Любенова. Тя също е отличник на випуска, дипломирала се през 2017 г. в ОКС „бакалавър” със среден успех от годините на следване Отличен 6.00 по специалност „Финанси”, а в момента е редовен магистър по „Финансов мениджмънт”. Беатрис наскоро спечели други две отличия на национално ниво – тя стана победител в тазгодишния конкурс за именни стипендии на Фондация „Еврика” в направление икономика и е сред избраните стипендианти на фондация „Атанас Буров” за учебната 2017/2018 г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.20", "title": " Свищовска студентка спечели националния приз „Студент на годината 2017” в направление „Стопански науки”"}
{"url": "https://trud.bg/%d0%ba%d0%be%d0%bb%d0%b5%d0%b4%d0%b5%d0%bd-%d1%84%d0%be%d0%bb%d0%ba%d0%bb%d0%be%d1%80%d0%b5%d0%bd-%d0%ba%d0%be%d0%bd%d1%86%d0%b5%d1%80%d1%82-%d0%b2-%d0%bd%d0%b0%d0%b2%d0%b5%d1%87%d0%b5%d1%80%d0%b8/", "text": "Коледен фолклорен концерт представят ВА „Езерец“, ДТС “Вихрен“, Фолклорна група и ДВГ „Джумайчета“. На 20 декември от 18:30 часа, в Регионален исторически музей Благоевград ще бъдат пресъздадени българските традиции, бит, фолклор и магия чрез музикални изпълнения, съобщиха от общината. Събитието се организира от Народно читалище „Н. Й. Вапцаров- 1866“ – Благоевград. Коледният фолклорен концерт е част от богатата програма Коледен фестивал 2017, който тази година се провежда под мотото „Сподели любов, сподели добро…“, организиран от Община Благоевград. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.20", "title": " Коледен фолклорен концерт в навечерието на Коледа"}
{"url": "https://trud.bg/%d0%ba%d0%b8%d1%82%d0%b0%d0%b9%d1%81%d0%ba%d0%b8-%d1%82%d0%b0%d0%bd%d0%ba%d0%b8%d1%81%d1%82-%d0%bf%d0%b0%d1%80%d0%ba%d0%b8%d1%80%d0%b0-%d0%ba%d0%b0%d1%82%d0%be-%d0%bc%d0%b0%d0%b9%d1%81%d1%82%d0%be/", "text": "Водач на танк от китайската Народна армия предизвика възхищението на хиляди потребители в интернет, показвайки невероятни умения в управлението. Военният успява да паркира тежащата десетки тонове бойна машина все едно е състезателна кола. Маневрите се излъчват на живо в местно телевизионно шоу, където танкистът е предизвикан да паркира машината си с  , подобно на спортна кола. Задачата му е да управлява три танка и да ги спре на определено място. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.20", "title": " Китайски танкист паркира като майстор на дрифта (ВИДЕО)"}
{"url": "https://trud.bg/%d0%b0%d1%80%d1%85%d0%b8%d0%b2%d0%bd%d0%b8-%d1%81%d0%bd%d0%b8%d0%bc%d0%ba%d0%b8-%d0%bd%d0%b0-%d1%81%d1%82%d0%b0%d1%80%d0%b0-%d0%b7%d0%b0%d0%b3%d0%be%d1%80%d0%b0-%d0%b2%d0%bb%d1%8f%d0%b7%d0%be%d1%85/", "text": "Представителен календар за 2018 г., съставен от 12 черно-бели архивни снимки с изгледи и сгради на стара Стара Загора, представи областният управител Гергана Микова. Под всяка от снимките има кратка история за съответния обект. Фотосите са предоставени от Регионалната библиотека „Захарий Княжески“. Календарът е посветен на 140-ата годишнина от Освобождението на България и Въздигането на Стара Загора. Проектът е създаден съвместно със Старозагорската митрополия. На първия лист на календара е отпечатано обръщение на Негово Високопреосвещенство старозагорския митрополит Киприан, с пожелание за 2018 г. „Нека тя ни донесе повече мир и благоденствие” – обърна се областният управител към присъстващите на срещата журналисти.  Празничен поздрав отправиха талантливите певци от фолклорна формация „Жарава“ – Стара Загора. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.20", "title": " Архивни снимки на Стара Загора влязоха в календар за 140-тата годишнина от Освобождението"}
{"url": "https://trud.bg/%d0%ba%d0%be%d0%bb%d0%b5%d0%b4%d0%b0%d1%80%d0%b8-%d1%81%d1%82%d0%b0%d0%bd%d0%b0%d1%85%d0%b0-%d0%bf%d0%be%d0%bb%d0%b0%d0%b7%d0%bd%d0%b8%d1%86%d0%b8-%d0%b2-%d0%be%d0%b1%d1%89%d0%b8%d0%bd%d0%b0-%d0%b2/", "text": "Малки и по-големи коледари огласиха с песни и наричания за здраве и благополучие община Варна навръх Игнажден. Народният обичай изпълниха пред кмета Иван Портних и председателя на общинския съвет Тодор Балабанов малчугани от ясла „Звънче“, детска градина „Теменужка“ и гимназисти от СУ „Елин Пелин“, които играха под акомпанимента на тъпан, гайда и два акордеона. Коледни торбички подари кметът на всеки от участниците. „Скъпи коледари, благодаря Ви, че станахте полазници в общината на Игнажден и за усмивките, топлината и коледното настроение, което внесохте тук“, поздрави децата Портних и им пожела здраве, успехи и много подаръци под елхата. Самият кмет бе изненадан от синдикатите в образованието със закачлив подарък – еленчето Рудолф, което сбъдва желания. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.20", "title": " Коледари станаха полазници в Община Варна"}
{"url": "https://trud.bg/%d0%b1%d0%b5%d1%85-%d0%b8%d1%81%d0%ba%d0%b0-%d0%b4%d0%b0-%d0%bf%d1%80%d0%b5%d0%b4%d0%bb%d0%b0%d0%b3%d0%b0-%d0%b5%d0%bd%d0%b5%d1%80%d0%b3%d0%b8%d1%8f-%d0%bd%d0%b0-%d0%b1%d0%be%d1%80%d1%81%d0%b0%d1%82/", "text": "БЕХ ще поиска от ЕК изменение на ангажиментите по делото „БЕХ електричество“, така че държавните енергийни дружества да могат да предлагат енергия на борсата и по дългосрочни договори Българският енергиен холдинг ще разговаря с Европейската комисия за евентуална промяна в ангажиментите на държавните енергийни дружества да предоставят енергия за търговия на платформата „ден напред“ на Българската независима енергийна борса. Искането е продиктувано от извършените промени в Закона за енергетиката, според които от 1 януари 2018 г. цялото количество електроенергия извън регулирания пазар ще се търгува на борсата. Около това се обединиха участниците в среща по актуални теми от развитието на електроенергийния пазар в страната, домакин на която беше министърът на енергетиката Теменужка Петкова, съобщиха от МЕ. Ангажиментите на АЕЦ „Козлодуй“, ТЕЦ „Марица изток“ 2 и Националната електрическа компания да предлагат определено количество енергия за търговия на борсата възникнаха като резултат от наказателна процедура срещу Българския енергиен холдинг за монопол в електроенергийния сектор. По този начин България избегна плащането на милиони левове глоба. Според договореното с ЕК компаниите са задължени да предлагат тези количества на платформата „ден напред“. По данни на участници в пазара, недостигът на пикова енергия е причина за повишаване на цените, докато в същото време от НЕК съобщават, че от предлаганите от тях количества ежедневно остават непродадени между 50 и 300 мегавата. Една от мерките за нормализиране на ситуацията е да се поиска от ЕК разрешение електроенергията, предлагана от държавните енергийни дружества на борсата, да се търгува и на платформата за дългосрочни договори. Като друга мярка участниците в срещата се договориха да бъде обсъдена възможността за промяна на графиците за подаване на заявки към обществения доставчик. В момента тези заявки се подават до 14 часа. Ако това се случва по-рано през деня, ще осигури възможност свободни количества извън заявките също да бъдат предлагани на борсата и по този начин ще увеличи нейната ликвидност. С цел повишаване на прозрачността на пазара и минимизиране на риска от манипулации КЕВР ще излезе с предписание към БНЕБ за промяна в механизма, по който се сключват сделките на екрана за непрекъсната търговия на борсата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.20", "title": " БЕХ иска да предлага енергия на борсата и по дългосрочни договори"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d0%b8-%d0%bf%d0%be%d0%bb%d0%b8%d1%86%d0%b8%d1%8f-%d0%bd%d0%b0-%d0%b2%d0%be%d0%b9%d0%bd%d0%b0-%d1%81%d1%80%d0%b5%d1%89%d1%83-%d0%b3%d0%be%d1%80%d0%b5%d0%bd%d0%b5/", "text": "Съвместни екипи на Регионалната инспекция по околната среда и водите в София, Столичната община и Столичната дирекция на вътрешните работи започват засилен контрол върху горенето на отпадъчни материали, които замърсяват въздуха в София. За това се договориха днес на среща министърът на околната среда и водите Нено Димов, кметът на Столичната община Йорданка Фандъкова и главният секретар на МВР Младен Маринов, съобщиха от МОСВ. В междуинституционалния екип ще бъдат включени и представители на столичната пожарна, които заедно със Столичния инспекторат имат правомощия да проверяват горенето на открити площи. Министър Нено Димов информира кмета, че в момента се изработват стандарти за твърдите горива за битово отопление (въглища и дърва). Целта е от следващия отоплителен сезон горивата, които достигат до крайния потребител, да са с по-ниско съдържание на сяра и пепел. Съвместните проверки със Столичната община ще обхванат сервизите за ремонт на автомобили, за използване на отработени масла за отопление, както и предаването на излезлите от употреба гуми на оторизирани за оползотворяването им фирми. Столичният инспекторат продължава кампанията за събиране на излезли от употреба гуми. До момента са събрани над 2500 гуми и акцията продължава. Столичната община засили и честотата на събиране на едрогабаритни отпадъци от домакинствата. Целта и на двете мерки е да се предотврати нерегламентираното им изгаряне. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.20", "title": " Община и полиция на война срещу горенето на гуми и отпадъци в София\t\t\t"}
{"url": "https://trud.bg/%d0%b3%d1%80%d0%b8%d0%b3%d0%be%d1%80-%d0%be%d0%b1%d0%b5%d1%89%d0%b0-%d0%b4%d0%b0-%d0%bd%d0%b8-%d1%80%d0%b0%d0%b4%d0%b2%d0%b0-%d0%be%d1%82%d0%b4%d0%b0%d0%bb%d0%b5%d1%87/", "text": "Григор Димитров не пристигна и за втората си награда за „Спортист на годината“. Тенисист №3 в света предпочете да остане в Маями, където продължава подготовката си за следващия сезон, който започва на Нова година. Идеята за телемост също пропадна и звездата поздрави България с предварително записано обръщение. „Здравей, България! – заяви Григор. – Съжалявам, че не мога лично да си получа наградата. Много тежки тренировки ми се събраха. Подготвям се, за да ви радвам още повече и да се чувствам още по-добре. Наградата е много важна за мен. Пожелавам на всички спортисти здраве, успехи и да нямат контузии. Весели празници!“ От негово име наградата прие майка му Мария, а призът бе връчен от председателя на Народното събрание Цвета Караянчева. „Нашите спортисти са хората, които прославят България, те са нашите посланици и проправят пътя на младите хора, които искат да покоряват големите върхове“, заяви Караянчева. Церемонията в „Рейнбоу Плаза“ бе стилна, а най-голямото спортно име на сцената бе първата ни олимпийска шампионка през новия век – лекоатлетката Тереза Маринова, която бе водеща в тандем с попзвездата Люси Дяковска. Послучай 60-ата годишнина на анкетата организаторите от „Нове АД Холдинг“ бяха приготвили ретроспекция, която върна зрителите към най-големите успехи на българския спорт. Залата аплодира името на Стефка Костадинова, която и досега държи рекорда с 4 първи места в класацията. Всеки от призьорите пък получи наградата си от член на своето семейство. С майка си бе и Ружди Ружди, който отново бе отличен за най-добър сред спортистите с увреждания. Номер 2 в класацията Радослав Янков призна, че е бил изненадан от появата на сцената на баща си Димитър, който за пръв път го е качил на ски и сноуборд. „Бяха успели да скрият докрай това – заяви чепеларецът. – Това е оценка на труда и на постиженията ми. Последната година беше много трудна, защото трябваше да докажа, че предният сезон не е бил случаен. Лично аз понякога подценявам успехите си, защото така съм възпитан. Опитвам се просто да работя по моите неща и те да се случват. Новият сезон започна обещаващо, чувствам се добре. Направих няколко грешки на последното състезание. Това обаче не означава, че трябва да се притеснявам. Продължавам да тренирам. През 2018-а ще имаме почти два пъти повече състезания и олимпийски игри, така че сезонът е по-специален.“ Единственото изключение от „роднинската връзка“ бе боксьорът Даниел Асенов, награден от приятелката си Розалия Пайчева. Освен Димитров, отсъстваха баскетболистът на „Барселона“ Александър Везенков и биатлонистът Владимир Илиев, който също прати видео с обръщение. В духа на обещанието на Григор бяха и останалите от челната десетка. Спортният талант на „Еврофутбол“ Владимир Далаклиев и лекоатлетът Тихомир Иванов бяха щастливи от попадането си сред най-добрите спортисти на България, но не скриха амбицията си в следващите години да са значително по-напред от 9-ото и 10-ото място. Своят Еверест, при това в буквален смисъл, предстои да изкачи и най-възрастният член на елитния клуб – Боян Петров. Следващата година той ще атакува покрива на света като част от плана си да стане първият българин, стъпил на всички от 14-те осемхилядници в света. „Това е четвърто поредно признание за мен и за алпинизма – заяви Петров. – Той може да се приема като спорт, когато гледаш на него като на спорт. Аз се подготвям по същия начин, по който и всички професионални спортисти. Нямам треньори, но съм научен да познавам себе си като тяло и възможности. Прилагам и методи, които сам съм въвел. Преди десет дни започнах тренировки, тъй като наскоро ми махнаха металните елементи в краката. Еверест не е за подценяване. Ще му дойде времето.“   Антъни Иванов, осми в света при мъжете на 200 м бътерфлай, се точи за още рекорди през следващия сезон. В навечерието на церемонията за Спортист на България, плувецът грабна титлата на 400 метра свободен стил на държавния шампионат в басейна на Спортната палата, като на два пъти коригира върховото постижение. Първо в сериите фиксира 3:48,61 мин, а после на финала спря хронометрите на 3:46,00 мин. „Надявам се догодина да подобря още свои постижения“, заяви Иванов, който бе класиран под №4 в анкетата. Наградата си бронзовият медалист от световното за юноши получи от двете си по-малки сестри Марая и Ерика на сцената на „Рейнбоу плаза“. „Не очаквах да съм толкова напред класиран“, призна националът, който от следващия сезон ще продължи образованието си в САЩ. Състезателят на „Вихрен“ (Сандански) ще учи с пълна  стипендия бизнес в университета Оубърн, щата Алабама, а после и спортен мениджмънт.     Българската художествена гимнастика спечели най-много награди на церемонията за Спортист №1и Треньор №1 на България. Невяна Владинова, която този сезон взе първия си медал от световно – бронз, се нареди трета в авторитетната класация. Ансамбълът пък бе избран за Отбор на годината, а техният треньор Весела Димитрова получи наградата за №1 сред наставниците (интервю четете на стр. 30). “Направихме успешен сезон, приятно съм изненадана от номинациите – заяви председателят на федерацията Илиана Раева. – Тези награди са огромна отговорност. Догодина ни предстои световно в София. И се надявам да ви зарадваме с още по-големи успехи.“ Владинова пък се пошегува, че през 2017-а й върви на бронзови медали, но се закани догодина те да променят цвета си. Момичетата от ансамбъла изразиха задоволство, че още в първата година от сформирането си като отбор, вече имат и първото голямо признание на медиите. „Мечтаехме за подобна награда, но не си представяхме, че тя ще дойде толкова скоро“, каза капитанката Симона Дянкова.    ", "date": "2017.12.20", "title": " Григор обеща да ни радва отдалеч"}
{"url": "https://trud.bg/%d1%82%d0%be%d0%bf%d0%bb%d0%be%d1%84%d0%b8%d0%ba%d0%b0%d1%86%d0%b8%d1%8f-%d1%81%d0%be%d1%84%d0%b8%d1%8f-%d0%bf%d0%be%d0%b4%d0%b0%d1%80%d1%8f%d0%b2%d0%b0-%d1%82%d0%b5%d0%bb%d0%b5/", "text": "В навечерието на празниците „Топлофикация София” стартира за втори път Коледна игра, в която могат да се включат всички лоялни клиенти на компанията. Условието за участие е до 31 януари 2018 г. абонатите да заплатят всички свои сметки за топлинна енергия и дялово разпределение към дружеството, включително задълженията си за месец декември 2017 година. Изпълнилите това условие участват автоматично в разпределението на общо 10 награди – смарт телефони, съобщиха от „Топлофикация София”.  Печелившите ще бъдат изтеглени в присъствието на нотариус на 16 февруари 2018 г., а с победителите от дружеството ще се свържат лично за уточняване на начина за получаване на наградата им. Крайният срок за получаване на наградите е 16 март 2018 г.  Правилникът на играта е достъпен на сайта на „Топлофикация София“ и на фейсбук страницата –  . „Коледната игра 2017 е израз на нашата благодарност към клиентите, които са лоялни към компанията и са заплатили задълженията си в срок, а това са над 80% от потребителите ни. Разчитаме да мотивираме и останалите ни абонати да се присъединят към общността на лоялните клиенти”, коментираха от „Топлофикация София”.", "date": "2017.12.20", "title": " „Топлофикация София“ подарява телефон на лоялни клиенти"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d0%bd%d0%b8-%d1%81%d0%b0-%d0%b4%d0%b2%d0%b5-15-%d0%b3%d0%be%d0%b4%d0%b8%d1%88%d0%bd%d0%b8-%d0%bc%d0%be%d0%bc%d1%87%d0%b5%d1%82%d0%b0-%d0%b7%d0%b0-%d1%83/", "text": "Задържани са две 15-годишни момчета, които в сряда след обяд умишлено са   сградата на здравната служба в свищовското село Овча могила. Деветокласниците решили да се позабавляват, промъкнали се в помещенията, които се използват като складове и подпалили струпаните там стари дървени дограми и друго имущество, научи „Труд“. Пламъците бързо се разпростряха и застрашиха намиращата се в близост сграда на Центъра за хора с деменция. Около 40 души домуващи и персонал бяха евакуирани. Благодарение на бързата намеса на огнеборци от Велико Търново, Свищов и Полски Тръмбеш, както и на доброволческия отряд и на местни жители, стихията е потушена. Пламъците обаче са изпепелили 400 кв.м.покрив на подпалената от хлапаците сграда. Злосторниците са направили пълни признания. На разпитите са присъствали и родителите им. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.20", "title": " Задържани са две 15-годишни момчета за умишлен палеж на сградата в Овча могила"}
{"url": "https://trud.bg/%d0%b3%d0%bb%d0%b0%d0%b2%d0%bd%d0%b8%d1%8f%d1%82-%d0%bf%d1%80%d0%be%d0%ba%d1%83%d1%80%d0%be%d1%80-%d0%bd%d0%b0-%d1%84%d0%b8%d0%bd%d0%bb%d0%b0%d0%bd%d0%b4%d0%b8%d1%8f-%d0%be%d1%82%d0%bd%d0%b5%d1%81/", "text": "Върховният съд на Финландия глоби главния прокурор на страната Мати Нисинен заради превишаване на пълномощията при закупуване на услуга от компания, в чието ръководство работил брат му. Случаят е от 2010-2015 година. Според Финландското телеграфно бюро глобата ще е равно на 40-дневната надница на главния прокурор, но точната сума не се посочва. Съдът обоснова решението си с това, че „доколкото покупката била предложена от компания, свързана с брата на Ниисинен, той (главният прокурор) е трябвало да разбира, че поради това у него възниква лична заинтересованост в тази сделка“. Съдът е убеден, че Ниисинен е извършил всичко съзнателно, пише  . Самият висш прокурор призна, че от негова страна и имало „непреднамерено превишаване на служебните пълномощия“, но отрече, че е предпочел специално компанията на роднината. По думите му той не е знаел каква точно позиция е заемал брат му в компанията. Става дума за закупуването от прокуратурата на услуга за повишаване квалификацията на ръководния състав на ведомството. Компанията на брат му е продала тази услуга за 74 000 евро. В началната фаза на разследването Ниисинен е бил заподозрян в небрежност по придобиването на услугата. Но впоследствие полицията стигнала до извода, че генералният прокурор е разбирал, че нарушава закона, извършвайки покупка от компания на своят брат. В края на август той бе временно отстранен от работа заради провеждащото се разследване. Функциите му бяха поети от негова заместничка. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.20", "title": " Главният прокурор на Финландия отнесе солена глоба заради конфликт на интереси"}
{"url": "https://trud.bg/%d1%84%d0%b8%d0%bb%d1%87%d0%b5%d0%b2-%d1%80%d0%b0%d0%b7%d0%ba%d1%80%d0%b8-%d0%b7%d0%b0-%d0%bf%d0%be%d0%bb%d0%b8%d1%82%d0%b8%d1%87%d0%b5%d1%81%d0%ba%d0%b8%d1%8f-%d1%87%d0%b0%d0%b4%d1%8a%d1%80-%d0%bd/", "text": "Никола Филчев: Източването на банките, което стана през периода 93-та и 96-та година, източиха се 7 милиарда, тогава немски марки. С тези пари всъщност бяха закупени след това материалните активи на държавата – приватизацията се случи с тях. Източването на банките е приватизация на финансовия капитал, а след това материалните активи – заводи, фабрики и други, бяха закупени с тези откраднати пари. Има връзка, безусловно има връзка. Парите, с които бяха купени на безценица държавните предприятия, заводи и фабрики, са именно тези пари – от банките. Откраднатите от банките пари. В такива случаи сме склонни да се ориентираме към една или друга партия. Трудно е да се каже, че всички политически сили у нас са изпълнявали единен сценарий, но за мен това е интерес на соросоидите. Тези, които идваха да ни дават акъл. Те го направиха. Техни са съветите. Казаха – така трябва да се приватизира и това е резултатът. Няма по-беден, по-болен и по-необразован народ в Европа от българския. Последиците на всичко това и на този преход е опустошаване. Това никога не е било, от създаването на българската държава, тя никога не е била такава опустошена и в икономиката, и в духовната сфера. На народа му казваха – демокрация, свобода, плурализъм, многопартийна система, ще може да пътува свободно. Това е хубаво, даже много хубаво и е политическата страна. Но преходът има и икономическа основа и тя се изразява в това, че държавното имущество стана частно. То беше разпределено несправедливо, по престъпен начин между стотина души. Така днес се създаде този олигархичен кръг. Те от своя страна, днес те придобиха държавното имущество и са не само собственици, но успяват да влияят и върху държавата и политическите решения. Ето това е олигархията, срастването на икономическата власт с политическата. С медии и пари, чрез които се манипулира общественото мнение и се влияе на общественото мнение.  Решението е на външни сили, а ние изпълняваме. Малка страна сме и това ни е съдбата – да изпълняваме. Западна Европа и САЩ. Това са външните сили. Там от компютрите решават. България какво има? Има хубави жени – значи ще ги превърне в обслужващ персонал, мъжете също и това е. И то така и стана. Вие всеки ден се сблъсквате с тази агресия, с тази несправедливост, заплатите са ниски, пенсиите също, здравеопазването е в тежко поожение, образованието също. На практика в България 1/3 я няма вече. Бяхме 9 милиона, сега сме 6. Къде са тези 3 милиона? Най-хубавото – цветът, младите, хубавите, силните, умните – бъдещето на този народ го няма. Искаха просто да бъде смачкана България. Никой няма интерес страната ни да е силна, заради значимото и геостратегическо значение. Както нямаха интерес от силна Югославия. Ето – разкъсаха я на шест, седем държави, подпалиха огъня между исляма и православието. Така винаги ще има нужда от арбитър и кой ще е той? Големият Чичко Сам. И това става от компютрите. Да не говорим, че България традиционно се смята и естествено, за русофилска страна, защото 80% от хората са русофили. Това само е достатъчно страната да бъде ударена, за да се ограничи влиянието на Русия. Ние сме част от една геополитическа битка на големите и нашето място е определено от по-силния. Който е бил по-силен през 90-те години, при разпадането на Съветския съюз, когато светът стана еднополюсен, той реши и съдбата на България. Всички чакаха да получат покана. Представете си, да Ви поканят на някой прием в посолство, значи сте оценен там – горе, където трябва. Това е ясно на грамотните хора и не е темата на разговора. На практика цялата икономика беше ликвидирана. Около 1110 обекта – металургични, машиностроителни, химически, оръжейни заводи, нефтопреработвателни комбинати, електрически централи, пристанища, летища, туристически комплекси. Всичко беше приватизирано по време на управлението на Иван Костов в периода 1997-2001 година. Държавата продаде имущество на стйност над 30 милиарда на цена от… 3 милиарда. Обяснението е, че приятелите на управляващите тогава, кръгът около Иван Костов, трябваше да забогатее и да се награби. Това е обяснението. Той няма какво друго да обясни. Лъже, бе! Всичко е просто. Ням да каже „окрадохме държавата, ликвидирахме държавата“. Ами ето, то се вижда. Къде са парите? Сега сме най-бедната държава, а имаше пари за образование, за медицина, за пенсии. Къде са парите? Парите са в 10 души – свръхбогаташи. Не съм стигнал дотам – да общувам с историята. Само 2002 година са образувани, за престъпления по служба, свързани с приватизацията – 1577 дела, но Върховният съд по това време се ръководеше от Иван Григоров. Като председател тогава той каза „аз съм костовист”. Можете да си представите, по психологията на тези хора, как той ще съди, как един костовистки съд ще съди?! Ако става дума за премиера Иван Костов, защото все ме питат защо не съм го дал на съд. Първо премиер лесно не се дава на съд – той нищо не подписва. Решенията се вземат колективно от Министерския съвет. Най-важните решения се вземат от Парламента. Ако става дума за дадени приватизационни сделки, винаги има решение на цялото правителство. Следователно, не може да се търси лична отговорност на премиера. Много от сделките са извършени от няколко министерства заедно, които си подават топката, за да не може да се разбере чия е отговорността. Например, продажбата на БГА „Балкан”. Компанията имаше 60-70 самолета, между 70 и 100 милиона долара е цената на БГА „Балкан”. Беше продаден на цената на един апартамент – за 150 000 $. Когато поискахме документите – Министерството на транспорта каза питайте Министерството на финансите, те пък казаха – Агенцията по приватизацията, тя пак ни върна обратно. Подават си топката и документите не могат да се намерят. „Кремиковци“ – продаден за 1 лев, но няколко години след това купувачът продаде 60% от Комбината за 600 милиона. Следователно 100% колко са – 1 милиард. Това е. Цената на „Кремиковци“ е 1 милиард. Абе от шлаката, от това, което се събира най-отгоре, мръсната пяна, сгурията, само от това някои момчета станаха мултимилионери. Вижте, ние с шлаката не сме се борили. А г-н Костов, той затова е голям организатор на грабежа, защото не е джебчия от улицата, дето гледа да ти бръкне в джоба. Всичко е направено по един толкова рафиниран, перфиден, коварен, обмислен  начин, така че да не можем да ги хванем. Той! Ами кой ги промени законите? Когато встъпва в длъжност, първата му работа е да измени законите за приватизация. Точно както го каза Румен Гечев. Да ги направи така, че да може да контролира процеса. Всичките му съветници бяха криминално проявени. До един. Маринов, дадохме го на съд и го отстранихме. Беше заместник-министър или негов съветник. Главният прокурор не е слънце да огрее навсякъде. Той разнасяше подкупите, но това са малки пари. Големите пари отиваха в Италия. При дъщерята, при дъщерята на Иван Костов. Марчигалия фирмата и т.н. Как става? ами как? Ако аз Ви давам нещо евтино за 10 лева, а то струва 1000, Вие публично ми давате 10, а под масата ми дават половината и така. Пито-платено! Това беше направено. Но това е премиер – ти не можеш да го съдиш. Той е премиер и нищо не подписва. Вижте – цялата пирамида от държавни органи работи за премиера. По негови указания, но той нищичко не подписва. Подписва само поздравителни адреси, даже и на ведомост не се разписва, защото по банков път му превеждат жалките пари. А що се отнася до вашето питане за „цялостно творчество” – наказателна отговорност не може да се търси за това. По Наказателен кодекс се отговаря за конкретно деяние, извършено от конкретно лице, на дадено място и установено време. Това от една страна. Има обективни причини да не може да се търси отговорност. Кой министър-председател е бил обвинен и съден, затова че е министър-председател? Има обвинени премиери, но за действия, извършени преди да са премиери. Както е в Румъния и на други места. Втората причина е, че държава така не се управлява. Костов мен ме подслушваше, проследяваше, чрез МВР, НСО, чрез клевети. Плащал е за компромати срещу мен в чужбина. А посланикът на една голяма западноевропейска държава ме покани и ми ги показа. Е, компромати. Това не искам да го коментирам. Друго, плащаше на чужденци от САЩ да дойдат тук за два часа и да говорят срещу мен, че докато Филчев е главен прокурор, България нямало да влезе в НАТО, докато аз съм начело на обвинението. Парите знам в кой хотел са платени – Мюнхен и кои са присъствали там. За 50 000 $. Лобисти – платени. И при цялата тази работа, ако аз се опитам на границата на закона да му повдигна обвинение, това какво означава? Повдигаш обвинение на премиер или го арестуваш, правителството пада, нови избори. Така не се прави. С този личен мотив – аз едновременно съм и пострадал, и държавен обвинител. Не можех да си позволя да дестабилизирам държавата и да дам воля на лошите си чувства, като предприемам крайни действия. Той е дребна риба. Мисля, че жена си е пожелал. Не съм чувал да има слабост към мъже. ВСС се състоеше от 25 души и те гласуваха за мен – преди всичко прокурорите. Минаха тези работи. Вкъщи слушаха, но и в кабинета. Отдолу, в Съдебната палата. Иначе плака много, когато избухна „Бръмбаргейт”. Моля ти се, изоставен съм, кажи нещо по ТВ да ме спасиш. Тогава имаше думи правителството да си подаде оставката, за това, което е направил срещу главния прокурор. Мръсник! Всяка сутрин му докладват за това какво съм говорил с 5-годишния ми син. Той получава и чете доклади. И след това ме кани. Това е известната среща, дето влязохме със столове във водата, за да говорим. Бях с една риза отгоре и веднага ме попита защо съм с нея, да не би да го подслушвам. Аз да не съм като него. Вижте, не е редно… Ти какво каза, той какво ти каза… Може ли така, бе? Народът няма нужда от това. Да обслужвам него и групичката му. Приятелчетата му там. На всичките, на които раздаде имотите. Това са му приятелите. И като отказах да го обслужвам – като един нормален човек смятам, че милиони българи биха постъпили като мен – когато реших да приложа закона, организира една мръсна клеветническа кампания срещу мен. Много добре. Ами сега, ние не можем да ставаме съдници на вкусовете на хората. Обичат агнешки главички, ядяха ги там в стола на ЦКС-то. Това не е чак толкова престъпно, нали. К Е, негови другари сега. Как се събраха – какъв интерес представлява това… Общественият интерес? Ако става дума за Прокопов – негово създание, негово творение е. Даде му без пари една „златна копошка” – „Каолин“. Да, даде му „Каолин“ и ето го резултата. Като вземеш дефиницията на „олигарх” и го сравниш, поставиш го в този модел, в този юрнек, ще се окаже, че той точно съвпада с определението на „олигарх”. Кои са му приятелите? Президенти и премиери. Какво прави? Назначава министри, уволнява министри, влияе на политическите ина държавните решения. Добре, пита се – кой е той? Да не би да е някой много умен човек, някой академик, някое откритие да е направил? Или е много трудолюбив, или има някакви заслуги за развитието на българската икономика, на българската духовна култура? С какво е толкова чаровен, с какво ги очарова големците този Прокопов? Костов да се обяснява. За мен не е чаровник, не е такъв. Според мен с едно нещо – дума с 4 букви „ПАРИ”. Близък на всички президенти и премиери. Я направете сметка – един премиер без пари му дава „Каолин“, с който да дои. Там, вместо държавата да вземе тази печалба, тя отива в джоба на някой си Прокопов – разградският гризач! Ние ще правим демокрация. Ако това е демокрацията, значи аз съм против. Второ, когато започнахме проверки преди 15-20 години, млад прокурор, президентът ме извика. Ами аз уважавам държавата, а това бяха държавата – Костов, Соколов и Петър Стоянов, това са държавата за мен – президент, председател на Народното събрание и премиер. Президентът ме помоли да приема Прокопов /б.р. – така Филчев нарича Иво Прокопиев/ и неговия другар там. Е, да. Отказах естествено, казах че мога да му ходатайствам пред районния прокурор г-н Кържев, който е много строг. Той да го приеме, ако прецени. Не, моля те, приеми го ти. Какво говорихме по-нататък, няма да говоря, за да не излагам Петър Стоянов. Ами казвам това, което казвам. Това искам да кажа, което казах. Ами какъв президент е той да се разправя с този и да му обслужва интереса?! Той да обяснява, аз нямам какво да обяснявам. Отказах, не съм се занимавал. Ще ви кажа и защо – какво има да говори Прокопов на главния прокурор. Да дойде и да ме включи и мен на заплата – да стана главен прокурор не на България, а на Прокопов. Както и впрочем, така… Един президент, един премиер, друг президент – Плевнелиев. Първи приятели, хубаво, имат обща ценностна система, заедно почиват, значи и заедно работят. Нали? Заедно си пият ракията в Гърция. С какво ги е очаровал – те да обясняват, аз само поставям въпроси. Ами разбира се. Ами това ми дойде. Не съм ги броил. Извикали го от комисията, конфискували му 200 млн., но какво са 200 млн. за Прокопов? За него, бълха го ухапала, за неговото имане от милиарди. Тича при премиера Борисов, като ударил на камък, оттам тича в телевизията да се оплаква и да поставя условия на министър-председателя. Кой е този Прокопов да поставя условия, да казва: „Вземи страна!”. И какво ще стане, ако не вземе страна? Ето, три дни вече не взема страна, изгонил го е, какво ще стане? Навсякъде, купуваха навсякъде, където може. И държавата, и прокуратурата, и тази Комисия – дори не знам чий орган е… Те трябва да бъдат поздравени – най-сетне! Аз Ви казвам, кой е този Прокопов – да не е някакъв учен или голям създател на държавни блага, че днес да притежава милиарди и да рекетира президенти, премиери и да го обслужват главни прокурори?! Кой е той? Унищожил там Меричлери, Ветово, изтровил хората, направил кариери, колко хора са умрели от рак вследствие на тази експлоатация с арсен и така нататък. Аз се учудвам, той трябва да си увеличи охраната. Гледам, дават го по телевизията с охрана, при положение, че е уморил толкова хора и сега цялата държава трябва да му се кланя. Затова днес Прокуратурата и тази комисия трябва да бъдат поздравени за това, което правят. Прокопиев отдавна трябваше да е в затвора. И моят съвет към него е да върне всички пари, които е откраднал на държавата, и сам да влезе в затвора да изтърпи максималното наказание. Като се покае за това, че е уморил, унищожил е толкова селища и толкова хора са починали от рак. Жестоки, нежни… Това мисля, това казвам. Сложен въпрос и аз не искам да го коментирам. Ясно е, че противоречи на основни принципи на правото и аз не искам да се създава един по тежък наказателен закон, защото, когато се предвиди по-дълга давност или изобщо се премахне дваността, се създава по-тежък закон. И после на този по-тежък закон трябва да се приложи обратно действие. Това противоречи на някои общи представи за правовата държава. Няма смисъл да занимаваме широкия кръг от хора, те не очакват да чуят това. Стриктно погледнато – не е забранено. Конституцията забранява да се прилага обратно действие само на закон, който обявява дадено действие за престъпление. С други думи – ако си извършил нещо и днес то не е престъпление, а утре бъде обявено, този закон няма обратно действие. Няма да ти бъде търсена наказателна отговорност за това, че докато нещо е било законно, ти си го извършил. Това забранява Конституцията и международните договори. Така че, най-вероятно няма да го приемат, понеже виждат, че има серизони недостатъци. Кой харесва обвинителите? Това му е работата, взима заплата, за да обвинява. И е държавен, не служи на частници. Аз съм казвал – главният прокурор е гръмоотводът – където и да гръмне, минава през него. Неговата роля е като на кучето, което пази стадото. Но той пази народното, държавното. Кой може да обича един главен прокурор? Аз ще Ви разкажа един случай. В началото всеки главен прокурор има висок рейтинг – моят беше над 50%. Един ден специално поиска да се видим в стола на Министерския съвет – а аз не ходя там, аз агнешко и агнешки главички не ям. И доста безцеремонно му каза: „Какви са тези рейтинги, бе, цял свят мрази главните прокурори, само у нас обичат. Върнах се и казах на пресслужбата да се обадят на всички агенции и медии, за да не ме включват повече. Мир да има, да не се дразнят политиците, че главният прокурор е толкова харесван. Та сега и за главния прокурор Цацаров – естествено е всички засегнати да насочват стрелите си към него. Представете си, че ви вземат жилището. Но той един главен прокурор е взел много жилища. Представете си един 12-етажен блок от тези, които приватизираха на безценица в Албена и Златни пясъци, как някой иска да Ви го вземе. Те трябва да бъдат поздравени – и главният прокурор, и прокуратурата, и тази комисия /б.р – КОНПИ/. Аз го помня това момче, председателя. Беше прокурор – сериозен, работлив и отговорен човек. И така трябва да бъде – аз очаквам обществото да им ръкопляска. За да има справедливост, трябва да се търси отговорност. Ама какви медии! Взели му 200 млн. Аз пак казвам, бълха го ухапала. Той да обясни откъде са. Аз не познавам този закон, нито конкретните идеи на законодателя, така че не бих могъл да го обсъждам и да участвам в дискусии.  Да завършим тази част, както започнахме. Казахте, че има връзка между източването на банките, приватизацията. Но не ми казахте има ли идеен център, има ли човек, който е ръководел този процес? Защото приватизацията продължи и във времената на Симеон Сакскобургготски. Нещата в България винаги са зависели отвън. Какво ще каже една или друга Велика сила. Що се отнася до това дали само при Иван Костов беше приватизацията – не. Първо, той, като дойде, промени законите, а на прокуратурата отне възможността да иска разваляне на една сделка, която уврежда интересите на държавата. Съдът ще реши. Но прокурорът, който защитава обществения интерес, вече нямаше право на това – Костов му го отне! Да не се меси прокуратурата в приватизацията, да не може да поставя сделките пред съда. Освен това, ето Ви няколко примера за това какво представляват нашите управляващи, които вече тънат в лукс, но всеки ден обясняват как са загрижени за народа. ….  След един месец какво стана – внесоха закон в НС и отнеха правото на прокуратурата да спира такива сделки. Така нашето постановление, което отказах да отменя, остана без законово основание. БТК струваше до 1.5 милиарда. Те я продадоха за 200 милиоа евро, до голяма степен на себе си със свързани лица. И ето почерпи ме премиерът с лукчета, на пръв поглед небрежен разговор, не се почерпих с лукчетата, но…това е премиер, зад него е цялата държава, правителството, парламентът и президентът, често. Аз питам, къде са тези хора, моралните съдници, които не поставят въпроса?! Защо премиер се среща с главен прокурор? Казах – когато корупцията е държавна политика, никаква прокуратура не може да я спре. Костов искаше да закрие прокуратурата, да я прави агенция към МС – Конституционният съд му каза, че това променя устройството на държавата и може да стане само с ВНС. Така че, Вие трябва да видите къде са усилията на прокурора. Сума време съм загубил да запазя следствието и прокуратурата, да им вдъхна живот, да си вършат работата и да спазват закона. Такива специални прокурори са пак такива соросоидни измишльотини на една групичка там – Съюза на съдиите – някаква Куцкова. Измислят си. Той хем ще е прокурор, хем е наш човек и няма да се подчинява на главния прокурор. Ясно е казано в Конституцията – всеки прокурор е подчинен на по-горния, а всички на главния. Този, който като мишка тогава се криеше там зад драките на басейна на Правителствена болница, за да ми говори на ухото и правехме срещи в някакви тайни апартаменти, няма сега вече какво, като не съм главен прокурор да ме вика на дискусии с него и да си придава собствено значение. Никой не му говори, а той ще ходи по телевизиите да прави циркове, да влиза в дискусии с Филчев, който е вече един скромен пенсионер. Аз вече сутрин, като излизам, си слагам в джоба картончето с адреса и 5 лева. Ако се изгубя, някой добър човек да ме качи в някое такси и да ме приберат. Но понеже Костов се прави на голям юнак, иска да прави пехливанлък да прави по телевизията, аз ще му отговоря със следното – да бе, ще се срещнем, аз обаче го каня първо на една среща на боксовия ринг, на среща по бокс. Не съм добър, но ще го смачкам! Една минута ми трябва. От сън да стана, ще го смачкам. Когато иска, на който ринг каже. После ще идем на другата среща. Сигурен съм, че това ще му бъде последната изява. След това ще се занимава само с ръчно плетиво, с ръкоделие, с шевици – ей с такава дейност.", "date": "2017.12.20", "title": " Филчев разкри за политическия чадър над Иво Прокопиев и как двама президенти и няколко министри бранят интереса на „гризача от Разград“"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8-%d1%82%d0%be%d1%87%d0%b0%d1%82-%d0%ba%d0%b0%d1%80%d1%82%d0%b8-%d1%81-%d0%bc%d0%b5%d0%bd%d1%82%d0%b5-%d0%b1%d0%b0%d0%bd%d0%ba%d0%be%d0%bc%d0%b0%d1%82/", "text": "Италиански карабинери задържаха трима български граждани, вече известни на полицията, по подозрение, че модифицирали банкомат в Рим с цел клониране на карти и източването им, съобщи в. “Кориере дела сера”.  Само за половин ден в метне устройството пред клон на “Уникредит” на пл. “Испания” били копирани карти и кодове на десетки туристи. Банкоматът бил модифициран с оригинални части от български компании, продавани в Европа. След като забелязали аномалии по устройството, карабинерите започнали наблюдение и задържали Кирил Делчилов (28 г.) и Валери Ганев (55 г.), които дошли да приберат задигнатите данни. В хотелска стая на близка улица ги чакал съучастникът им – Ацко Ванцов (44 г.). Там били открити 12 “девствени” магнитни карти, 6 –  вече клонирани, памет с източени данни, компютър със специална програма и пари.", "date": "2017.12.20", "title": " Българи точат карти с менте банкомат"}
{"url": "https://trud.bg/%d0%bd%d0%b7%d0%be%d0%ba-%d0%b1%d0%be%d0%bb%d0%bd%d0%b8%d1%86%d0%b8%d1%82%d0%b5-%d1%89%d0%b5-%d0%bf%d0%be%d0%bb%d1%83%d1%87%d0%b0%d1%82-%d0%bf%d0%b0%d1%80%d0%b8%d1%82%d0%b5-%d1%81%d0%b8-%d0%b7%d0%b0/", "text": "На лечебните заведения за болнична медицинска помощ да бъдат изплатени средствата за извършена и отчетена дейност през м. ноември. Това реши на свое редовно заседание на 19 декември 2017 г. Надзорният съвет на Националната здравноосигурителна каса (НС на НЗОК), съобщиха от пресцентъра на касата. Парите ще бъдат преведени до 22 декември 2017 г. на всички болници, в това число и на болниците в Ловеч и във Враца.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.20", "title": " НЗОК: Болниците ще получат парите си за отчетена дейност за ноември 2017 г."}
{"url": "https://trud.bg/%d0%be%d0%b1%d1%89%d0%b8%d0%bd%d0%b0%d1%82%d0%b0-%d0%ba%d1%8a%d0%bc-%d1%81%d1%82%d0%be%d0%bb%d0%b8%d1%87%d0%b0%d0%bd%d0%b8-%d0%b7%d0%b0%d1%81%d0%b0%d0%b6%d0%b4%d0%b0%d0%b9%d1%82%d0%b5-%d0%b6%d0%b8/", "text": "Гражданите, които са избрали да украсят дома си с жива елха в саксия за Коледа, след празниците да засадят дръвчетата в междублоковите си пространства. За това апелират от Столична община. За максимално прихващане на дръвчетата, препоръчително е да се запази целостта на кореновата бала при изваждането й от контейнера и пренасянето й в почвата. Озеленителите съветват засаждането да се реализира в ден с положителни температури. При избора на локация за посаждане на дръвчето, препоръчително е да се спазва отстояние от 6-7 метра от други дървета и храсти. Столична община напомня на всички, които предпочетат да украсят отрязана жива елха в дома си, след празниците да изхвърлят дървото до сивите контейнери за битови отпадъци. Специализиран превоз ще събере елхите по график и ще ги извози за рециклиране на инсталацията за биологично третиране „Хан Богров“, където ще бъдат преработени и от тях ще бъде направен компост за подхранване на почвата. Общината апелира жителите на районите „Витоша“, „Панчарево“, „Връбница“, „Нови Искър“, „Кремиковци“, и “Овча купел“ да изхвърлят коледните си дръвчета на изградените обособени места за събиране на зелени биоразградими отпадъци от домакинствата, както следва по адреси: – Район „Витоша“ на ул. „Беловодски път“, старото обръщало на авт. № 63;  – Район „Витоша“ – кв. „Симеоново“ – площад „Виктория“ ;  – Район “Витоша“, с. Владая – ул. „Любомир Миланов Дамянов“  – Район “Нови Искър“ – ул. „Кумарица“ №60;  – Район “Връбница“ , с. Мрамор – ул. „Васил Левски“  – Район „Панчарево“ – с. Горни Лозен, ул.“Кайгана“ и ул. „Съединение“ до трафопоста;  – Район „Панчарево“- с. Долни Лозен – ул. „В. Левски“ и ул. „Иван Пешев“ срещу № 32  – Район “Кремиковци“ – кв. „Челопечене“ на ул.“Гилица“;  – Район “Кремиковци“ – с. Яна на ул.“Св. Анна“;  – Район „Овча купел“ – кв. „Горна баня“ до моста на Домуз дере. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.20", "title": " Общината към столичани: Засаждайте живите елхи в междублоковите пространства!"}
{"url": "https://trud.bg/%d1%81%d1%8a%d0%b4%d1%8a%d1%82-%d0%bd%d0%b0-%d0%b5%d1%81-%d1%8e%d0%b1%d0%b5%d1%80-%d0%b5-%d1%82%d0%b0%d0%ba%d1%81%d0%b8-%d0%ba%d0%be%d0%bc%d0%bf%d0%b0%d0%bd%d0%b8%d1%8f/", "text": "Компанията “Юбер”, която предоставя свързване с непрофесионални шофьори за превоз срещу заплащане, спада към областта на транспорта, което означава, че тя подлежи на държавна регулация, също като таксиметровите превозвачи, постанови вчера Съдът на ЕС. “Юбер”, която позволява на хора да си поръчват пътуване чрез приложение на смартфон, промени таксиметровата индустрия след стартирането си през 2011 г. и сега работи в над 600 града в цял свят. Естествено това предизвика недоволството на превозваческите фирми, които се жалват, че подбива пазара им, като избягва разходите за обучение на шофьори, както и цените за получаване на лиценз за транспортни услуги. Защитният аргумент на “Юбер” бяха, че това е просто цифрово приложение, което действа като посредник между шофьори и клиенти, които търсят превоз, и затова услугата трябва да се регулира от по-леките правила на ЕС за онлайн услугите. Съдът на ЕС обаче отхвърли този аргумент. Което означава, че “Юбер” ще трябва да оперира по правилата за транспортни услуги, като конкретните условия за получаване на разрешение за предоставянето им ще се определят от отделните страни членки на ЕС.", "date": "2017.12.20", "title": " Съдът на ЕС: “Юбер”  е такси компания\t\t\t"}
{"url": "https://trud.bg/%d0%bc%d0%b8%d1%81%d0%b8%d1%8f%d1%82%d0%b0-%d0%bd%d0%b5%d0%b2%d1%8a%d0%b7%d0%bc%d0%be%d0%b6%d0%bd%d0%b0-%d0%b7%d0%b0-%d0%bc%d0%b0%d0%bd%d1%87%d0%b5%d1%81%d1%82%d1%8a%d1%80-%d1%81%d0%b8%d1%82/", "text": "  „Манчестър Сити“ може да спечели впечатляващите 4 трофея в края на сезона. „Гражданите“, които са убедителен лидер във Висшата лига, се класираха за 1/2-финал за Карабао къп след драма с дузпи срещу „Лестър“ за крайното 5:4. Така след 16-те поредни победи „небесносините“ продължават да изумяват от началото на кампанията. Освен това „Сити“ е и на 1/8-финал в Шампионската лига, а тепърва предстоят срещи за Купата на Футболната Асоциация (ФА). Въпреки убедителното си представяне, мениджърът на тима Хосеп Гуардиола даде да се разбере, че спечелването на каре отличия през кампанията е мисия невъзможна.  „Това е нереално и не е съвсем нормално – обясни испанският спец. – Всеки отбор губи мачове и точки. Най-добре е да се мисли не за трофеите, които можеш да спечелиш, а за следващия мач. Хареса ми как реагирахме след получения в края на редовното време гол. Искахме да продължим напред. Не е възможно да участваш пълноценно в четири турнира с един и същ състав и затова се наложи да внеса някои промени.“ А на Острова вече се питат кои са Тосин Адарабийо, Олександър Зинченко, Фил Фодън, Брахим Диаз, Лукас Нмеча, Демико Дюхейни и Том-Деле Баширу. Шестимата взеха участие в срещата и с изявите си дадоха да се разбере, че „Сити“ може да разчита на свежа кръв от школата.  И докато новата генерация на тима получи шанс за изява, една от основните звезди – Габриел Жезус си заслужи нов договор. Нападателят ще парафира нов 5-годишен контракт с нови параметри, които ще вдигнат заплатата му до 100 000 паунда на седмица. С 30 000 повече от досегашното възнаграждение на бразилеца.", "date": "2017.12.20", "title": " Мисията невъзможна за „Манчестър Сити“"}
{"url": "https://trud.bg/%d0%b2%d1%8a%d0%b7%d0%bf%d0%b8%d1%82%d0%b0%d0%bd%d0%b8%d1%86%d0%b8-%d0%bd%d0%b0-%d0%b4%d0%b3-%d1%81%d0%b8%d0%bd%d1%87%d0%b5%d1%86-%d0%bf%d0%be%d0%bb%d0%b0%d0%b7%d0%b8%d1%85/", "text": "Усмихнатите малчугани от ДГ „Синчец“ „полазиха“ Община Благоевград. Те бяха посрещнати в кабинета на кмета на града д-р Атанас Камбитов. Децата нарекоха за здраве, успехи и благополучие. „През новата година, на образованието родно да се погледне благородно. Дай Боже да строим градини, богати като приказни палати. Да се роят децата в класовете и да не стигат чиновете! “, пожела Дружината от ДГ „Синчец“. Д-р Атанас Камбитов и заместник-кметът по култура и хуманитарни дейности Христина Шопова бяха зарадвани със специално изработени картички, които съдържат цялото наричане на децата. „Благодарим Ви! Децата са най-чисти, с най-чисти помисли и дай Боже това, което нарекоха да се сбъдне, а ние ще положим усилия, разбира се“, каза кметът д-р Атанас Камбитов. Той подари лакомства на малките коледари. „Благодарим Ви за всичко, което правите за детските градини!, каза директорът на детското заведение Даниела Пърличкова. Народните обичаи гласят, че от Игнажден започват Коледните празници и Новата година. Характерен за празника е обичаят полазване. По това кой човек-полазник, първи влезе в дома се гадае за здравето, плодородието и имането през годината. От рано сутрин, Община Благоевград е изпълнена с млади хора, смях и доброта от благотворителния базар на ЕГ „Акад. Людмил Стоянов“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.20", "title": " Възпитаници на ДГ „Синчец“  „полазиха“ кабинета на кмета д-р Атанас Камбитов и Община Благоевград"}
{"url": "https://trud.bg/%d0%b2%d0%b8%d1%86%d0%b5%d0%bf%d1%80%d0%b5%d0%bc%d0%b8%d0%b5%d1%80-%d0%b6%d0%be%d0%bb%d1%82-%d1%88%d0%b5%d0%bc%d0%b5%d0%bd-%d1%83%d0%bd%d0%b3%d0%b0%d1%80%d0%b8%d1%8f-%d1%89%d0%b5-%d0%bd%d0%b0%d0%bb/", "text": "Предприетите   от Европейската комисия срещу Полша заради съдебната реформа нарушават полския суверенитет и Унгария ще наложи вето, заяви унгарският вицепремиер Жолт Шемен, цитиран Ройтерс. Шемен говори пред унгарската информационна агенция МТИ. Той посочи, че е неприемливо Брюксел да упражнява натиск върху суверенна държава членка. „Полско-унгарското приятелство и ангажиментът на унгарското правителство към спазването на договорите ни задължава да се намесим срещу решението на комисията, на всички форуми“, каза Шемен. На въпрос дали това значи, че Унгария ще наложи вето на предложената процедура срещу Полша, той отговори с „да“, съобщи МТИ.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.20", "title": " Вицепремиер Жолт Шемен: Унгария ще наложи вето на решението на ЕК срещу Полша"}
{"url": "https://trud.bg/%d1%82%d1%80%d1%8a%d0%bc%d0%bf-%d0%bd%d0%b0-%d0%ba%d1%80%d0%b0%d1%87%d0%ba%d0%b0-%d0%be%d1%82-%d0%b4%d0%b0%d0%bd%d1%8a%d1%87%d0%bd%d0%b0-%d0%bf%d0%be%d0%b1%d0%b5%d0%b4%d0%b0/", "text": "Доналд Тръмп беше вчера само на едно гласуване от най-голямата си победа като президент на САЩ, след като Сенатът одобри най-радикалната данъчна реформа от 30 години. Снощи в Камарата на представителите предстоеше втори вот по съгласувания между двете камари законопроект от 500 страници, тъй като при приемането му във вторник с 227 срещу 203 гласа имаше процедурен проблем. Сенатът одобри реформата с 51 срещу 48 гласа, като всички републиканци гласуваха „за“. Най-важното в нея е, че се намалява корпоративния данък от 35% на 21%, а временно (до 2026 г.) се снижава облагането на физически лица. Републиканците казват, че повече пари ще останат в семействата със средни доходи, но демократите твърдят, че от промените ще се облагодетелстват богатите. Нова анкета на Ен Би Си и „Уолстрийт джърнъл“ показа, че едва 24% от американците одобряват законопроекта, докато 41% го смятат за лоша идея.  Републиканците твърдят, че данъчните облекчения от $1,5 трилиона за 10 години ще дадат тласък на икономиката, но демократите отбелязват, че поне със същата сума ще се увеличи националният дълг, който вече надхвърли $20 трилиона. Промените са добра новина за бизнеса, особено за многонационалните корпорации. Но семействата в щати с високи данъци и цени може да се окажат губещи, както и тези, които лично си плащат здравните застраховки.", "date": "2017.12.20", "title": " Тръмп на крачка  от данъчна победа\t\t\t"}
{"url": "https://trud.bg/%d0%ba%d1%80%d0%b8%d1%81%d1%82%d0%b8%d0%b0%d0%bd-%d0%ba%d1%83%d1%80%d1%86-%d0%bd%d0%be%d0%b2%d0%be%d1%82%d0%be-%d0%bf%d1%80%d0%b0%d0%b2%d0%b8%d1%82%d0%b5%d0%bb%d1%81%d1%82%d0%b2%d0%be-%d0%bd/", "text": "Новото австрийско правителство ще работи за преодоляване на различията между източните и западните страни в ЕС, заяви днес в Брюксел новоизбраният канцлер Кристиан Курц, предава ДПА. Там той се срещна с председателя на Европейския парламент Антонио Таяни. Курц символично избра Брюксел за своето първо посещение след като положи клетва като канцлер на Австрия. Така той даде знак, че страната остава проевропейски настроена, въпреки че в правителството му влезе крайно дясната Партия на свободата. Конфронтацията около миграционната политика е една от областите, в които Австрия би могла да заглажда различията, допълни 31-годишният Курц. Мнозинство държави от ЕС влязоха в спорове със страни членки като Унгария, Чехия и Полша заради отказа им от спазването на квотния принцип при разпределянето на бежанците в съюза. Курц подкрепи председателя на Европейския съвет Доналд Туск, според когото квотите пораждат дълбоко разделение и са неефективни.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.20", "title": " Кристиан Курц: Новото правителство на Австрия ще работи за преодоляване на различията между страните в ЕС"}
{"url": "https://trud.bg/%d0%be%d1%89%d0%b5-153-%d0%bc%d0%bb%d1%80%d0%b4-%d0%bb%d0%b5%d0%b2%d0%b0-%d1%80%d0%b0%d0%b7%d0%b4%d0%b0%d0%b4%d0%b5-%d0%bf%d1%80%d0%b0%d0%b2%d0%b8%d1%82%d0%b5%d0%bb%d1%81%d1%82%d0%b2%d0%be%d1%82/", "text": "Министерски съвет одобри разходи от 1, 53 млрд. лв. Най-голямата сума е 1 млрд. лв. за  Министерството на регионалното развитие и благоустройството по програма за саниране. Решението бе прието на вчерашно заседание на МС, седмица след като бяха гласувани други 730 млн. лева за държавния бюджет.  За преодоляването на последиците от наводненията в общините Бургас и Камено ще бъдат отпуснати 1,4 млн лв., а други 22 общини ще бъдат финансирани с общо 20,6 млн. лв. за ремонт на улична и ВиК мрежи, общински пътища и изпълнение на различни обекти от местно значение. Правителството ще предостави 2,8 млн. лв. по договори за насърчаване на пет сертифицирани инвестиционни проекта. Допълнителни 5 млн. лв. отиват по бюджета на земеделското министерство за ликвидиране на огнища на птичи грип и за обезщетяване на собствениците на животни. МОН получава  3,8 млн. лв. за националния абонамент за закупуване на архив и достъп до електронни бази данни, съдържащи научни публикации и книги. За откриване на посолство в Абу Даби са отпуснати 578 200 лв. МС одобри и трансфери по бюджетите на общини в размер на 24 705 лв. за изплащането на стипендиите на 41 ученици с високи постижения в областта на спорта. Близо 500 000 лв. ще бъдат вложени в добив на строителни материали от находище, намиращо се в землището на Айтос.", "date": "2017.12.20", "title": " Още 1,53 млрд. лева раздаде правителството\t\t\t"}
{"url": "https://trud.bg/%d0%b4%d0%be%d0%b3%d0%be%d0%b4%d0%b8%d0%bd%d0%b0-%d1%80%d0%b5%d0%bc%d0%be%d0%bd%d1%82%d0%b8%d1%80%d0%b0%d1%82-%d1%81%d1%82%d0%be%d0%bb%d0%b8%d1%87%d0%bd%d0%b0%d1%82%d0%b0-%d0%b1%d0%b8%d0%b1%d0%bb/", "text": "През следващата година ще започне дългоочакваният ремонт на сградата на Столичната библиотека. Реконструкцията ще става поетапно през следващите две години. Това съобщи столичният кмет Йорданка Фандъкова на церемонията по връчване на Годишните награди на Столична библиотека за 2017 г. Кметът уточни, че догодина започва и реконструкцията на площад „Славейков“, по време на която ще бъдат запазени кътовете за книги. Сградата на Столичната библиотека на пл. „Славейков“ се нуждае от основен ремонт. Налагат се дейности по покрива, интериора, дограмите и др. Още не се знае колко ще струва всичко това, защото проектите ще се изготвят в началото на идната година, обясниха пред „Труд“ от Столична библиотека. Читателите там за последната година са се увеличили с 14 хил. души и сега са 47 хил., като за първи път половината от тях са на възраст до 28 г. На четвъртите награди на Столичната библиотека, писател на годината стана Милен Русков. Той получи приза си от кмета Фандъкова. Най-четен автор на научна литература е акад. Георги Марков. Читател на годината стана Валя Петрова. Сред наградените беше и в. „Труд”, чийто автор Анжела Димчева е публикувала през 2017 г. десетки статии за проблемите на българската култура. Много от тях са за събития на Столичната библиотека.", "date": "2017.12.20", "title": " Догодина ремонтират Столичната библиотека\t\t\t"}
{"url": "https://trud.bg/%d0%b2%d1%83%d1%87%d0%b8%d1%87-%d1%81%d1%8a%d1%80%d0%b1%d0%b8%d1%8f-%d0%b8%d0%bc%d0%b0-%d0%b8%d0%bd%d1%82%d0%b5%d1%80%d0%b5%d1%81-%d0%be%d1%82-%d1%81%d0%ba%d0%bb%d1%8e%d1%87%d0%b2%d0%b0/", "text": "Сръбският президент заяви по време на своя лекция в МГИМО, че страната му се интересува от сключването на споразумение за свободна търговия с Евразийския икономически съюз, предава ТАСС. „Ние работим над това вече дълго време. Искаме да създаде зона за свободна търговия с Евразийския икономически съюз“, заяви Вучич. „Смятам, че новото споразумение по най-добър начин ще даде принос в нашите отношения“, допълни той. По-рано президентът на Русия Владимир Путин заяви, че създаването на зона за свободна търговия между страната му и Сърбия ще открие нови възможности за развитие на връзките помежду им.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.20", "title": " Вучич: Сърбия има интерес от сключване на споразумение за свободна търговия с Евразийския икономически съюз"}
{"url": "https://trud.bg/%d0%b8%d0%bb%d0%b8%d1%8f-%d0%ba%d1%83%d0%b7%d0%bc%d0%b0%d0%bd%d0%be%d0%b2-%d1%81%d0%b8%d0%bd%d0%b4%d0%b8%d0%ba%d0%b0%d0%bb%d0%bd%d0%b0%d1%82%d0%b0-%d0%be%d1%80%d0%b3%d0%b0%d0%bd%d0%b8%d0%b7%d0%b0/", "text": "Синдикалната организация на МВР не е подвластна на подстрекателства от политически партии, каза пред   заместник-председател на УС на Федерацията на служителите в МВР Илия Кузманов. Колективният трудов договор се подписва само за лицата, работещи по трудови правоотношения. Една голяма част от служителите в МВР, а именно създадените с реформата на г-жа Бъчварова държавни служители по Закона за държавния служител, нямат никакви гаранции и никаква социална зашита в момента, а тези, които са с полицейски пълномощия по Закона за МВР, се крепят само на едни споразумения, които могат да бъдат дерогирани всеки момент от Министерството, обясни Илия Кузманов. И заяви, че те имат съвсем нормални социални искания, отстояват ги малко по-енергично. Категорично опроверга думите на зам.-министър Балабанов, че политици ги подстрекават. И подчерта, че за синдикална дейност оперативна информация не трябва да има. Исканията са за 15% увеличение на заплатите и от 2018 г. да се пристъпи към диференциация. „Начинът, по който стана увеличаването на заплатите от 1 януари 2018 г., не предполага диференциация, тъй като сумата е страшно малка“, поясни синдикалистът. 4 и 5 степен разузнавачите в криминална полиция, които са призвани да се борят с битовата престъпност, са оценени с увеличение от 19 лв., а 6 степен – с 0 лв., даде пример той. И поясни, че са подписали с особено мнение, защото не са съгласни с това увеличение. „Началната дата на протестите е 5 януари и ще следва логиката на събитията“, каза Илия Кузманов, като подчерта, че има преговорен процес, в който ще се търси компромис. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.20", "title": " Илия Кузманов: Синдикалната организация на МВР не е подвластна на подстрекателства от политически партии"}
{"url": "https://trud.bg/%d0%b4%d0%b6%d0%b8%d0%bf-%d1%83%d0%b1%d0%b8-%d0%bc%d0%be%d0%bc%d0%b8%d1%87%d0%b5%d0%bd%d1%86%d0%b5-%d1%80%d0%be%d0%b4%d0%bd%d0%b8%d0%bd%d0%b8-%d0%bf%d1%80%d0%b5%d0%b1%d0%b8%d1%85%d0%b0-%d1%88%d0%be/", "text": " Момиченце на 10 години бе блъснато и убито от джип в ромската махала на пловдивското село Първенец. Роднини и близки на детето нападнаха и биха 56-годишния шофьор. След намеса на полицията той е отърван и откаран в болница със спукана глава. Когато му оказали медицинска помощ, бил пратен в ареста за 24 часа. Поредната тежка катастрофа със загинало дете стана вчера към 7,50 ч. По това време петокласничката Ангелинка отивала на училище, водена за ръка от майка си Иванка. Двете крачели отстрани на пътя, тъй като на улицата около ромските къщи няма тротоар. Застигнал ги тежкият джип “Санг Йонг” и помел детето. 31-годишната майка била леко ранена, но припаднала от шока, виждайки мъртвото си дете и била откарана в болница от екип на Спешна помощ. “Толкова силен беше ударът, че го чух вкъщи. Излязох и видях Иванка с кръв по главата, а детето – под гумите на колата. Държеше детенцето в ръцете си и викаше за помощ. Ангелинка си умря в ръцете на майка й”, разказа потресена съседка. Бащата Георги разказа, че му казали комшии и дотичал  на мястото на катастрофата. Жена му вече е била откарана, а момиченцето лежало на асфалта, но не го пускали да се доближи. “Този джип е карал с бясна скорост, когато е връхлетял Иванка и малката. Повече от 30 минути е нямало линейка. Искам си детето, искам да си видя жената”, плачеше Георги. Той се опита да пробие полицейския кордон, когато пристигна кола на Съдебна медицина, за да вземе тялото на детето. Георги работи на частни обекти и по градините, а Иванка е домакиня. Имат още едно по-малко момиченце, което майката по-късно е трябвало да заведе на детска градина. Роми разказаха, че на улицата има знак за ограничение на  скорост до 30 км/ч, а шофьорът на име Димитър от съседното село Брестовица е карал с 80-90 км/ч. “Искаме кръв за кръв. Ако не е в затвора, знаем къде живее и ще търсим мъст. Такова хубаво дете да убие”, крещяха жители на махалата. Те твърдят, че същият шофьор е предизвиквал и друга катастрофа, но се отървал от закона, защото синът му е полицай. Запознати обаче обясниха, че става дума за катастрофа отпреди година, когато Димитър блъснал колата на 21-годишно момиче пред магазина в село Първенец, но нямало пострадали. Три патрулни коли на полицията и два микробуса на Специализираните полицейски сили останаха до следобед, докато се успокоят страстите в селото. Полицаите са установили един от участниците в побоя над шофьора, но търсеха и останалите роднини, участвали в саморазправата. От прокуратура в Пловдив съобщиха, че са образували две дела. Едното се наблюдава в Окръжна прокуратура и е за катастрофата с убитото дете, а другото от Районна  – за побоя над Димитър. Жители на Първенец твърдят, че от години се оплакват в общината и полицията, че шофьори карат като луди по улиците, без да имат страх от знаците и глобите. 84-годишен мъж и 80-годишната му съпруга били блъснати от кола, която се качила на тротоара и ги помела. Двамата са в болницата в Разград, като животът на жената е в опасност. Произшествието станало в разградското село Осенец. Старците Т.К. и жена му П.К. вървели из селото, когато внезапно ги ударил джип “Нисан”, управляван от 51-годишния Ю.А. от Шумен. Старецът получил фрактура на лявата ръка, а жена му – травма в коремната област. Катаджии не изключват водачът на джипа да е получил внезапен здравословен проблем и това да е причина за катастрофата. Шофьор блъсна жена на 64 години и 8-годишния й внук на пешеходна пътека в Хасково и избяга. Пострадалите са с контузии  и болки в краката, но нямат счупвания и са освободени за домашно лечение, казаха лекари от местната болница. Катастрофата станала във вторник към 17,15 ч на зебрата на булевард “Съединение” при улица “Булаир”. Лек автомобил “Дайхацу”, управляван от 61-годишен мъж, при завой наляво отнел предимството на бабата и внучето, ударил ги и ги повалил на земята. Водачът усетил какво е сторил, но нито спрял нито се обадил на тел. 112, а отпрашил от мястото на инцидента. Час по-късно полицаите го спипали  и му написали акт. Същата вечер на пешеходна пътека на бул.”Втори юни” във Враца 45-годишна жена е била ударено от джип “Рекстон” и откарана в болница със съмнения за фрактури. Шофьорът – 65-годишен англичанин със статут на продължително пребиваващ в България, останал на място и изчакал екипите на полицията и Спешна помощ. Пробата му за алкохол била отрицателна. Собственик на заведение на Самоводската чаршия във Велико Търново е блъснал момиче, което пресичало на пешеходна пътека в центъра на града. Инцидентът е станал около 19 часа във вторник на “зебра” близо до сградата на общината. Бизнесменът Тодор Дексоков, карал джипа си “Тойота” и връхлетял върху пешеходката. При силния удар, момичето изхвръкнало на разстояние от около 20 метра пред очите на шокирани свидетели. Пострадалата Елин Курдова незабавно била откарана във великотърновската болница. При медицинския преглед било установено, че момичето е оцеляло като по чудо само с натъртвания и охлузни рани. На дясното бедро, откъдето е дошъл удара, нямало фрактура. Белият дроб също бил изследван с рентген, но липсвали наранявания. Девойката била пусната да се прибере в къщи към 20,50 часа. Седем пъти повече хора са убити при катастрофи на пешеходна пътека от началото на тази година спрямо 2016 г., научи „Труд” от експерти по пътна безопасност.  Убитите на „зебра” са 29 души, докато миналата година са били само 4. Специалистите смятат, че причината е все по-лошата полицейска работа. Допреди 4-5 години патрули на КАТ и „Охранителна полиция” задължително са имали повече дежурства край училища, детски градини, или на места, където редовно се нарушава предимството на пешеходците. Тази практика е зарязана след „повдигането” на пешеходните пътеки и монтирането на камери за наблюдение. Направен е и изводът, че все повече шофьори дават път на минувачите, затова нямало нужда униформените да дежурят край „зебрите”. Липсата на контрол и чувството за безнаказаност влияе не само на водачите. Статистиката от 2013 и 2014 г. сочи, че тогава са били глобявани по 5000-6000 пешеходци годишно, докато в момента са 60-70. Драстично по-малко са и санкциите на велосипедистите или мотористите, които вършат нарушения, без да си дават сметка, че ако стане катастрофа, животът им е в опасност. 20 души са загинали, а 230 са били ранени по празниците Коледа и Нова година през 2016 г. Това  съобщи вчера вътрешният министър Валентин Радев. Амбицията тази година е да бъдат избегнати тежките инциденти и затова се вземат допълнителни мерки, обявиха Радев и колегите му Ивайло Московски и Николай Нанков.  МВР ще се следи за превишена скорост, пияни шофьори и наркотици, както и за водачи без книжки. Всички камиони над 12 тона ще бъдат обект на специален контрол от смесени патрули на КАТ и бившата ДАИ.  Московски каза, че ще се проверяват и автобуси, а мобилни екипи ще дебнат по най-рисковите точки. Той призова и да се внимава при преминаване на жп прелезите, тъй като само във вторник е имало два инцидента с автомобила, навлезли при спуснати бариери пред локомотивите. Нанков обяви, че до 21 декември спират всички ремонти по пътищата, а над 3000 снегорина ще бъдат в готовност да чистят.", "date": "2017.12.20", "title": " Джип уби момиченце, роднини пребиха шофьора (ОБЗОР)"}
{"url": "https://trud.bg/%d0%b5%d1%81%d0%ba%d0%b0%d0%bb%d0%b0%d1%86%d0%b8%d1%8f-%d0%bd%d0%b0-%d0%b1%d0%be%d0%b5%d0%b2%d0%b5%d1%82%d0%b5-%d0%b2-%d1%83%d0%ba%d1%80%d0%b0%d0%b9%d0%bd%d0%b0-%d0%bd%d0%b5%d0%b2%d0%b8%d0%b6%d0%b4/", "text": "Международните наблюдатели на ОССЕ предупредиха за ескалация на насилието в Източна Украйна до нива, невиждани от февруари, предаде “И Ю обзървър”. Шестима войници са били убити, а осем цивилни ранени, през последните два дни на артилерийски и ракетен обстрел в районите на Донецк и Луганск в Донбас. Наблюдатели на ОССЕ отчетоха 16 000 нарушения на прекратяването на огъня в периода 11-17 декември, което е с 35% повече от предната седмица. Основни мишени на засилващите се боеве са контролираното от Киев село Новолуханске и инсталация за пречистване на вода край Донецк, където има опасност от изтичане на отровен хлор, ако тръбите бъдат повредени. Държавният департамент на САЩ отхвърли твърденията на Русия, че Украйна е виновна за подновяването и ескалацията на насилието. “Русия и контролираните от нея сили са източникът на насилие в Източна Украйна, а руското правителство продължава да подклажда конфликта и хуманитарната криза, като снабдява военните сили на терен, както и чрез директния си контрол върху подопечните й местни ръководители (в Донбас)”, заяви говорителката на Държавния департамент Хедър Науърт.", "date": "2017.12.20", "title": " Ескалация на боевете в Украйна, невиждана от февруари\t\t\t"}
{"url": "https://trud.bg/%d0%b2-%d0%bf%d0%bb%d0%be%d0%b2%d0%b4%d0%b8%d0%b2-%d0%bf%d1%80%d0%b5%d0%b4%d1%81%d1%82%d0%b0%d0%b2%d1%8f%d1%82-%d1%80%d0%b5%d0%b7%d1%83%d0%bb%d1%82%d0%b0%d1%82%d0%b8%d1%82%d0%b5-%d0%be%d1%82-%d0%bf/", "text": "Ресорният за икономиката, екологията и здравеопазването заместник-кмет на Пловдив Розалин Петков ще представи в четвъртък резултатите от изпълнението до момента на проекта „Разработване на „Програма за подобряване на качеството на атмосферния въздух на територията на Община Пловдив“ и План за действие към същата за периода 2018 – 2023 година“. Той е финансиран по Оперативна програма „Околна среда 2014 – 2020г.“, процедура № BG16М1ОР002-5.002 „Разработване/актуализация на общинските програми за качеството на атмосферния въздух“. Общата стойност на проекта е 83 886,80 лв., от които 71 303,78 лв. от Кохезионния фонд и 12 583,02 лв. национално съфинансиране от държавния бюджет на Република България. Периодът на изпълнение на проекта за разработване на програма за подобряване на качеството на атмосферния въздух в града под тепетата е от 15 май 2017 г. до 15 август 2018 година. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.20", "title": " В Пловдив представят резултатите от програма за подобряване на качеството на атмосферния въздух под тепетата"}
{"url": "https://trud.bg/%d0%b7%d0%b5%d0%bc%d0%b5%d1%82%d1%80%d0%b5%d1%81%d0%b5%d0%bd%d0%b8%d0%b5-%d1%81-%d0%bc%d0%b0%d0%b3%d0%bd%d0%b8%d1%82%d1%83%d0%b4-55-%d0%bf%d0%be-%d1%80%d0%b8%d1%85%d1%82%d0%b5%d1%80-%d0%ba%d1%80/", "text": "Земетресение с магнитуд 5,5 по скалата на Рихтер е регистрирано югоизточно от бреговете на японския южен остров остров Кюшу, показва справка на интернет страницата на Геологическата служба на САЩ (USGS). Земетресението е регистрирано на 103 км. от град Нишиномоте в южна Япония на дълбочина 10 км в 22:40 часа местно време (15:40 часа българско време). След труса в рамките на следващите два часа са усетени два афтершока с магнитуд 5,1 и 4,9 по скалата на Рихтер. Няма данни за жертви и разрушения. Не е обявявана тревога за появата на вълни-цунами. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.20", "title": " Земетресение с магнитуд 5,5 по Рихтер край южните брегове на Япония"}
{"url": "https://trud.bg/%d0%b1%d0%be%d1%80%d0%b8%d1%81%d0%bb%d0%b0%d0%b2-%d0%b2%d0%b5%d0%bb%d0%ba%d0%be%d0%b2-%d1%81%d0%b8%d0%b3%d1%83%d1%80%d0%bd%d0%be%d1%81%d1%82%d1%82%d0%b0-%d0%bd%d0%b0-%d1%81%d0%b3%d1%80%d0%b0%d0%b4/", "text": "Сигурността на сградата на НДК е на много високо ниво. Това, което е инвестирано в НДК от гледна точка на материали и устройства, е Ролс-Ройсът на техниката. Тук говорим за киберзащита, преносна мрежа, които повишават нивото. По отношение на НДК, аз и екипът, който се занимава със сигурност, нямаме притеснения. Това каза пред   шефът на НДК Борислав Велков. Камери има навсякъде, има нов оперативен център, има много добра интеграция между физическа отбрана и информационна сигурност, допълни той. НДК в момента е най-сигурната публична сграда, която би могла да съществува от този тип конгресен конферентен център в България. „Ние даваме дълга перспектива за развитие на НДК, сигурността вече е основен бизнес компонент, за да развиваш конгресен туризъм на световно ниво. Никой не прави конгреси в центрове, които не са добре обезпечени. „Логистично успешно интегрираме дейността на председателството и публичната част на сградата. Културната програма на НДК ще продължи с пълна сила, това е разчетено във всичките планове за сигурност. Хората, гости на председателството, също имат нужда от допълнителни културни забавления, така че НДК е чудесно място за това”, заяви Велков. Той уточни, че достъпът няма да бъде ограничен, но от 1 януари в НДК ще се извършват значително по-задълбочени проверки при влизане в сградата. Ще има скенери, ще се прави проверка за оръжие, за остри предмети и за забранени предмети. „За делегатите има определен вход – А4, там ще бъде и акредитационната система. ВИП гостите ще минават през вход А6, това е частта към Витоша. Централният вход ще бъде централен вход за Зала 1 и всички останали зали, до които ще има публичен достъп. Ограничен достъп до НДК ще има, когато има събития на най-високо ниво, но те не са толкова много. Хората нека да не се притесняват”, каза още шефът на НДК. Той съветва тези, които се занимават със сигурност и с ограничителни мерки: „Много е важно как ще се комуникират тези ограничителни мерки. Хората трябва да знаят, че са част от едно голямо събитие, за да не го приемат, че някой просто се опитва да пречи на обикновеното им придвижване и живот. Комуникацията на охранителните мерки е от изключително значение”. Ще има временни ограничения само за част от събитията, но животът няма да спре. Зоната около НДК няма да бъде санитарен кордон 6 месеца, категоричен беше Велков. По думите му това е добре, защото НДК ще даде пример на всички останали зали и културни центрове в България, че сигурността е важна, а европредсеателството в това отношение ще повиши нивото. НДК е стабилизирано към момента, имахме криза, минахме през трудни периоди, каза Велков. Към настоящия момент НДК успява да покрива основните си режийни разходи – Фонд „Работна заплата” и летището, уточни той. „В цял свят конгресната, културната индустрия винаги е била в ръст, дори когато имаше икономическа криза. Трябва да се замислим защо НДК е било на загуба, въпрос на управление, на визия как трябва да се управляват тези неща. Ако се управляват добре, могат да не бъдат на загуба. В процес сме на нов бизнес план, така че да хванем цялата тенденция на развитие и да се опитаме да повишим приходите си, допълни Борислав Велков. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.20", "title": " Борислав Велков: Сигурността на сградата на НДК е на много високо ниво"}
{"url": "https://trud.bg/%d0%bd%d0%b5%d0%b7%d0%b0%d0%b3%d0%b0%d1%81%d0%b5%d0%bd%d0%b0-%d1%86%d0%b8%d0%b3%d0%b0%d1%80%d0%b0-%d0%bf%d1%80%d0%b8%d1%87%d0%b8%d0%bd%d0%b8-%d1%81%d0%bc%d1%8a%d1%80%d1%82%d1%82%d0%b0-%d0%bd%d0%b0-47/", "text": "В РУ на МВР – Раковски е образувано досъдебно производство във връзка с настъпила смърт на 47-годишен жител на село Чоба. Около 20.30 часа във вторник на спешен телефон 112 било съобщено, че мъжът е намерен починал в леглото си, докато дюшекът и завивките му тлеели, а в стаята било задимено. Местопроизшествието е било запазено и посетено от дежурна оперативна група. При първоначалния оглед не са установени данни за насилие. Разследващите предполагат, че запалването на дюшека и завивките е предизвикано от незагасена цигара и мъжът е починал от вдишване на изгорелите газове. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.20", "title": " Незагасена цигара причини смъртта на 47-годишен мъж от Чоба"}
{"url": "https://trud.bg/%d0%be%d0%b1%d1%80%d0%b0%d1%85%d0%b0-%d0%bf%d0%be%d1%81%d0%b5%d1%82%d0%b8%d1%82%d0%b5%d0%bb%d0%ba%d0%b0-%d0%bd%d0%b0-%d0%bc%d0%b0%d0%b3%d0%b0%d0%b7%d0%b8%d0%bd-%d0%b7%d0%b0-%d0%b4%d1%80%d0%b5%d1%85/", "text": "Посетителка в магазин за дрехи на Главната улица в Пловдив – “Княз Александър Батенберг”, е станала жертва на джебчийска кражба. Във вторник 43-годишната жена се оплакала в полицията, че след като излязла от търговския обект установила липсата на портфейл с 500 евро, 120 лева и банкова карта. Сигналът се разследва от служители на Четвърто РУ на МВР-Пловдив, където по случая е образувано досъдебно производство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.20", "title": " Обраха посетителка на магазин за дрехи на Главната в Пловдив"}
{"url": "https://trud.bg/%d0%b7%d0%b0%d0%bb%d0%be%d0%b2%d0%b8%d1%85%d0%b0-%d0%ba%d1%80%d0%b8%d0%bc%d0%b8%d0%bd%d0%b0%d0%bb%d0%bd%d0%be-%d0%bf%d1%80%d0%be%d1%8f%d0%b2%d0%b5%d0%bd-%d0%b4%d0%b0-%d0%ba%d1%80%d0%b0%d0%b4%d0%b5/", "text": "25-годишен криминално проявен мъж от пловдивското село Чоба е задържан в полицията след опит за кражба от търговска верига в града под тепетата. Около 14 часа във вторник на телефон 112 бил подаден сигнал, че клиент е преминал след касова зона в супермаркет на улица “Димитър Талев”, без да заплати  две бутилки марков алкохол на стойност 100 лева. Извършителят бил отведен в Първо РУ на МВР-Пловдив, а по указанията на дежурен районен прокурор по случая е започната предварителна проверка по чл. 194, ал.1 от НК. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.20", "title": " Заловиха криминално проявен да краде марков алкохол от супермаркет в Пловдив"}
{"url": "https://trud.bg/%d0%ba%d0%be%d0%bd%d0%b3%d1%80%d0%b5%d1%81%d1%8a%d1%82-%d0%bd%d0%b0-%d1%81%d0%b0%d1%89-%d0%b4%d0%b0%d0%b4%d0%b5-%d0%be%d0%ba%d0%be%d0%bd%d1%87%d0%b0%d1%82%d0%b5%d0%bb%d0%bd%d0%be%d1%82%d0%be-%d1%81/", "text": "Конгресът на САЩ даде окончателното си одобрение на закона за данъчните реформи, предавайки на президента Доналд Тръмп неговата първа важна законодателна победа, откакто е в Белия дом, предава АФП. Конгресът прие плана за реформи на сума от 1,5 трилиона долара, гласувайки най-вече по партийни линии – 224 конгресмена срещу 201 при повторно гласуване, проведено по процедурни причини само часове, след като законопроектът бе приет от Сената. Очаква се одобреният закон да достигне до бюрото на Тръмп в следващите дни за ратификация. Той по-рано заяви, че данъчните реформи ще са „голям и прекрасен коледен подарък“ за американския народ. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.20", "title": " Конгресът на САЩ даде окончателното си одобрение на закона за данъчните реформи"}
