{"url": "https://trud.bg/%d0%b4%d0%bd%d0%b5%d1%81-%d0%b4%d0%b0-%d0%bf%d0%be%d1%87%d0%b5%d1%80%d0%bf%d1%8f%d1%82-338/", "text": "Борислав Сарандев, бизнесмен, масон, почетен консул на Шри Ланка, 60 г.Васил Карадимов, художник, 80 г.Георги Ведроденски-Мортус, поет, карикатурист, журналист, 84 г.Дейвид Славчев, актьор, 46 г.Кирил Ампов, музикант, 69 г.Михаил Лалов, художник, 65 г.Юлиана Николова, експерт по европейски политики.", "date": "2017.07.14", "title": " Днес да почерпят"}
{"url": "https://trud.bg/%d1%80%d1%83%d1%81%d0%b8%d1%8f-%d0%bf%d1%80%d0%b5%d0%b4%d1%83%d0%bf%d1%80%d0%b5%d0%b4%d0%b8-%d1%87%d0%b5-%d1%89%d0%b5-%d0%b8%d0%b7%d0%b2%d1%8a%d1%80%d1%88%d0%b2%d0%b0-%d0%bd%d0%be%d0%b2%d0%b8-%d1%83/", "text": "В следващите две седмици корабите на Военноморските сили на Русия могат да проведат нови учения в международните води в източната част на Средиземно море близо до сирийското крайбрежие, предава Руските власите уточниха, че ученията ще включват изстрелване на ракети и ще бъдат проведени на 14, 19, 21, 26 и 28 юли.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.14", "title": " Русия предупреди, че ще извършва нови учения край крайбрежието на Сирия"}
{"url": "https://trud.bg/%d0%b3%d1%80%d0%b0%d0%b4%d1%83%d1%88%d0%ba%d0%b8-%d0%b8%d0%b4%d0%b2%d0%b0%d1%82-%d1%81%d0%bb%d0%b5%d0%b4-%d0%b6%d0%b5%d0%b3%d0%b8%d1%82%d0%b5-%d0%b8%d0%bd%d1%84%d0%be%d0%b3%d1%80%d0%b0%d1%84%d0%b8/", "text": "Интензивни валежи придружени с гръмотевици и градушки на много места в страната ни очакват през следващите дни. Започналото още през нощта захлаждане бързо ще обхване цялата страна и ще се настани над нашите географски ширини чак до вторник, заяви пред „Труд” синоптикът от ТВ-МЕТ Петър Янков.Той обясни, че още днес ще има по-съществени валежи в североизточните райони на страната, а центърът на градушките този път ще бъде Добруджа. Синоптикът предупреди, че се очакват най-големи щети по овощните и зеленчуковите насаждения.„Има условия за градушки, които по всяка вероятност няма да ни подминат, но не се очакват мощни купесто-дъждовни облаци, които да образуват такива големи късове като тези през първата седмица на юли. Щетите винаги са най-много по овошките, но и пшеницата може да се обрули. Не мисля, че ще има чак счупени керемиди и покриви, но със сигурност ще има поражения по растенията”, каза още Петър Янков.Той посочи, че втората вълна на захлаждането ще настъпи в неделя, като ще обхване повече райони. В цялата страна се очакват валежи и гръмотевици, най-вече в следобедните часове.Условия за градушки има най-вече в северната част на страната – в района на Видин и Монтана, Русе, Разград, Силистра и Добрич. В неделя се очакват градушки и на места в Софийска област.По-интензивни дъждове – над 40 литра на квадратен метър се очаква да се изсипят в южните части на страната и по морето. Най-много ще вали в областите Благоевград, Смолян, Кърджали, Хасково, Ямбол и Бургас. Синоптикът обаче предупреди, че колко ще е количеството паднал град и каква ще е големината на ледените късове може да се каже само чрез специално наблюдение половин-един час преди началото на валежите.„Обикновено един градоносен облак има площ около 30-40 километра и с просто око може го различи само трениран наблюдател. Така че обикновените хора по селата няма как да знаят дали идва заплаха за реколтата им”, посочи синоптикът.Той обясни, че на нашите географски ширини все по-често ще има градушки и обилни дъждове пред лятото в следствие на глобалното затопляне.„То се усеща в истинския смисъл като затопляне при повече от + 50 градуса географска ширина. На нашите ширини, и по-специално на Балканите, отражението е, че се засилват проливните валежи и Средиземноморските циклони все по-често оказват влияние, наблюдава се и рязка смяна от по-студено към горещо време”, заяви Петър Янков. Според дългосрочните прогнози през втората половина на юли ще е най-подходящазда почивки по планините и Черноморието.„Очакваме август също да бъде в нормите – и като средни температури и като количества на валежите. Повече дъжд ще има в началото и в средата на месеца, а последните дни ще бъдат по-сухи“ каза още Петър Янков.При стихиите в началото на юли Най-тежки са пораженията в Левски Унищожени са над 158 хил. дка с насаждения До края на годината обезщетенията бъдат преведени частично или изцяло, каза Порожанов. Падналите през миналата седмица градушки в различни части на страната са унищожили 158 хил. дка с насаждения, обяви земеделския министър Румен Порожанов. Той посочи, че е започнала подготовка за изплащане на обезщетения на фермерите със 100% пропаднали площи, като целта е още до края на годината сумите да бъдат преведени частично или изцяло. По думите му в момента се прави анализ от какви схеми за подпомагане, администрирани от фонд „Земеделие“, могат да се пренасочат пари, в случай че има икономии. На този етап обаче според министъра е рано да се каже колко точно средства ще бъдат отделени за обезщетения, тъй като комисиите, описващи щетите, продължават работа. Най-тежки са пораженията в Левски, където щетите са за милиони. Градът и регионът бяха най-жестоко ударени от бурята. Ледените късове бяха с големината на юмрук. Засегната е и една от големите ферми за биозеленчуци у нас – 120 декара реколта е напълно унищожена.Собствениците на фермата казват, че имат застраховка, но тя няма да покрие всички тези разходи.Само 40% от земеделските площи са защитени В Северозападна България няма противоградни ракети Допълнителни мерки до този момент не са обявениВ момента едва около 40% от земеделските площи са защитени от градушките, призна преди дни министърът на земеделието Румен Порожанов. Дали са взети допълнителни мерки, предвид прогнозите на синоптиците на предстоящи градушки през следващите дни, не е ясно.Вчера от пресцентъра на МЗХ не отговаряха на телефоните си, а от Изпълнителната агенция „Борба с градушките” отказаха коментар, без разрешението от пресцентъра на министерството.Шефът на колона в Поповица, където протестираха на 2 юли с искане за увеличение на заплатите Никола Ковачев също отказа коментар.По време на протестите Порожанов обясни, че МЗХ работи за промяна на политиката за борбата с природната стихия. В момента дейностите на Изпълнителната агенция „Борба с градушките” се финансират само от държавата и има трудности по осигуряване на парите, коментира Порожанов.„Разбира се в един момент трябва да бъдат привлечени и тези, които ползват тази услуга. В момента под покритие са около 35-40 на сто от земеделските площи, без пасищата. Останалите територии, най-вече в Северозападна България, въобще няма установени противоградни ракети“, каза министърът.последствия Съсипанaта реколта вдига цените на плодове и зеленчуци Цените на плодовете и зеленчуците у нас ще се покачат заради градушките, но поскъпването няма да е драстично, заяви пред “Труд” Слави Трифонов, председател на Съюза на градинарите в България. Той обясни, че причината да няма много осезаем скок на цените е, че 85% от плодовете и зеленчуците у нас са вносни, а едва 15% е родното производство. По думите му засегната е реколтата от сливи, ябълки, кайсии, череши, праскови, като на места в Източна и Западна България пораженията са много сериозни. “Има фермери със 100% щета от градушката, а обезщетението, което предоставя министерството на земеделието и храните, не може да покрие само разходите на производителя през годината”, добави още Трифонов.Смущения в магнитосферата Магнитни бури през следващите седмициПредстоят смущения на магнитосферата и магнитни бури. Хората със здравословни заболявания, особено със сърдечно-съдови, както и чувствителните към колебания в магнитните полета на Земята трябва да са внимателни през следващите четири седмици. Очакват се по-силни бури на 18 юли, 22 юли и 5 август.При смущения на магнитосферата здравите хора често стават по-раздразнителни, тъй като се увеличава кортизолът – хормонът на стреса; възможни са главоболие, сърцебиене и най-вече проблеми със съня. Специалистите съветват по време на магнитни бури да не ставаме рязко от леглото, да не се стресираме допълнително; да не преяждаме, тъй като сърцето и мозъкът могат да останат без достатъчно кислород за сметка на приток на кръв към стомаха.", "date": "2017.07.14", "title": " Градушки идват след жегите (ИНФОГРАФИКА)\t\t\t"}
{"url": "https://trud.bg/%d0%b9%d0%be%d1%80%d0%b4%d0%b0%d0%bd-%d0%bc%d0%b0%d1%82%d0%b5%d0%b5%d0%b2-%d0%b8%d0%b7%d0%bf%d1%8a%d0%bb%d0%bd%d0%b8%d1%82%d0%b5%d0%bb%d0%b5%d0%bd-%d0%b4%d0%b8%d1%80%d0%b5%d0%ba%d1%82%d0%be%d1%80/", "text": "– Г-н Матеев, излязоха резултатите от проверката на Агенцията по безопасност на храните за двоен стандарт при храните на пазарите в Източна и Западна Европа. Как ще коментирате резултатите? Според вас на какво се дължи разминаването в химико-физичния анализ на някои от продуктите? – Резултатите показват, че всички проверени продукти са безопасни, като при 80% от тях няма разлики в съдържанието за нашия и западния пазар. Незначителни разлики, в рамките на европейските стандарти за безопасност и качество, са открити само при седем продукта. Част от тях са в полза на българските потребители, друга част са в полза на западноевропейските, а има и трета част, където е спорно в чия полза е разликата. Например аз предпочитам сок с пулп. Вероятно производителите са установили, че това е местният вкус. Къде са двойните стандарти тук? Като най-фрапираща беше представена разликата в газирана безалкохолна напитка. Експерти обаче спорят коя съставка е по-полезна – захарта, която се използва в Германия, Франция и Мексико или глюкозо-фруктозният сироп от царевица, който се използва в България, САЩ и Испания. Трета категория потребители ли са американците? Цените на алтернативните съставки са еднакви. Производителят просто е избрал да насърчи местното производство. Има неща в проучването, които будят недоумение. Първо, защо държавата преди дори да го започне, създаде сред обществото усещането, че е мамено от „неморалния“ Запад? Второ, изборът на точно тези 31 сред десетки хиляди продукти беше базиран на препоръки от държави, които от години търсят примери да докажат тезата за двойни стандарти, което изкривява резултатите. Трето, изводите на държавата, че проучването показва наличие на двойни стандарти е в необяснимо за здравия разум противоречие с изнесените в същото това проучване факти. Ние можем само да си мечтаем за такива незначителни разлики между Германия и България при публичните услуги, корупцията, сивия сектор, съдебната система, законотворчеството и бизнес средата като цяло. Четвърто, липсата на прозрачност кои точно продукти са проверявани не даде възможност на производителите, при чиито продукти има разлики, да обяснят на какво се дължат те. Ако имаше повече яснота, щяхме да разберем във всеки конкретен случай причината за разликата – дали идва от различните предпочитания, или защото има политика за насърчаване на българското производство, или партидите са различни и например влияние са оказали сезонни фактори, или нещо друго. И всеки потребител щеше да има възможност да прецени дали отговорът го задоволява и да избере поведението си спрямо производителя. Вместо това, държавата изненадващо реши да обвини не една компания, а целия Запад в двойни стандарти. Това е абсурдна генерализация, на която обаче се хванаха много хора, особено склонните да си обясняват света с опростени конспиративни теории. Двоен стандарт има, но той не е при храните и за него не ни е виновна Германия. За два пъти по-ниския стандарт на живот в България, спрямо средния в ЕС, са виновни именно популистки действия като тази кампания, които тровят бизнес средата и отклоняват вниманието от доста по-трудните и времеемки, но смислени решения. Не това е начинът да се насърчат българските производители. Нужна е замяна на доминиращата все още социалистическа философия на икономически протекционизъм с нова, отърсена от комплекси и популизъм, модерна визия за България, базирана на свободното предприемачество.– Беше констатирано и сериозно разминаване в цените на детски пюрета, шоколадови изделия и сирена. По-скъпо ли се продават едни и същи продукти на нашия пазар? Откъде идва разликата? – Наскоро Евростат публикува данни, които показват, че цените на храните в България са с 30% по-ниски от средните в ЕС, а в Германия и Австрия са съответно с 6,5% и 24,9% по-високи от средните в съюза. Изводът от проучването на БАБХ обаче е, че цените в България са по-високи. Аз бих се доверил на официалната статистика, на фактите и на прозрачността, а не на твърденията. Очевидно има грешка или в проучването, или в извода. Липсата на прозрачност и тук ни поставя в ситуация да гадаем откъде идва противоречието. Фокусът върху стоките с по-високи цени прикри очевидния факт, че всъщност при другата половина от проверените стоки цените тук са по-ниски. А това може да се разглежда като добра новина предвид многото фактори, които влияят в посока вдигане на цената. Първо, това е значително по-високото ДДС на храните в България. Тук е мястото да припомня, че ако държавата иска да свали цените на храните, просто трябва да изпълни исканията на българските производители за 5% ДДС върху тях. Второ, транспортните разходи. Трето, относително малкия пазар. Четвърто, различни особености на пазара, например доколко е силна конкуренцията в даден сегмент. Пето, възможно е някои продукти да са купени на промоционални цени. Шесто, всеки бизнес калкулира в цената си различни рискове, а бизнес средата в България е значително по-лоша от тази в Германия и Австрия.– Каква, според вас, е целта на кампанията за двоен стандарт, която започна от Словакия, но в нея се включиха и другите източноевропейски държави? – Според мен е опит да се противопоставят на нарастващия протекционизъм на Запад в други области, изтънчено комуникиран като „социален дъмпинг“, но на практика противоречащ на основната идея на ЕС за свободно движение. Това е добър пример, че протекционизмът ражда насрещен протекционизъм и накрая всички губят. Не мисля, че това е правилният начин да убедим Запада да не уеднаквява данъците в ЕС и да не създава пречки на източноевропейците да правят бизнес в Западна Европа.– Как гледате на идеята, лансирана от БСП, да се задължат търговските вериги 50% от продуктите, които продават да са с български произход? – Посочената цел да се стимулира българското производство на храни е благородна, важна и заслужава внимание. Но не е достатъчно амбициозна, а инструментите за постигането и са сякаш извадени от социалистически учебник и вместо да постигнат целта, ще ни отведат до там, където ни отведе социализмът – пълна катастрофа. Не може със сърп и чук да произведеш компютър. Използването на преки пътища до целта е изкушаващо за много политици, но тези пътища ни водят към пропастта. Светът е различен. Той е вече толкова свързан, че трябва да се направи мащабно разследване, за да се разбере дори един единствен продукт къде е произведен. Българско ли е например сирене, произведено у нас с вносно мляко? А ако производителят е международна компания, която доставя млякото си от български фермери? Икономиката ни все повече се интегрира с тази на ЕС, а и глобалната. Все по-трудно става дефинирането на произхода на един продукт. Над 10 години след влизането ни в ЕС е време да осъзнаем, че ние сме част от този пазар и това ни дава огромни възможности за бизнес. Дори в момента, с всички условности какво е българска храна, в големите търговци тя надхвърля 50%, а в някои категории – 70%. Амбициозната цел, която трябва да си поставим, е българските производители да станат силно конкурентни поне в ЕС. Такава цел сме си поставили в нашето сдружение, което обединява най-големите търговски вериги в страната. Ако един български производител пробие в ЕС, той няма да има проблем с външната конкуренция на и без това твърде малкия български пазар. И тогава няма да се налага българският потребител да го принуждават със закон да не купува вносни храни. Търговските вериги имат свои проекти и идеи за стимулиране на българските производители. С тяхна подкрепа вече десетки наши производители пробиха на външни пазари и увеличиха многократно оборотите си. Ние сме протегнали ръка към нашите партньори, включително министри и държавни институции, за да постигнем високите цели с общи усилия и сме оптимисти, че ще дойде моментът, в който всички ще осъзнаят, че висока конкурентоспособност се постига със сътрудничество, а не с конфронтация.– Казвате, че свръхрегулацията на големите вериги ще доведе до повече внос. Защо? – Свръхрегулирането на отношенията на големите търговци с български доставчици води до по-високи разходи и рискове. Те стимулират търговците да ограничат договарянето с местни доставчици и да търсят по-безрискови партньори, каквито са големите международни производители. С тях обикновено се договарят европейските централи на търговските вериги и тези отношения не се регулират от българското законодателство.– Как успяват веригите да предлагат големи отстъпки на продуктите? Има ли натиск върху производителите, които доставят за тях? – Моделите, които модерната търговия прилага, драстично свиват разходите. Съвременните информационни системи и доброто управление сведоха да минимум случаите на разваляне и изхвърляне на храни, което при традиционната търговия водеше до огромни разходи. Те позволяват и по-добро планиране на доставките преди празници, когато цените на някои стоки се качваха поради временен пик на търсенето при ограничено предлагане, например цветя на 8-и март, яйца на Великден, агнешко месо на Гергьовден, риба на Никулден. Организацията на доставките чрез логистични центрове пък свиват разходите за транспорт и логистика. Всички процеси при модерната търговия са силно оптимизирани. Разбира се, има и икономии от мащаба на бизнеса, както и по-ниски доставни цени поради големите обеми. Що се отнася до отношенията с доставчиците, има свободно договаряне в конкурентна среда. Всички български производители, които предлагат достатъчно големи количества при постоянно високо качество и конкурентна цена, са желани партньори на търговските вериги.– Приеха се промени в закона да отпадне ДДС върху дарените храни. Има ли вече ефект върху количеството храни, които се изхвърлят в България? – Сдружението за модерна търговия е силно ангажирано с каузата на Българската хранителна банка да спасява храни с изтичащ срок на годност и да ги предоставя на хора в нужда. Радваме се, че към тази кауза се присъединяват все повече политици и държавници, което доведе и до премахването на ДДС при дарение на такива храни. Ефект обаче няма, защото тежестта на ДДС беше заменена с друга – задължително маркиране на дарените храни, което е безсмислено от гледна точка на контрола и неслучайно никъде по света няма такава практика. В резултат на това, много от компаниите, които даряват, предпочитат да продължат да плащат ДДС върху дарението, вместо да маркират храните.– Какво ще се случи с цените на храните у нас, ако България приеме еврото? – Вдигането на цените при въвеждане на еврото е мит, който възникна поради отдавна установеното от икономистите разминаване между усещането за инфлация и реалната инфлация. Да, в много страни е имало опити да се използва промяната за вдигане на цените, но на макро ниво се разбира, че тези стратегии като цяло не са проработили дългосрочно. Това ясно може да се види от данните за инфлацията на страните от еврозоната преди и след като са се присъединили към нея. Ако въобще може да се говори за някакъв негативен ефект, то той е незначителен, около 0,1 процентни пункта, и вероятно се дължи на закръгляне на някои цени нагоре.", "date": "2017.07.14", "title": " Йордан Матеев, изпълнителен директор на Сдружението  за модерна търговия, пред „Труд“: Двоен стандарт има, но не при храните\t\t\t"}
{"url": "https://trud.bg/%d0%bf%d1%80%d0%be%d0%b4%d1%8a%d0%bb%d0%b6%d0%b0%d0%b2%d0%b0-%d0%b1%d0%b8%d1%82%d0%ba%d0%b0%d1%82%d0%b0-%d1%81-%d0%b3%d0%be%d1%80%d1%81%d0%ba%d0%b8%d1%8f-%d0%bf%d0%be%d0%b6%d0%b0%d1%80-%d0%ba%d1%80/", "text": "Продължава гасенето на големия  в Пирин, който пламна вчера и унищожи 50-годишна борова гора. Пожарът не се е разраснал през нощта, съобщиха пред  от МВР.В гасенето днес ще се включат 50 пожарникари, 130 служители на горското стопанство с високопроходима техника и подкрепление от близо 60 военни. В готовност е и хеликоптер, който да гаси от въздуха, но използването му все още не е решено.Засегнат е терен между селата Стара Кресна и Ощава. Пламъците бушуват на площ от над 600 декара.Няма опасност за хората и близките населени места.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.14", "title": " Продължава битката с горския пожар край Стара Кресна"}
{"url": "https://trud.bg/%d0%bf%d1%83%d1%81%d0%ba%d0%b0%d1%82-%d1%87%d1%83%d0%b6%d0%b4%d0%b5%d0%bd%d1%86%d0%b8-%d0%b4%d0%b0-%d0%ba%d1%83%d0%bf%d1%83%d0%b2%d0%b0%d1%82-%d0%b7%d0%b5%d0%bc%d1%8f-%d1%83-%d0%bd%d0%b0%d1%81/", "text": "Забраната чужденци да купуват земеделска земя в България отпада. Това предвиждат промени в Закона за собствеността и ползването на земеделски земи, внесени от министъра на земеделието, горите и храните Румен Порожанов и качени за обществено обсъждане. Според законодателството в момента, за да купят земя у нас, чужденците трябва да докажат 5 години уседналост. Ограничението беше въведено през 2014 г., но две години по-късно Европейската комисия предупреди България, че започва наказателна процедура срещу нея, тъй като законът нарушава един от основните принципи на Европейския съюз – за свободно движение на капитали.Именно за да се избегне наказателната процедура от Брюксел, сега се предлага отмяна на чл. 3в от закона.Процедурата на ЕК срещу България в момента е на етап „мотивирано становище“, става ясно от мотивите на земеделското министерство.Те поясняват, че страната ни официално е поела ангажимент да отмени текстовете и ако не го изпълни, Брюксел ще заведе дело срещу България в Съда на ЕС. Така минималната еднократна санкция за страната ни може да достигне 839 хил. евро, като допълнително ще ни бъде наложена глоба от минимум 660 евро за всеки ден бездействие от страна на държавата.Подобна наказателна процедура е стартирана и срещу Словакия, Унгария, Латвия и Литва.Ситуацията в Словакия е подобна на българската като изискването е купувачите да бъдат дългосрочно пребиваващи в страната. В Унгария пък има пълна забрана върху придобиването на земя от юридически лица. И там, както и в Латвия и Литва, купувачите трябва да бъдат само земеделски стопани.", "date": "2017.07.14", "title": " Пускат чужденци да купуват земя у нас\t\t\t"}
{"url": "https://trud.bg/%d1%81%d0%b0%d0%bc%d0%be-%d0%b5%d0%b4%d0%b8%d0%bd-%d0%be%d1%82-%d0%b7%d0%b0%d0%b4%d1%8a%d1%80%d0%b6%d0%b0%d0%bd%d0%b8%d1%82%d0%b5-%d0%b2-%d1%85%d1%8a%d1%80%d0%b2%d0%b0%d1%82%d0%b8%d1%8f-%d0%bf%d1%80/", "text": "По информация от българското посолство в Загреб в ранните часове на деня са освободени българските граждани, задържани вчера при , Хърватия. Това съобщиха от пресцентъра на Министерство на външните работи.Вчера, преди началото на футболната среща, са били задържани други 27 български фенове на ПФК „Левски“. 26 от тях са освободени, само един е все още в полицейското управление Солин в града. Българското посолство в Загреб е в постоянен контакт с местните власти, консулът Христина Биджеранова в момента пътува към управлението за изясняване на ситуацията. Дежурният телефон на българското посолство в Загреб е: 00385 984 69 808АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.14", "title": " Само един от задържаните в Хърватия привърженици на „Левски“ остава в ареста"}
{"url": "https://trud.bg/%d0%bc%d0%b0%d0%b6%d0%be%d1%80%d0%b8%d1%82%d0%b0%d1%80%d0%bd%d0%b0-%d0%b8%d0%bb%d0%b8-%d0%bf%d1%80%d0%be%d0%bf%d0%be%d1%80%d1%86%d0%b8%d0%be%d0%bd%d0%b0%d0%bb%d0%bd%d0%b0-%d1%81%d0%b8%d1%81%d1%82/", "text": "През 2016 година парламентът прие безпрецедентен закон, който направи гласуването задължително и по този начин отмени избирателните права на всички граждани. Макар текстовете, предвиждащи наказателни санкции за негласуващи, да бяха отменени, гласуването все още е „задължително“ по закон.Тази година политическата класа реши да внесе нова доза смушение в изборния процес, внасяйки множество законопроекти предлагащи радикалната промяна на начина по който българите гласуват. Това действие от страна на депутатите бе продуктувано от резултатите на националния референдум за избирателната система, организиран вследствие от огромната публична кампания на известния шоумен Слави Трифонов. Като цяло, публичният дебат се измести изцяло към темата „мажоритарна или пропорционална система“.Нито смяната на изборната система, нито обръщането на права в задължения, ще помогнат на българската изборна система да оздравее. Причината тя да е болна поначало е че стана заложник на партийни интереси и медийни скандали. Предвид, че Изборният кодекс  е променян шест пъти от 2011 година насам, никак не е изненадващо, че легитимността на изборите като смислен инструмент за политически решения е критично ниска. По всичко личи, обаче, че политиците ни се готвят да променят закона за пореден път и да внесат още нестабилност в тази ключова за демокрацията институция.Но къде всъщност се крият проблемите, щом не са в метода, по който се излъчват народните представители? На първо място, това е ниското обществено доверие в институцията „избори“. У нас това се изразява в широко разпространеното сред обществото мнение, че купуването и продаването на гласове, изборният туризъм и злоупотребата са ключови фактори за изборна победа. Тази представа е силно преувеличена и се дължи основно на реториката на политици, стремящи се да се позиционират „срещу системата“, както и на търсенето на сензационност по темата от страна на медиите. Реалността е, че повечето наблюдатели на избори не припознават тези фактори като ключови източници на проблеми в изборния ден. Това разминаване между общественото мнение и реалните проблеми създава нуждата от реформа, която да подобри легитимността на изборите и ни препраща към втория ключов проблем на системата, а именно административно-организационните проблеми.В доклад на „Прозрачност без граници“ за състоянието на изборната система от 2015 година можем да прочетем, че наблюдателите са установили че огромният брой нарушения са причинени от организационните пропуски и тромавата администрация на Централната избирателна комисия. Всяка смислена реформа би слевало да се фокусира върху намаляването на бюрокрациятга в системата с оглед намаляването на нарушенията и корупционния потенциал.На последно място е редно да се спомене описаният в изложението политически проблем. Причината за честите изборни „реформи“, генериращи нестабилност, е че партиите или правеха опити да натъкмят правилата така че да получат преимущество и да запазят властта си, или публично обявяваха че са изгубили „служебно, заради системата“, когато не успяваха да проведат смислени кампанни. Дълбоките съмнения за партийни игри на високо ниво правят наложително предлагането на изборна реформа – реформа, която да поставя на първо място идейния консенсус и дългосрочната национална отговорност.Има ли пакет от реформи, които да адресират адекватно гореизборените проблеми на българската избирателна система? Краткият отговор е „да“. Такива се явяват въвеждането на активна регистрация и динамичните избирателни списъци – мерки, които ще направят изборната търговия и туризъм много по-скъпи и ще придадат на изборната институция нужната легитимност. В миналото множество експерти и политици от разнообразни идеологически среди са подкрепяли въвеждането на активна регистрация и изчистването на „мъртвите души“ от списъците, което е индикация, че обществен консенсус може и трябва да бъде постигнат. Нужни са само известна доза воля, кураж и дългосрочно мислене за доброто на страната. Идеята е избирателят да подава своето заявление с три имена две седмици преди самите избори, като това да може да става максимално просто – и по интернет, и по пощата, и на място в общината.Тези заявления могат да се прехвърлят в електронен формат и отиват в ГРАО, които следва да съставят списъците и на базата на тези данни ЦИК организира изборния ден. Ако ГРАО е отхвърлила заявленията на базата на неточни данни, това може да бъде обжалвано по административен ред.Списъците да се унищожават след 30 дниАктивността на изборите ще се формира на базата на предварителните заявления, а 30 дни след провеждането на изборите списъците трябва да бъдат унищожавани. Този цикъл може да се случва за абсолютно всеки избор.Причината да няма перманентен списък е, че с времето вероятността да се натрупат мъртви души е много голяма. Проучване от САЩ показва, че и там има мъртви души и голям шанс за злоупотреба с тях. Когато администрацията не поддържа активна база данни, шансът да бъде злоупотребено с нея е нула. Активната регистрация ще намали и риска от кибератаки.Очевидно е, че Народното събрание е на път да приеме нови изборни правила. Нека този път те бъдат насочени към решаването на реалните проблеми на българската демокрация, вместо обичайните “хляб и зрелища”.", "date": "2017.07.14", "title": " Мажоритарна или пропорционална система? Проблемите са други\t\t\t"}
{"url": "https://trud.bg/%d1%82%d1%80%d1%8a%d0%bc%d0%bf-%d0%b7%d0%b0%d1%8f%d0%b2%d0%b8-%d1%87%d0%b5-%d0%b1%d0%b8-%d0%bf%d0%be%d0%ba%d0%b0%d0%bd%d0%b8%d0%bb-%d0%bf%d1%83%d1%82%d0%b8%d0%bd-%d0%b2-%d0%b1%d0%b5%d0%bb%d0%b8%d1%8f/", "text": "Американският президент Доналд Тръмп заяви, че би поканил руския президент Владимир Путин в Белия дом, но не смята, че е настъпил подходящият момент за това.Това изявление на Тръмп, цитирано от агенция е направено в самолета на път от Вашингтон за Париж. Американският президент е казал, че няма да отмени съществуващите санкции срещу Русия докато не се постигне споразумение за Украйна и Сирия, но е отказал да съобщи кога ще подпише исканите от Конгреса по-строги мерки.Доналд Тръмп, в същото време, иска да сключи с Русия „прекрасни сделки“ и не вярва Владимир Путин да го е подкрепял да стане президент на САЩ.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.14", "title": " Тръмп заяви, че би поканил Путин в Белия дом, но не сега"}
{"url": "https://trud.bg/%d0%bf%d0%be%d0%b2%d0%b4%d0%b8%d0%b3%d0%b0%d1%82-%d0%be%d0%b1%d0%b2%d0%b8%d0%bd%d0%b5%d0%bd%d0%b8%d0%b5-%d0%bd%d0%b0-%d0%b4%d0%b2%d0%b0%d0%bc%d0%b0-%d0%b4%d0%b5%d0%bf%d1%83%d1%82%d0%b0%d1%82%d0%b8/", "text": "В спецзвеното „Антикорупция“ се очаква днес да бъдат повдигнати обвинения на Кръстина Таскова и Пламен Христов от партия „Воля“. Обвиненията срещу тях са, че заедно с Веселин Марешки са изнудвали конкурентни аптеки да зареждат лекарства от неговия склад. И двамата се отказаха от имунитета си, след като им беше поискан от главния прокурор.Според обвинението собствениците на 7 аптеки във Варна, Добрич, Видин, Плевен и София са били обект на принуда. Той е с най-леката мярка за неотклонение – подписка. Неговото твърдение, че му e оказван натиск до месец май да прекрати бизнеса си с горива накара главният прокурор Сотир Цацаров да се самосезира и да разпореди проверка.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.14", "title": " Повдигат обвинение на двама депутати от партията на Марешки"}
{"url": "https://trud.bg/%d1%86%d0%b0%d1%87%d0%b5%d0%b2%d0%b0-%d1%81%d0%b2%d0%b8%d0%ba%d0%b2%d0%b0-%d0%b8%d0%b7%d0%b2%d1%8a%d0%bd%d1%80%d0%b5%d0%b4%d0%bd%d0%be-%d0%b7%d0%b0%d1%81%d0%b5%d0%b4%d0%b0%d0%bd%d0%b8%d0%b5-%d0%bd-2/", "text": "Правосъдният министър Цецка Цачева свиква извънредно заседание на Висшия съдебен съвет. Шестима членове на съвета са настояли за извънреден пленум, след като заради липса на кворум се провалиха две поредни заседания на ВСС. Така в дневния ред днес влизат точките, които касаят отчета и плана за работа по препоръките за промени в съдебната система. Препоръките бяха изготвени след анализ на независими европейски прокурори и излязоха през декември миналата година.Като препоръки те влязоха и в доклада на Европейската комисия за България. От Брюксел поискаха да бъде предоставен ясен план за изпълнение. Досега във Висшият съдебен съвет не е обсъждан доклада на европейските прокурори и очакванията са това най-после да се случи днес.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.14", "title": " Цачева свиква извънредно заседание на ВСС"}
{"url": "https://trud.bg/%d0%ba%d0%b0%d0%ba-btv-%d0%be%d0%b1%d1%81%d0%bb%d1%83%d0%b6%d0%b2%d0%b0-%d0%bc%d0%b5%d0%b3%d0%bb%d0%b5%d0%bd%d0%b0-%d0%ba%d1%83%d0%bd%d0%b5%d0%b2%d0%b0/", "text": "На 08.07.2017 г. (събота) в предаването „bTV репортерите” бе излъчено повторение на репортаж, излъчен приблизително 10 месеца по-рано. Репортажът се занимава с предполагаеми нарушения в Медицински университет София, извършени от 01.01.2014 г. до 30.06.2016 г. – период, през който ректори са били акад. Ваньо Митев (до 14.04.2016 г.) и проф. Вихра Миланова (от 15.04.2016 г. до 30.06.2016 г.).В основата на репортажа е одитен доклад на Министерството на образованието и науката (МОН), изготвен по времето на Меглена Кунева. Именно по повод на този одитен доклад на акад. Ваньо Митев бе повдигнато обвинение от прокуратурата.В репортажа на bTV се акцентира на три твърдяни от МОН нередности, за които, обаче, след разследването на прокуратурата, не бяха повдигнати обвинения.Най-интересното е, че в предаването не бе посочено, че материалът е повторение, нито бе представено развитието на сагата около МУ София към настоящия момент. По-конкретно, в репортажа не бе спомената и дума за резултатите от завършилите проверки на: – Комисията за установяване и предотвратяване конфликт на интереси (КУПКИ) – 4 месечна проверка; – Сметната палата – 3 месечна проверка; и – Агенцията за държавна финансова инспекция (АДФИ) – 9 месечна проверка.В. „Труд“ предприе разследване по темата и установи следното:Съгласно репортажа на bTV:1. Почти всички обществени поръчки за строително-монтажни дейности (СМР) са печелени от консорциуми, в които е фигурирала една фирма, близка до ДПС – „Техно енерджи“ ООД. Фирмата била близка до ДПС, защото един от собствениците имал сестра, която била близка до отговорен фактор в ДПС. След запознаване с доклада на АДФИ, в. Труд установи, че: фирми, които са извършвали СМР, освен „Техно енерджи“ ООД са: „Енемона“ АД, „ЕСПОР – H” EOOД, ЕТ „Микон – Минка Мишева“, „Здравно строителство“ ООД, „Адвент Строй“ ЕООД, „ Термо Топ“ ООД, „Елиса Е“ ООД, „Севекс Инженеринг“ ЕООД>; „Солар Проджект“ ООД, „Каро Трейдинг“ ООД, ДЗЗД „Строй Ами – консорциум“, ДЗЗД „Весте“, СД „Мишел – 63 – Панчев и сие“, ДЗЗД „Хипократ – 2016“ и редица други.Ясно е, че репортажът на bTV не обръща внимание на факта, че освен консорциуми, в които е участвало “Техно енерджи“ ООД, над 15 други фирми/ДЗЗД са печелили обществени поръчки в областта на строителството по времето на акад. Митев.2. На следващо място, в репортажа на bTV се твърди, че консорциумите, в които е участвало „Техно енерджи“ ООД, били спечелили обществени поръчки на стойност 26 млн. лева по времето на акад. Митев. В одитния доклад на МОН и доклада на АДФИ, които в. „Труд” проучи, категорично е установено, че най-голямата обществена поръчка за строителство на студентско общежитие на стойност 20 мил. лева с ДДС действително е спечелена от консорциум с участието на „Техно енерджи“ ООД. Тази обществена поръчка, обаче, е проведена изцяло не по времето на акад. Митев, а по времето на проф. Вихра Миланова.След приключването на обществената поръчка, проф. Миланова изисква цялата документация по нея и от тогава (28.09.2016 г.) документите изчезват. При драматичното встъпване в длъжност на новия ректор – проф. Виктор Златков, кабинетът на проф. Миланова се запечатва със свидетели. Поради нейния отказ да дойде при разпечатването му кабинетът е отворен и отново със свидетели е установена липсата на съответната документация. Уведомени са компетентните органи, но документацията и до сега не е намерена. Новият ректор, проф. Златков, е поставен в твърде деликатна ситуация – да разпише договор с фирмата победител при липса на оригинална документация или да не подпише с риск МУ София да плати стотици хиляди или милиони неустойки.Интерес представлява и въпросът защо повторението на репортажа на bTV бе излъчено непосредствено след заседанието на академичния съвет на МУ (06.07.2017 г.), на което е обсъждана ситуацията около въпросната обществена поръчка.Така, в репортажа на bTV, на първо място е поднесена невярна информация, а именно, че по времето на акад. Митев консорциуми с участието на „Техно енерджи“ ООД са спечелили обществени поръчки за 26 млн. лева, а всъщност най-голямата обществена поръчка за около 20 млн. с ДДС е спечелена по времето на проф. Миланова и на следващо място в повторението на репортажа на bTV не е отразено, че след първоначалното му излъчване оригиналната документация около основната обществена поръчка е изчезнала след отправеното към проф. Миланова искане да я предаде.3. В репортажа на bTV се внушава за някаква голяма далавера с плащането на комисиони на фирми, привличащи чуждестранни студенти. Вестник „Труд” установи, че АДФИ, отбелязвайки сумите, които са изплатени на фирмите, така също, отбелязва и печалбата за университета. Фирмата, която привлича студент получава еднократно 800 евро само и единствено при записването му. Този студент носи 47 200 евро печалба за университета по време на цялото муобучение. 7 души контролират процеса на изплащане на комисионните.Огромните приходи и осигуреният контрол върху разходите на университета са причината нито АДФИ, нито прокуратурата да се интересуват от изплащането на комисионните. Нещо повече, АДФИ отбелязва, че по сключените договори няма извършени „директни разходи за реклама“, каквито внушения се навеждат в репортажа на bTV. Изобщо, АДФИ въобще не си направи труда да разследва изнесеното обучение тъй като там „няма разходи-има само печалба“!В репортажа на bTV относно изнесеното обучение се показват реакции на лица в Германия, които са конкуренти на МУ София в областта на медицинското образование, но не се казва и дума за спечеленото дело от МУ София срещу следните италиански институции: Министерството на образованието, Университетите и Изследователската дейност; Министерството на вътрешните работи; Министерството на външните работи и международното сътрудничество, представлявани от Главния прокурор на Италия.В качеството на встъпила страна по делото е и Националната Асоциация на Италианските Стоматолози. По искова молба номер 13331 от 2014 година, подадена от МУ-София, Областният административен съд на Лацио (трети състав) анулира забраната на МУ-София да открие „децентрализирано обучение на италианска територия“. Така това, което не успяха да направят частни стоматологични структури чрез италианските министерства и подобни германски го направи специалистката по защита на чуждестранните интереси г-жа Кунева.Изнесеното обучение, носещо приходи, престиж и безплатна реклама на българското висше образование бе ликвидирано от жената, закрила 3 и 4 реактор на АЕЦ Козлудуй и възнаградена затова с членство в борда на BNP Paribas.Също така, 100-те германски студента, за които изрази загриженост водещият репортажа на bTV,са били записани от проф. Вихра Миланова. Дори след одита на МОН тя е продължила да записва чуждестранни студенти с тест – над 90 човека.4. В повторението на репортажа на bTV не се спомена нищо и относно широко тиражираните обвинения против акад. Митев за конфликт на интереси. Разследването на КПУКИ, инициирано по повод на 104 публикации в национални медии и 12 в регионални завърши с констатации за липса на конфликт на интереси, огласено единствено от „Труд”.5. В повторението на репортажа на bTV не бе отразено и, че не са налице неправомерно раздавани хонорари нито на акад. Митев, нито на близките му – това е обстойно разследвано от КУПКИ и от АДФИ. И двете проверки понастоящем приключили.Относно командировките на проф. Митев – компетентната институция (АДФИ) не констатира злоупотреби. Същото се отнася и за прокуратурата. Напротив, видно от доказателствения материал, само вследствие на командировка в Лондон през август 2015 г., броят на чуждестранните студенти нараства от 42 на 217, което носи приход за университета само за 2015 г. в размер 3 200 000 евро.Подобни резултати са налице за командировките в Испания, Русия, Мюнхен, Португалия, Финладния, Норвегия, Швеция и др. При тиражираните командировки в т. нар „екзотични дестинации“, от доказателствения материал е видно,че акад. Митев е бил част от делегации с други университети и представители на бизнеса и правителството.Какво всъщност се случи в МУ София?Напълно неочаквано за ръководния състав на университета (заместник-ректори, декани, членове на академичния съвет и др.) от 1-ви август 2016 г., когато почти всички членове на ръководния състав на МУ София са в отпуск, проф. Миланова започва методична чистка. Поетапно са уволнени главния секретар, началник отдел „Обществени поръчки“, началник отдел „Капитално стройтелство“, главния счетоводител и редица други служители на Ректората на МУ София. За главен секретар се назначава Петранка Семерджиева, за съветник на проф. Вихра Миланова – Жасмина Мирчева. Общото между двете е, че са силно оцветени политически лица, които нямат никакво понятие от висше образование.Едноличното и непрофесионално управление на проф. Миланова буди недоволство сред ръководния състав на университета, членовете, на който подават официално искане за оставката u (вх. No 5580/02.09.2016 г.), в което е посочено, че от 01.08.2016 г.,вследствие управлението на проф. Вихра Миланова,е настъпил административен хаос в университета и проф. Миланова проявява „грубо и унизително отношение“ към служителите на МУ София, което е недопустимо. Явно недоволството срещу едноличното управление на Вихра Миланова датира много преди одитния доклад на МОН от 12.09.2016 г., а не както Меглена Кунева се опитва да внушава, че отзоваването на Вихра Миланова е в следствие на одитния доклад. Чест прави на българския съд, че не се поддаде на Куневата масовка и дефинитивно реши в полза на МУ-София делото за допустимост на Общото му събрание (Определение No 10552/11.10.2016 г. на Върховния административен съд). Скорошно решение на Административен съд София – град (Решение No 3955/13.06.2017 г. по адм. дело No 10287/2016 г.) реши отново в полза на МУ-София оспорването на законността на решенията на ОС.Редица въпроси възникват от случилото се в МУ София Дали има връзка между уволнението на главния секретар, началник отдел капитално строителство, началник отдел обществени поръчки и главния счетоводител; изчезването на оригинална документация, след изискването u от Вихра Миланова; назначаването на ключови позиции в МУ София на свръхнекомпетентните в областта на висшето образование Петранка Семерджиева и Жасмина Мирчева; израслите в съседство Миланова и Кунева; строителните фирми на брата на Кунева и строго контролирания одит на МОН от министър Кунева? Как така вниманието на Меглена Кунева се привлича от най-успешно управлявания университет в България – МУ София, в който акад. Митев оставя 100 млн. лв., а вниманието на бившия министър на образованието – Кунева не бе привлечено от зле управляваните държавни университети, които са на минус? Защо Меглена Кунева започна да търси „далавера“ в най-богатия университет вместо да се запита къде са парите на университетите, оставени на червено? Отговорът е прост – няма какво да се краде от университети на червено.Дали Меглена Кунева няма облага от преустановяването на изнесеното обучение, каквато облага има от спирането на 3-ти и 4-ти реактор на АЕЦ Козлодуй? Каква е причината Меглена Кунева да подкрепя толкова активно проф. Миланова, която е отзована от поста ректор на МУ София с огромно мнозинство. От гласовете на общото събрание с численост 400 души Вихра Миланова е получила подкрепата на 52 от тях? Какво морално основание да оспорва отзоваването си има самата Вихра Миланова, при положение, че е подкрепена от незначителен брой членове от ОС? Дали академичното съсловие на университета е било „манипулирано“ както твърдеше Кунева или независимите в мисленето си членове на академичното съсловие на университета просто са съзрели огромната опасност за университета в лицето на потенциално управление Миланова-Кунева?Може би част от тези въпроси би трябвало да привлекат вниманието на прокуратурата.Какви са изводите:Когато акад. Митев записва студенти без писмен изпит по биология и химия, а с тест (каквато е била практиката и в редица други медицински университети) това е нарушение. Когато същото се извършва от проф. Вихра Миланова – това не е нарушение. Когато акад. Митев сключва договор за правна помощ с двама адвокати за по 600 лв. – той отива на съд. Когато проф. Миланова плаща на същите тези адвокати и се ползва от услугите им – това не е противоправно. Не е противоправно и когато проф.Миланова сключва договор за правна помощ с адвокатска кантора за 69 999 лв., въпреки заключенията на одита на МОН. Когато Медицински университет София по времето на акад. Митев организира представяне на университета в Лондон – акад. Митев отива на съд. Когато абсолютно същото се прави от проф. Вихра Миланова следващата календарна година – това остава без последствия.Следва да си зададем въпроса – защо са тези двойни стандарти? По време на общото събрание на МУ София, на което бе отзована Вихра Миланова, един от заместник-ректорите заявява, че причините за погрома на МУ София са апетитите към оставените от акад. Митев 100 млн. лева в сметките на университета.Може би в тези 100 млн. лв. е заровено кучето?Разбира се, че далеч по-важен е въпросът защо репортер на bTV прави материала си избирателно, необективно и в услуга на министърката и нейните измислици. Защо днес – десет месеца след първото излъчване bTV повтаря репортажа без да се покаже развитието на проблема и без да се покаже, че атаката на Кунева срещу МУ София и ректора акад. Ваньо Митев е претърпяла пълен провал.И други медии обслужиха тази атака преди време. „Труд“ ще продължи своето разследване.", "date": "2017.07.14", "title": " Как bTV обслужва Меглена Кунева\t\t\t"}
{"url": "https://trud.bg/%d0%b3%d0%be%d1%80%d1%81%d0%ba%d0%b8-%d0%b0%d1%80%d0%b5%d1%81%d1%82%d1%83%d0%b2%d0%b0%d1%85%d0%b0-2-%d0%ba%d0%be%d0%bd%d1%8f-%d0%b8-26-%d0%b2%d0%be%d0%b7%d0%b8%d0%bb%d0%b0/", "text": "От началото на годината мобилните контролни екипи на Североизточно държавно предприятие, което стопанисва държавни гори в областите Варна, Добрич, Търговище и Шумен, са извършили над 5500 проверки, разкрити са 255 нарушения по Закона за горите, за които са съставени актове.Горските са задържали 20 каруци, шест автомобила, два коня, 9 моторни триона и 4 други инструменти за дърводобив. Конфискувани са и 117 кубика незаконно добита дървесина. Два пъти шофьори са станали причина за смъртта на едър дивеч, съобщават от СИДП. Последният случай е от юни, когато екип на ДГС „Шумен“ е съставил констативен протокол за благороден елен, жертва на катастрофа. В обхвата на 13-те горски и 5-те ловни стопанства към СИДП от началото на годината контрольорите са извършили и 1515 проверки на обекти за добив на дървесина, 1331 на превозни средства, 1922 на физически лица, а други 754 – на ловци.При непрекъснат режим на работа мобилните екипи са ангажирани с опазването на над 325 000 хектара гори, а по график, който се изготвя ежемесечно, разменят обхвата на контролната си дейност. През последната седмица при обход на територията на ДЛС „Балчик“ горските стражари освен незаконно добити дърва, са установили и незаконен добив на трюфели, и конфискували 250 грама гъби.", "date": "2017.07.14", "title": " Горски „арестуваха“ 2 коня и 26 возила"}
{"url": "https://trud.bg/%d0%b0%d0%b3%d1%80%d0%b5%d1%81%d0%b8%d1%8f-%d0%bd%d0%b0%d0%b4-%d0%b0%d0%ba%d1%83%d1%88%d0%b5%d1%80%d0%ba%d0%b0-%d0%b2-%d1%81%d1%82%d0%b0%d1%80%d0%b0-%d0%b7%d0%b0%d0%b3%d0%be%d1%80%d0%b0-%d0%bf%d0%be/", "text": "Паник бутон ще поставен при портиера на АГ-клиниката в болницата в Стара Загора след поредната агресия и нападение над медик. Това съобщи зам.-директорът на лечебното заведение д-р Живко Желязков пред . Ние нямаме въоръжена охрана, това е обществена сграда, в която всеки може да влезе, уточни лекарят.Акушерката Мая Михова е станала жертва на агресията на баща на новородено – Сашо Йосифов. Нападателят влязъл през главния вход и поискал да се качи при жена си и новороденото в отделението. След като му отказват, той извива ръката на акушерката.На помощ се притича старшата акушерка Виолета Димитрова и мъжът е изтикан. Заключват вратата, след което той чупи прозорецът. Докато удря, мъжът постоянно псува и заплашва. Аке не се бях отдръпнала, щях да съм обезобразена от счупените стъкла, твърди старшата акушерка.Близки на Сашо Йосифов твърдят, че акушерките лъжат и търсят сензация. Медиците напомнят, че има 15 души, които са били в коридора на болницата, и са свидетели.На нападателя е повдигнато обвинение за хулиганство и освободен от ареста под парична гаранция.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.14", "title": " Агресия над акушерка в Стара Загора, поставят паник бутон в болницата"}
{"url": "https://trud.bg/%d1%82%d1%83%d1%80%d1%86%d0%b8%d1%8f-%d0%b8-%d0%ba%d0%b0%d1%82%d0%b0%d1%80-%d0%b4%d0%be%d0%ba%d0%b0%d1%82%d0%be-%d1%81%d0%bc%d1%8a%d1%80%d1%82%d1%82%d0%b0-%d0%b3%d0%b8-%d1%80%d0%b0%d0%b7%d0%b4%d0%b5/", "text": "Краят на юни по традиция се очертава като критичен за най-богатото кралството на планетата – Катар. На 27 юни 1995 г. емирът Халиф бин Хамад ал Тани е свален от сина си чрез преврат. Управляващият след него Хамад бин Халиф Ат Тани сдаде властта на сина си Тамим бин Хамад ал Тани на 24 юни 2013 г., като няколко месеца преди това беше направен опит за преврат срещу него от собствените му въоръжени сили. Емирът беше спасен на борда на хеликоптерите на американските специални части от базата Ал Удейд. На 23 юни т.г.  чрез посредничеството на Кувейт беше предаден таен списък от 10 точки, които коалицията срещу Катар, състояща се от Саудитска Арабия, Египет, ОАЕ, Бахрейн, Либия, Йемен, Мавритания, Мавриций, Малдивската Република и Коморските острови постави като условия за възстановяването на икономическите и дипломатически отношения.На първо място в списъка е изискването Катар да прекъсне дипломатическите си отношения с Техеран и експулсира всички членове на Корпуса на стражите на ислямската революция (КСИР) и специалните подразделения на иранската армия. Съгласно документа на Катар е разрешено единствено да поддържа търговски отношения с Техеран, при условие, че това не противоречи на ограниченията, наложени на Иран от страна на САЩ и международните санкции.Поискано бе Катар да прекъсне връзките си с ливанската организация „Хизбула“ и с организацията „Мюсюлмански братя“, както и да спре финансирането на терористични групи като „Ал-Кайда“ и „Ислямска държава“.Като изрично  условие се поставя закриването на турската военна база в Катар и прекратяването на военното сътрудничество между двете страни на територията на Катар. Медиите също влязоха в списъка на ултиматума. От Доха се иска да ликвидира телевизионния канал „Ал Джазира“, да закрие неговите клонове в другите страни, както и да затвори всички останали медии, финансирани „пряко или косвено“ от Катар.Катар е длъжен да поеме задължението да не предоставя гражданство на хора от Саудитска Арабия, Египет, ОАЕ и Бахрейн, тъй като подобни действия се разглеждали от властите на тези страни като намеса във вътрешните им работи. Всички техни бивши граждани подлежат на незабавна депортация, особено тези, които го играят опозиция.На Катар се вменява да изплати за момента неизвестна сума като компенсация „за гибелта на хора, а също така и други финансови загуби, предизвикани от политиката на Катар през последните години“. Посочва се, че размерът на репарациите ще бъде определен след допълнителни преговори.След приемането на условията, Доха е длъжна да даде разрешение за извършването на последващи проверки за изпълнението в следващите десет години, както следва: първата година – ежемесечно, втората – на всеки четири месеца, след което веднъж годишно.Наказателната коалиция побърза да предупреди Катар, че намеренията им са сериозни и ако ултиматумът бъде отхвърлен, вече щяло да се стигне до „действителен развод“. Министърът на външните работи на ОАЕ, Анвар Гаргаш заяви, че разрешаването на кризата не минава през Анкара, Техеран, Бейрут или западните столици. Коалицията заплаши Доха да не търси помощ извън пределите на Персийския залив. Катар моментално направи точно обратното.Още на следващия ден точките от ултиматума бяха вече в медиите. Министърът на отбраната на Катар направи посещение в Турция и турският му колега Фикри Ъшък заяви, че военната база в Катар е предназначена да гарантира безопасността не само на Катар, но и на целия регион. Споразумението за откриването на турска военна база беше окончателно постигнато след две посещения на шефа на турската МИТ, Хакан Фидан в Доха още през декември 2015 г. и включва освен пълното покриване на разходите по строителство и издръжка от страна на Катар и мерки по защита в случай на външна агресия.Турция не бързаше с пълномащабното развръщане на базата и до април поддържаше едва 147 военнослужещи и лека бронирана техника. С развитието на кризата обаче  Меджлиса одобри решение за изпращане на контингент в размер до 3 хиляди военнослужещи, както и възможността за провеждането на съвместни военни учения на територията на Катар, едно от които вече започна.Турският президент изрично защити Катар и нарече поставеният ултиматум „неуважителен“ и „противоречащ на международното право“. Последва силна дипломатическа активност от страна на Турция на международната сцена. Въпросите около кризата с Катар бяха поставени от турската страна на срещата на Г-20 в Германия и според Ердоган той ги е коментирал с Доналд Тръмп и Владимир Путин.По време на проведения Световен нефтен конгрес в Истанбул (9-13 юли, б.р.) външният министър Чавушоглу също постави на дневен ред въпроса за Катар при разговорите с държавния секретар Рекс Тилърсън. В същото време турският президент обяви, че от 15 юли стартира международна обиколка в Катар, Кувейт и Саудитска арабия за решаване на кризата.Пряката военна помощ и дипломатическа активност е следствие от факта,че Турция се явява един от най-последователните и идеологически близък съюзници на Катар. Позициите на Анкара и Доха по всички теми на „арабската пролет“ бяха идентични, особено по въпросите за подкрепата за „Мюсюлмански братя“ и вече сваления бивш президент Мохамед Мурси в Египет, което обяснява и включването на сегашния египетски президент генерал Абдел Фатах ас Сиси към антикатарската коалиция.Разполагането на военната база на Турция и разширяването на военното присъствие директно неутрализира даже не плановете (ако такива са съществували), но и самата заплаха за саудитско навлизане в Катар. След неуспешните войни в Йемен, загубата на поддържаните от тях сили в Сирия, вкарването на експедиционен корпус в Бахрейн, противопоставянето с Иран и проблемите със собствените си шиити, които са основно в нефтодобивните райони на страната, Саудитска арабия няма да рискува да отвори още един конфликт, този път с Турция. Отправеният ултиматум и възникналото с неговото отхвърляне напрежение е по-скоро следствие от неистовото желание на новообявения за наследник от краля на Саудитска арабия за себеизява и бърза международна победа.Вместо Мухамед бин Наеф на 21 юни за наследник на трона беше обявен 31-годишният Мухамед бин Салман. Принцът преди това заемаше длъжностите на министър на отбраната, председател на Кралския съд, председател на борда на най-голямата нефтена компания „Армко“. Освен острата си риторика към Катар, той заплаши, че ако реши, ще изхвърли руските войски от Сирия за 3 дни, с което предизвика сериозно безпокойство относно правилността на избора на настоящия 82-годишен крал.Освен в Турция, катарският двор на Ат Тани потърси съдействие и в Русия, като след визитата на министъра на външните работи в Москва, бяха облекчени изискванията за визи към руските граждани и сега те могат да ги получат директно на летището без никакви формалности. Катар търси стратегически съюзник в лицето на Русия в Съвета за сигурност, където да може да разчита на блокиране на резолюции срещу износа на катарски газ.Мощен подем получи и военно сътрудничество със САЩ, като освен базираната в Катар, в Ал Удейд, най-голяма база в региона и изнесен 609-и пункт на Централното военно командване, през изминалия месец във Вашингтон беше подписан меморандум между двамата военни министри за закупуването на 36 изстребителя F-15 Eagle – QA (към момента Катар има общо 12 бойни самолета Мираж-2000) за сумата от $12 млрд. и намерение за провеждането на съвместно военно учение на ВМС.Въпреки опасностите през юни, Катар ще преживее и това горещо политическо лято, а „Раят на земята“, където самите катарци смятат, не без основание, че живеят, е надеждно защитен.", "date": "2017.07.14", "title": " Турция и Катар: Докато смъртта ги раздели\t\t\t"}
{"url": "https://trud.bg/%d0%b1%d0%b8%d0%b2%d1%88%d0%b0-%d0%b0%d1%81%d1%82%d1%80%d0%be%d0%bd%d0%b0%d0%b2%d1%82%d0%ba%d0%b0-%d1%89%d0%b5-%d0%b1%d1%8a%d0%b4%d0%b5-%d1%81%d0%bb%d0%b5%d0%b4%d0%b2%d0%b0%d1%89%d0%b8%d1%8f%d1%82/", "text": "Бивша астронавтка ще стане следващият генерал-губернатор на Канада. Жули Пайет беше номинирана за поста от премиера на страната Джъстин Трюдо.53-годишната Пайет ще стане 29-ият генерал-губернатор на Канада и четвъртата жена на този пост. Това на практика е представителят на британската кралица и има главно церемониални функции. Формално той е и главнокомандващият на Канада.При представянето на Пайет в парламента в Отава Трюдо похвали работата й в Канадската космическа агенция, където тя стана втора канадка астронавт, както и ангажираността й с различни обществени каузи. Пайет е една от десетимата канадци, които са били в космоса.Жули Пайет е участвала в космически мисии през 1999 и 2009 г. и има общо 611 часа в космоса. Тя е първият канадски астронавт на Международната космическа станция и говори шест езика. Омъжена е за канадския летец-изпитател Били Флин и има двама синове.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.14", "title": " Бивша астронавтка ще бъде следващият генерал-губернатор на Канада"}
{"url": "https://trud.bg/%d1%80%d1%83%d1%81%d0%ba%d0%b8-%d1%82%d1%83%d1%80%d0%b8%d1%81%d1%82-%d1%81%d0%b5-%d1%83%d0%b4%d0%b0%d0%b2%d0%b8-%d0%bd%d0%b0-%d0%bf%d0%bb%d0%b0%d0%b6%d0%b0-%d0%b2-%d1%80%d0%b0%d0%b2%d0%b4%d0%b0/", "text": "Руски турист (на 62 г.) се е удавил на централния плаж в Равда, съобщиха от МВР-Бургас.Инцидентът е станал в четвъртък. По случая е образувано досъдебно производство.", "date": "2017.07.14", "title": " Руски турист се удави на плажа в Равда"}
{"url": "https://trud.bg/%d0%bd%d0%b8%d0%bd%d0%be%d0%b2%d0%b0-%d0%ba%d1%8a%d0%bc-%d1%81%d0%b8%d0%bc%d0%b5%d0%be%d0%bd%d0%be%d0%b2-%d0%b8%d1%81%d0%ba%d0%b0%d0%bc%d0%b5-%d0%b1%d1%83%d0%b7%d0%bb%d1%83%d0%b4%d0%b6%d0%b0-%d0%b7/", "text": "Сблъсък между Валери Симеонов и Корнелия Нинова във фейсбук относно паметника „Блузлуджа“.Ето какво написа Валери Симеонов:Веднага след излизането на новината за среща между министър Нанков и лидера на БСП Корнелия Нинова, се обадих на министъра на регионалното развитие, за да му заявя категорично, че паметникът Бузлуджа не трябва да се дава безвъзмездно на БСП, защото е правен с пари на държавата и е нейна собственост. Същото съм заявявал и в предавания на Телевизия СКАТ. По тази причина, не приемам нелепите обвинения на г-жа Нинова, че съм изпълнил поръчка на премиера Борисов. Нямам навика да съгласувам поведението си с Борисов или с когото и да било. Напротив, министър-председателят публично обяви, че гласува за безвъзмездното предоставяне на паметника на социалистите. От стенограмата на МС може да се види както категоричната позиция на Обединени Патриоти, така и аргументите, разменени на заседанието. Още веднъж благодаря на тези министри, които подкрепиха нашата позиция.В живота си винаги съм служил на собствената си съвест и не съм позволявал на никой да диктува моето поведение. Определянето ми като „момче за поръчка“ е обидно и подло. Драга ми Корнелия, клета ми Козета на прехода, аз няма да те нарека „момиче за поръчка“. С такива епитети можеш да се обръщаш към обкръжението си от млади червени депутати, които ежедневно демонстрират какво означава „момчета за поръчка“. Благодарение на тях и на повърхностната ви популистка опозиционна линия, парламентарната дейност удари дъното. Съчувствам на колегите, които са принудени да търпят това ежедневно унижение в Народното събрание.Отговорът на Корнелия Нинова:Драги ми Валери, бедни ми Симеонов, прочетох прочувственото Ви обръщение към мен. Ако бяхте спрели до „бедна ми Козета“, т.е. до мен, щях да го подмина без внимание. Но когато ругаете „обкръжението ми от млади депутати“ и моята партия, няма как да не коментирам някои факти. Казвате „в живота си винаги съм служил на собствената си съвест“. „Колко съвести имате? Аз познавам няколко. Сегашната, с която ругаете БСП. Друга, с която веднага след изборите дотърчахте в кабинета ми в парламента, за да ме убеждавате да направим тройна коалиция с ГЕРБ и вас. Тогава Ви отговорих – служа на принципи и правила и предложението Ви не се вписва в моята представа за тях. Трета, с която за втори път дойдохте леко изнервен в кабинета ми, да не би БСП и ГЕРБ да направим коалиция и Вие да изпаднете от властта. Отговорих Ви по същия начин – за принципите в политиката. Много съвести имате, драги ми Валери. И в различен момент вадите различната. Казвате, че с „обкръжението ми от млади депутати сме ударили дъното. Чета някакви изследвания тези дни. Даже от агенции, на които не сме любимци. Казват, че БСП има 20% – 21% подкрепа в момента. Ако това е дъното, дали има нещо под него, клети ми Симеонов? Сигурно има, защото същите агенции определят подкрепата за вас на 6-7%. Копайте – нагоре. И когато се засечем, ще поговорим пак. Казвате, че постъпваме подло, защото искаме да спасим едно историческо място от разруха. Но изказвайки се за него, споменавате една телевизия. Чух, че го искате, за да разположите там предавателите си. Само че това е великият връх Хаджи Димитър, а не „великата стена“ на българо – турската граница. Казвате, че не правите това, което Ви нареди премиерът. Очевидно обаче, той прави това, което му наредите Вие. Накрая ми остава една горчилка от тъжната политическа действителност у нас. Гласуваш за едно, а идва друго. Гласуваш за Борисов, управлява те Валери Симеонов. Гласуваш за 300 лв. минимална пенсия, получаваш 180 лв. Но вярвам, че това ще се промени. И свързвам тази вяра с БСП.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.14", "title": " Сблъсък между Валери Симеонов и Корнелия Нинова във фейсбук"}
{"url": "https://trud.bg/%d1%81%d1%8a%d0%b4%d1%8a%d1%82-%d0%be%d1%81%d1%82%d0%b0%d0%b2%d0%b8-%d0%b2-%d0%b0%d1%80%d0%b5%d1%81%d1%82%d0%b0-%d0%bf%d0%b5%d1%80%d0%b0%d1%82%d0%b0-%d0%b8-%d0%b4%d0%b2%d0%b0%d0%bc%d0%b0-%d1%86%d0%b8/", "text": "Пловдивският окръжен съд отказа да уважи жалбата на прославилия се като ловец на нелегални бежанци бургазлия Петър Низамов-Перата против определението на Районен съд-Асеновград, с което му е взета мярка за неотклонение „задържане под стража”.Срещу Петър Низамов са повдигнати обвинения за хулиганство – престъпление по чл. 325 ал.1 от Наказателния кодекс и за причиняване на лека телесна повреда на оператор на БТВ по хулигански подбуди – престъпление по чл.131 ал.1 т.12 във връзка с чл. 130 ал.1 от НК. Пловдивските окръжни магистрати решиха, че съществува обосновано предположение, че Петър Низамов да е извършил и двете престъпления, в които е обвинен, както и че съществува опасност при по-лека мярка за неотклонение да извърши друго престъпление. Определението на Пловдивския окръжен съд е окончателно и не подлежи на обжалване.Жалбата на Петър Низамов бе гледана при закрити за журналисти врати в четвъртък късно вечерта по настояване на адвокатите му с мотива, че сестра му Надя щяла да разкрие твърде лични детайли относно здравословния статус на брат си.Освен Петър Низамов за постоянно в ареста до старта на процеса срещу тях в Районния съд в Асеновград остават и укривалите се цяла седмица от полицията цигани Асен Асенов и Джавет Юсеинов, които са част от 11-те задържани за побоя над деца спортисти, треньори и родители от клуба по кану-каяк „Асеновец”, извършен на 26 юни край язовир „44-те извора” и местната болница. Пловдивският окръжен съд отряза жалбите им срещу определението на Районния съд в Асеновград, с което им бе наложена мярка за неотклонение „задържане под стража”. Срещу двамата от ромската махала „Лозница” са повдигнати обвинения за извършени непристойни действия, грубо нарушаващи обществения ред и изразяващи явно неуважение към обществото, като хулиганството се отличава с изключителен цинизъм и дързост – престъпление по чл. 325, ал.2 във връзка с ал.1 във връзка с чл. 20, ал.2 във връзка с ал.1 от Наказателния кодекс. Пловдивските окръжни магистрати решиха, че има обосновано предположение Асен Асенов и Джавет Юсеинов да са извършили престъплението, в което са обвинени. Освен това съществува реална опасност да извършат ново престъпление, а за Асен Асенов – и да се укрие.", "date": "2017.07.14", "title": " Съдът остави в ареста Перата и двама цигани, задържани за побоя в Асеновград"}
{"url": "https://trud.bg/%d0%b1%d0%b0%d0%b1%d0%b0%d1%82%d0%b0-%d0%bd%d0%b0-%d0%bc%d0%b0%d0%bb%d0%ba%d0%b8%d1%8f-%d0%b1%d0%b0%d0%b9%d1%80%d1%8f%d0%bc-%d0%b4%d0%b5%d1%82%d0%b5%d1%82%d0%be-%d1%81%d0%b5-%d1%87%d1%83%d0%b2%d1%81/", "text": "Лекарите казват, че операцията е напълно успешна, Байрям се чувства добре и се възстановява бързо. Това каза пред  бабата на детето – Селима Али.Историята на 9-годишния Байрям предизвика скандал в началото на годината. Той трябваше да замине за Германия още през февруари с осигурени средства за трансплантацията от Фонда за лечение на деца.В последния момент обаче от Министерството на здравеопазването не разписаха необходимия формуляр за пътуването с мотива, че детето може да бъде оперирано у нас – в болница „Лозенец“ в София. След обществен натиск Байрям все пак беше одобрен за лечение в чужбина и замина на 27 март за Германия с баба си, която бешее донор на бъбрек, и дядо си, който е придружител.Детето беше внимателно подготвено за трансплантацията и тя беше направена в края на юни. Лекарите успаха да спасят пикочния му мехур. Селима също се възстановява бързо след операцията.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.14", "title": " Бабата на малкия Байрям: Детето се чувства добре и се възстановява бързо след операцията"}
{"url": "https://trud.bg/%d0%b2%d0%b0%d0%bb%d0%b5%d0%bd%d1%82%d0%b8%d0%bd-%d1%80%d0%b0%d0%b4%d0%b5%d0%b2-%d1%81%d0%be%d1%84%d1%82%d1%83%d0%b5%d1%80%d0%b0-%d0%bd%d0%b0-%d1%81%d0%b8%d1%81%d1%82%d0%b5%d0%bc%d0%b0%d1%82%d0%b0/", "text": "В момента се предприемат спешни мерки, в рамките на възможното в най-кратък срок, да бъде напълно възстановена работоспособността на националната система Единния европейски номер за спешни повиквания (ЕЕНСП) 112.Това заяви министърът на вътрешните работи Валентин Радев в парламента, в отговор на депутатски въпрос. Радев посочи, че мерките включват осигуряването на техническа поддръжка на системата, закупуването на нов хардуер и да въвеждането в експлоатация новата версия на софтуера.„Версията на софтуерното приложение на телефон 112 е от 2006-та година, който е актуализиран през 2010-та година. Тази версия ще се поддържа от производителя до 2017-та година. Причините, поради които софтуерът не е актуализиран е, че към датата на изтичане на последния договор за следгаранционна поддръжка на националната система след месец април 2015-та година, не е била налична новата версия”, посочи вътрешният министър.Към момента обществената поръчка е спряна заради технически нарушения.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.14", "title": " Валентин Радев: Софтуерът на системата за спешни повиквания 112 не е актуализиран от 2010 г."}
{"url": "https://trud.bg/%d0%bc%d0%b0%d1%80%d0%b8%d1%8f-%d0%b3%d0%b0%d0%b1%d1%80%d0%b8%d0%b5%d0%bb-%d0%b2-%d0%b1%d1%80%d1%8e%d0%ba%d1%81%d0%b5%d0%bb-%d0%bd%d0%b5-%d1%81%d0%b5-%d1%87%d1%83%d0%b2%d0%b0-%d0%bd%d0%b8%d1%89%d0%be/", "text": "В Брюксел не се чува нищо за скандала около НДК – основната сграда, в която ще се провеждат срещите, свързани в европредседателството на България от началото на следващата година. Това каза новият български еврокомисар Мария Габриел по . Тя подчерта, че България трябва да се съсредотои върху целите и приоритетите на ротационното си председателство, а не върху сградата.„Европредседателството не е една сграда, колкото по-бързо се концентрираме върху целите, толкова по-големи са шансовете ни за успешно председателство“, каза Габриел и успокои, че няма риска да ни отнемат европредседателството.По повод дебата около отмяната на забраната за продажба на земя у нас на чужденци Мария Габриел подчерта, че е важно да има еднакви правила за всички в Европейския съюз, за да могат българите да разчитат на равни права в останалите страни членки.Като еврокомисар по цифровата икономика тя ще работи за придобиване на цифрови умения от максимален брой хора. Липсата на такива умения в бъдеще ще е фактор за социално изключване, уточни Мария Габриел.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.14", "title": " Мария Габриел: В Брюксел не се чува нищо за скандала около НДК"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d0%b1%d1%83%d1%80%d0%b3%d0%b0%d1%81-%d0%b2%d0%b5%d1%87%d0%b5-%d1%89%d0%b5-%d0%b8%d0%b7%d0%b2%d0%b5%d1%81%d1%82%d1%8f%d0%b2%d0%b0-%d1%81-sms-%d0%b8-%d0%bf%d1%80/", "text": "Предупреждение чрез SMS в случай на опасно повишение на водните нива изпраща Община Бургас до голям брой потребители на територията на общината, съобщиха от пресцентъра на Министерство на околната среда и водите (МОСВ). Това става чрез модерна информационна система за управление на риска от наводнения, администрирана от Центъра за видеонаблюдение.Системата е резултат от изпълнението на проект „Интегрирано управление на риска от наводнения в Община Бургас“ (IMFR), реализиран чрез Финансовия механизъм на ЕИП 2009-2014 по Програма BG02 Интегрирано управление на морските и вътрешните води. Основната цел на проектa е да се подобри ефективното управление на риска от наводнения на територията на община Бургас и да се подпомогнат усилията на местната власт в процеса на адаптиране към климатичните промени.По проекта са изградени 22 мониторингови станции, които чрез радарни сензори измерват водните нива в реките, язовирите, езерата и Черно море. Три станции следят количеството на валежите, сензори измерват температурата и влажността на въздуха, посоката и скоростта на вятъра, атмосферното налягане и слънчевата радиация. Станциите са оборудвани с камери, чрез които се извършва постоянен визуален контрол на водните басейни и със соларни панели, гарантиращи автономната им работа. Всички данни, генерирани от мониторинговите станции и сензори постъпват през GPRS среда до информационната система, където се обработват и визуализират в разбираем вид. В рамките на проекта се разработени 15 прогнозни модела на наводнения за 5 населени места в община Бургас. На GIS картата, която е част от системата, е визуализирана цялата налична информация за инфраструктурни обекти, пътна мрежа, кадастър, територии, застрашени от наводнения и прогнозни модели на наводнения. Това значително подпомага процеса на вземане на решения от страна на отговорните институции, тъй като предоставя пълна оперативна картина.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.14", "title": " Община Бургас вече ще известява с sms-и при опасност от наводнения\t\t\t"}
{"url": "https://trud.bg/%d0%bc%d0%b5%d0%bd%d0%b4%d0%b0-%d1%81%d1%82%d0%be%d1%8f%d0%bd%d0%be%d0%b2%d0%b0-%d1%83%d0%b2%d0%b5%d0%bb%d0%b8%d1%87%d0%b5%d0%bd%d0%b8%d0%b5%d1%82%d0%be-%d0%bd%d0%b0-%d0%b7%d0%b0%d0%bf%d0%bb%d0%b0/", "text": "Синдикатите поискаха в бюджет 2018 да се заложат 918 млн. лв повече, в сравнение с тази година, за заплати на заетите в бюджетната сфера. Това обяви пред  председателят на бюджетната комисия в парламента, Менда Стоянова.От КНСБ настояват в различните бюджетни сектори увеличението да бъде от 10-20 %. За някои дейности искат и по 25 % увеличение. За първото тримесечие на 2017 година, средната работна заплата е с 9,8 % ръст в сравнение с 2016, посочи Стоянова. Според нея, хората не усещат увеличението на заплатите, защото базата е много ниска.Проблемът е, че много хора получават много ниски доходи. Българинът след толкова много години не се е научил, че няма кой да се грижи за него, че той трябва да се грижи сам за себе си, да бъде проактивен. Той има възможност да промени своята квалификация, коментира председател на комисията по бюджет и финанси в НС.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.14", "title": " Менда Стоянова: Увеличението на заплатите не се усеща, защото базата е много ниска"}
{"url": "https://trud.bg/%d0%b1%d0%be%d1%80%d0%b8%d0%bc%d0%b8%d1%80%d0%be%d0%b2-%d1%81%d0%b5-%d0%b7%d0%b0%d0%ba%d0%b0%d0%bd%d0%b8-%d0%bd%d0%b0-%d1%85%d0%b0%d0%b9%d0%b4%d1%83%d0%ba-%d1%89%d0%b5-%d0%b8%d0%bc-%d0%b3%d0%be/", "text": "Спортният директор на „Левски“ Даниел Боримиров е доволен от играта на „сините“ срещу „Хайдук“ въпреки загубата с 0:1 в първия мач от втория предварителен кръг на Лига Европа. Той обаче не пропусна да упрекне домакините за отношението към българските фенове, като дори се закани с „на реванша ще им го върнем тъпкано“.„Имаме добре шансове преди реванша. Не искам да бъде оправдание, но за мен съдията не отсъждаше това, което се случва на терена. Критерият на съдията не беше еднакъв към двата отбора. Нашият отбор е млад, необигран и все още има много неща да изчиства в играта. Видяхте, че в края на мача ние бяхме отборът, който се опитваше да намери пролука в противниковата защита. За съжаление, не успяхме. Да се надяваме, че това все пак ще се случи следващата седмица“, каза Даниел Боримиров, цитиран от .„Ще ни липсват нашите фенове. Отчасти знам какво се е случило с тях. За мен те умишлено бяха задържани с цел да не присъстват на мача. На реванша ще им го върнем тъпкано“, закани се спортният директор на „сините“.„Ще подложим „Хайдук“ на сериозен натиск от самото начало. Трябва да покажем, че искаме да победим. На съперника му предстои мач от шампионата уикенда, а пък ние отложихме нашия двубой с „Лудогорец“. Да се надяваме, че този наш ход в крайна сметка ще даде ползотворен резултат“, добави Боримиров.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.14", "title": " Боримиров се закани на „Хайдук“: Ще им го върнем тъпкано"}
{"url": "https://trud.bg/%d0%b4%d0%be%d0%bd%d0%b0%d0%bb%d0%b4-%d1%82%d1%80%d1%8a%d0%bc%d0%bf-%d0%bc%d0%bb%d0%b0%d0%b4%d1%88%d0%b8-%d1%83%d0%bb%d0%be%d0%b2%d0%b5%d0%bd-%d0%bd%d0%b0-%d0%b2%d1%8a%d0%b4%d0%b8%d1%86%d0%b0%d1%82/", "text": "За разлика от сестра си Иванка и от зет си Джаред Кушнер, Доналд Тръмп-младши не заема официален пост в Белия дом и обичайните призиви за оставка не последваха гафа с „безплодната среща“ с руската адвокатка Наталия Веселницкая. Но нанесените на държавния глава политически щети са несъизмерими заради „първия потвърден контакт между кандидат-президентския му щаб и Русия“. А критиките към сина са безпощадни и от страна на демократи, и на републиканци, какъвто е самият той.Една от най-жлъчните е редакционен коментар на „Ню Йорк пост“, озаглавен „Доналд Тръмп-младши е идиот“, който открито се присмива как Джуниър бил уловен в руската мрежа с обещание за компромат от „кралския прокурор на Русия“. Други медии сравниха Младши с Фредо Корлеоне – безполезният син на дон Вито от класиката на Франсис Форд Копола „Кръстникът“.В защита на по-младия Доналд (39 г.) може да посочим мащабното изследване на консервативния американски коментатор и писател Дъг Уийд „Всички президентски деца“. Книгата е издадена по времето на Джордж Буш-младши (също президентски син) и не включва децата на настоящия лидер на САЩ. В нея обаче авторът подробно описва трудностите за наследниците на държавните глави, липсата на възможности за личен избор и проблемите в създаването на собствена идентичност.В същото време на сина на милиардера приписват цитат, когато е бил само на 12 години. „Как можеш да кажеш, че ни обичаш?!“, обърнал се той към баща си. – „Обичаш само своите пари!“.Доналд Тръмп-младши е първото дете от първия брак на баща му с Ивана Тръмп (Зелничкова). Ражда се на 31 декември 1977 г. в Манхатън, Ню Йорк. Когато е на 15-годишна възраст майка му го изпраща в гимназия-пансион в Потстаун, Пенсилвания, след развода с баща му. Смята се, че причината за това е медийният тормоз над децата й във връзка с раздялата с магната милиардер. Доналд-младши следва в частното бизнес училище „Уортън“, в което той става бакалавър по икономика. След завършването прекратява връзките с баща си и заминава за Аспен, щата Колорадо. Там се отдава на лов, риболов, ски и свободен от задължения живот. Но всичко хубаво си има край и по желание или не Тръмп-младши се връща в Ню Йорк, за да стане част от строителната компания на баща си.Със съпругата му Ванеса Хейдън се запознават на модно шоу през 2003 г. За първата им среща разказва самата Ванеса (39 г.), която е актриса и „Мис САЩ 2004“ с майка датчанка и баща от еврейски произход. „Стоя си на шоуто, Тръмп-старши идва и ми казва „Здрасти, аз съм Доналд Тръмп. Искам да те запозная със сина си Доналд Тръмп-младши“. Седмици по-късно се засичат на рожден ден на общ приятел и през 2005 г. той й предлага брак. Според „Ню Йорк пост“ Тръмп-младши е „абсолютна скръндза“, тъй като подарява на годеницата си, дипломирана психоложка, пръстен за 100 000 долара, който не плаща от джоба си, а получава като част от бартерна сделка с бижутерия. В „Шоуто на Лари Кинг“ Доналд-старши критикува сина си за „безплатния“ пръстен и настоява да внимава с тези работи.Две години след сватбата – през 2007 г. се ражда първото им дете – дъщеря им Кай. Седем години по-късно децата са вече пет – две момичета и три момчета, най-голямото от които е Доналд Тръмп III.В рамките на кандидат-президентската кампания Тръмп-младши помага активно на баща си. След победата на магната срещу Хилъри Клинтън и поемане на президентския пост първородният син става изпълнителен директор на организацията „Тръмп“, на която са поверени активите на баща му, докато е държавен глава.В предизборната борба синът допуска няколко грешки, като например сравнява сирийските бежанци с шоколадови бонбони „Скитълс“. Грешката с Веселницкая обаче е далеч по-сериозна и тепърва ще се разбере колко тежки ще бъдат нейните последствия.И ловец е, и рибар еОсвен запален рибар, за Доналд Тръмп-младши е известно, че е и почитател на лова. Според негови познати той наследил тази страст от дядо си по майчина линия – Милош Зелничек, докато му гостувал в Чехия. Влечението към лова обаче му спечели многобройни критики през 2010 г., когато медии публикуваха снимки на Доналд-младши от сафари в Африка. На една от тях позира с мъртъв леопард от застрашен вид. На друга държи току-що отрязана слонска опашка в краката на убит от него слон. Впоследствие се оказа, че ловът не е бил незаконен, а самият той не смята, че е извършил нещо нередно. „Ловувам и ям дивеча“, казва Доналд Тръмп-младши.ЗА НЕГОСинът ми е личност с високи качества Моят син е личност с високи качества и аз приветствам неговата прозрачност. Той бе открит, прозрачен и невинен. Срещу него се води най-големият лов на вещици в политическата история. Тъжно! Той е велик човек, който обича своята страна!Да се изправи пред Сената Доналд Тръмп-младши трябва да се яви на изслушване в Сената. Трябва да научим повече за цялата тази работа. Очаквам още бомбастични разкрития от „руския скандал“. С моите синове никога не би се случило подобно нещо. Те са в армията и щяха да бъдат изправени пред военен съд.Действията му граничат с държавна измяна Всеки прави проучвания на опонента си по време на американска политическа кампания. Както и всеки получава помощ за кампанията си. Но не и от чуждестранни граждани. Това бе опит с помощта на руснаците, за които се знае, че шпионират на територията на САЩ. Не търсим помощ от шпиони, не сътрудничим с руски шпиони, освен ако не искаме да бъдем обвинени в държавна измяна.Не е нарушил закона Поне трима адвокати от „Харвард“ и „Йейл“ обявиха, че Доналд Тръмп-младши е извършил държавна измяна, въпреки че той не е нарушил никакъв закон. Изглежда те са проспали лекциите си по конституционно право. Среща с руски адвокат не е измяна. САЩ не са във война с Русия. А дори да е получил информация от Кремъл или по друг начин да е взаимодействал с чужди официални лица, това не означава война със САЩ или помощ за врага.", "date": "2017.07.14", "title": " Доналд Тръмп-младши – Уловен на въдицата"}
{"url": "https://trud.bg/%d1%81%d0%be%d0%b1%d1%81%d1%82%d0%b2%d0%b5%d0%bd%d0%b8%d0%ba-%d0%bd%d0%b0-%d0%b2%d0%b8%d0%bd%d0%b7%d0%b0%d0%b2%d0%be%d0%b4-%d0%b7%d0%b0%d0%b4%d1%8a%d1%80%d0%b6%d0%b0%d0%bd-%d0%bf%d1%80%d0%b5%d0%b3/", "text": "Един от собствениците на винзавода „Джиро Трейд” ООД в село Първенец – Тодор Неделчев, е задържан за 24 часа в ареста на Второ РУ на МВР-Пловдив, след като в четвъртък около 11.30 часа , който почина малко по-късно в Университетска болница „Свети Георги”.Според разследващите възрастният мъж с колелото е отнел предимството на 49-годишния Неделчев, като е предприел ляв завой на кръстовището с улица „Авксентий Велешки”, изскачайки от улица „Велико Търново”.Това е втори пътен инцидент на територията на Пловдив, в който Тодор Неделчев се замесва, след като в края на 2012 г. дрогиран шофьор с лек автомобил „Сеат” премина на червен светофар на кръстовището край зала „Строител” на „Карловско шосе” с бул. „Дунав” и бе натресен от джипа на алкохолния бос.Самият Неделчев същата година влезе в затвора да излежава 5-годишна присъда, след като прокуратурата доказа в съда, че именно той е поръчителят на серия от палежи в Родопската яка на вили, къщи, стопански постройки и автомобили.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.14", "title": " Собственик на винзавод задържан, прегазил с джипа си 86-годишен колоездач"}
{"url": "https://trud.bg/%d0%b0%d0%bd%d1%82%d0%b8%d0%ba%d0%be%d1%80%d1%83%d0%bf%d1%86%d0%b8%d1%8f-%d0%be%d0%b1%d0%b2%d0%b8%d0%bd%d0%b8-%d1%88%d0%b5%d1%84%d0%b0-%d0%bd%d0%b0-%d1%81%d1%82%d0%be%d0%bb%d0%b8%d1%87/", "text": "Прокурор от спецзвеното “Антикорупция“ – СГП привлече като обвиняем Антон Генов – директор на Областната дирекция по безопасност на храните – София /ОДБХ – София/ в престъпление по служба, извършено от лице, заемащо отговорно служебно положение и при условията на продължавано престъпление и в принуда.В хода на досъдебното производство са събрани доказателства за това, че на 03 октомври 2016 г. Генов е разпоредил да бъде извършена проверка на складово помещение на дружеството „И.“ ЕООД, находящо се в гр. Нови Искър, където се съхранявала отработена мазнина, изкупувана от заведения за обществено хранене. Този продукт служи за основна суровина за производство на биогориво. Разпоредил също това имущество да бъде иззето, уточниха от прокуратурата.Такава проверка и действия по изземване не са от компетентността на ОДБХ-София, тъй като не се касае за храни, а за отпадък. Извършването на такава проверка е от компетентността на РИОСВ – София. С тези си действия Генов е превишил властта си.Установено е също, че целта на Антон Генов е да се набавят облаги за дружеството „У.“ ЕООД, в което по същото време е работел синът му. Дружеството „У.“ ЕООД се занимава със същата дейност както „И.“ ЕООД – изкупуване на отработена мазнина и реализирането й като суровина за производство на биогориво.Изпратените от Генов служители от ОДБХ-София извършили проверка и иззели 8180 литра отработена мазнина и 39 броя неупотребявани бидони, собственост на „И.“ ЕООД, като ангажирали автомобили на дружеството „У.“ ЕООД, които превозили вещите в неизвестна посока. Събрани са доказателства и за още едно деяние на престъпление по служба.На 04 ноември 2016 г. Антон Генов разпоредил да бъде извършена проверка на складово помещение на конкурент на „У.“ ЕООД – дружеството „Б.Е.О“ ЕООД, находящо се в Ботунец, където съхранявали отработена мазнина и да бъде иззето посоченото по-горе имущество. Както е посочено по- горе подобни действа не са от компетентността на управляваната от Генов ОДБХ-София, а от РИОСВ-София. Проверка на място била извършена, но до изземване на вещите не се стигнало, тъй като след сигнал „Б.Е.О“ ЕООД до БАБХ, действията на ОДБХ-София били преустановени.На Антон Генов е повдигнато обвинение и за това, че през месец октомври 2016 г. е направил опит да принуди управител на търговско дружеството с чуждестранен собственик да не извършва търговска дейност на територията на гр.София, като злоупотребил с властта си, което осъществява признаците на престъпление по чл. 143, ал. 1, вр. с чл. 18, ал. 1 НК. Това търговско дружество е с основен предмет на дейност също изкупуване и реализиране на отработена мазнина и представлява конкурент на дружеството “У “ ЕООД.Антон Генов е с мярка за неотклонение „Гаранция в пари в размер на 5000 лв.“. Наложена му е и забрана за напускане пределите на страната. Разследването продължава.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.14", "title": " „Антикорупция“ обвини шефа на столичната агенция по храните в престъпление по служба и принуда"}
{"url": "https://trud.bg/%d0%bc%d0%be%d0%bd%d1%82%d0%b8%d1%80%d0%b0%d1%85%d0%b0-%d0%ba%d0%b0%d0%bc%d0%b5%d1%80%d0%b8-%d0%b8-%d0%be%d1%81%d0%b2%d0%b5%d1%82%d0%bb%d0%b5%d0%bd%d0%b8%d0%b5-%d0%bd%d0%b0-%d0%bd%d0%be%d0%b2%d0%b8/", "text": "Три осветителни тела и две камери бяха монтирани на най-новия фитнес на открито в парк „Лаута“ в Пловдив. „Освен за удобството и безопасността на гражданите се грижим построеното да бъде съхранено. Само няколко месеца след откриването намодерната фитнес площадка вече има скъсани елементи”, съобщи кметът на район „Тракия” Костадин Димитров-Дино, който е и вицепрезидент на Българската федерация по таекуон-до.Според него практиката показва, че на местата с видеонаблюдение се констатират по-малко вандалски прояви. Съоръжението в парк „Лаута” е предназначено за любителите на бойните спортове, които в Пловдив имат традиции и завоювани успехи. То бе открито на 28 февруари тази година със зрелищни демонстрации на боксьори, кикбоксьори, състезатели по карате и таекуон-до от пловдивските спортни клубове.Фитнес площадката е със 120 квадратни метра ударопоглъщаща настилка, оборудвана е със специализирани уреди за трениране на горни и долни крайници, закаляване на повърхността, чували, въже за катерене. От администрацията в район „Тракия” призоваха гражданите да използват съоръжението по предназначение.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.14", "title": " Монтираха камери и осветление на новия фитнес в парк „Лаута” в Пловдив"}
{"url": "https://trud.bg/%d1%81%d1%8a%d0%b4%d1%8a%d1%82-%d0%be%d1%81%d1%82%d0%b0%d0%b2%d0%b8-%d0%b2-%d0%b0%d1%80%d0%b5%d1%81%d1%82%d0%b0-%d1%80%d0%b5%d1%86%d0%b8%d0%b4%d0%b8%d0%b2%d0%b8%d1%81%d1%82-%d0%b7%d0%b0-%d0%ba%d1%80/", "text": "По искане на Районна прокуратура – Стара Загора съдът взе мярка за неотклонение „задържане под стража“ спрямо Тихомир Д., на 36 г., привлечен като обвиняем по досъдебно производство за това, че в условията на опасен рецидив отнел чужди движими вещи от владението на собственика, без негово съгласие с намерение противозаконно да ги присвои. Това съобщиха от пресцентъра на Апелативна прокуратура-Пловдив.Установено е, че на 11 април 2014 г. в гр. Стара Загора, обвиняемият Тихомир Д. отнел велосипед от междуетажна площадка в жилищна кооперация. Няколко дни по-късно той го продал на свой познат и се укрил. Обвиняемият Тихомир Д. напуснал постоянното си местоживеене и бил обявяването за общодържавно издирване. На 10 юли 2017 г. е бил задържан от органите на МВР в гр. София, където работил на автомивка.Обвиняемият Тихомир Д. е криминално проявен и до момента е осъждан 14 пъти за престъпления от общ характер, предимно против собствеността. Деянието на 11.04.2014 г. е извършено в условията на опасен рецидив, след като е бил освободен от затвора през март 2013 г. Районен съд – Стара Загора е преценил, че от събраните по делото доказателства може да се направи обосновано предположение, че обвиняемия Тихомир Д. е извършил деянието, за което е привлечен като обвиняем и съществува реална опасност да се укрие или да извърши друго престъпление.Взетата спрямо Тихомир Д. мярка за неотклонение „задържане под стража“ може да се обжалва пред Окръжен съд – Стара Загора.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.14", "title": " Съдът остави в ареста рецидивист за кражба в Стара Загора"}
{"url": "https://trud.bg/%d1%82%d1%80%d1%8a%d0%bc%d0%bf-%d0%b7%d0%b0%d0%bf%d0%bb%d0%b0%d1%88%d0%b8-%d0%b3%d0%b5%d1%80%d0%bc%d0%b0%d0%bd%d0%b8%d1%8f-%d0%b8-%d0%ba%d0%b8%d1%82%d0%b0%d0%b9-%d1%81-%d0%ba%d0%b2%d0%be%d1%82%d0%b8/", "text": "Президентът на САЩ Доналд Тръмп заплаши с налагането на търговски бариери за евтиния внос на стомана от страни като Китай и Германия.„Те предлагат дъмпингови цени за стомана и унищожи нашата металургия“, коментира пред репортери лидерът на Вашингтон при пристигането си в Париж, където е на двудневна визита, пише германският вестник . „Правят това от десетилетия и аз ще го спра“, категоричен бе държавният глава на САЩ, подчертавайки, че за постигането на тази цел има две възможности: въвеждането на квоти или тарифи.„Може би ще наложа и двете“, коментира американският президент съгласно информация, разпространена от Белия дом. Тръмп посочи, че нееднократно се е оплаквал от „несправедливото отслабване на стоманодобивната промишленост на САЩ“. Той обеща въвеждането на наказателни тарифи срещу германски компании като Salzgitter и Dillinger Hütte.Докато Тръмп летеше към Европа, министърът на икономиката на САЩ Уилбър Рос се срещна с представители на Сенатската комисия по финансите за обсъждане на по-нататъшни мерки. През следващата седмица Рос възнамерява да представи възможности за това как може да бъде ограничен вносът на стомана в страната.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.14", "title": " Тръмп заплаши Германия и Китай с квоти за вноса на стомана"}
{"url": "https://trud.bg/%d0%b2-%d1%80%d1%83%d1%81%d0%ba%d0%b0%d1%82%d0%b0-%d1%80%d0%b5%d0%bf%d1%83%d0%b1%d0%bb%d0%b8%d0%ba%d0%b0-%d0%ba%d0%be%d0%bc%d0%b8-%d0%b8%d1%81%d0%ba%d0%b0%d1%82-%d0%b1%d1%8a%d0%bb%d0%b3%d0%b0%d1%80/", "text": "От Пловдив започна официалното посещение у нас на ръководителя на Република Коми Сергей Анатолиевич Гапликов и постоянният представител на Република Коми при президента на Руската федерация Григорий Наскидович Саришвили, които се срещнаха с областния управител Здравко Димитров.„Силният икономически обмен между България и Коми в недалечното минало е оставил дълбока следа в много български и руски семейства, чиито наследници продължават да поддържат паметта за този период. И сега повелите на времето отново ни събират, което отваря възможността за възстановяване на двустранните ни взаимоотношения, а за това най-сигурното начало е културата и образованието“, заяви в своето приветствие губернаторът на Пловдив Здравко Димитров.Сергей Гапликов представи Република Коми с ресурсите и потенциала за развитие и високо оцени двустранното ни сътрудничеството и братските отношения, започнали от 1967 г. и активни до 1992 г. по двустранен договор. Висшият руски държавник изрази носталгията на местните жители на Коми, които го изпратили у нас с думите: „Върнете българите!“. Ръководителят на Република Коми връчи на областния управител на Пловдив покана за честванията по повод 50-ия юбилей през месец септември , наречен „Мостът на дружбата.“Визитата на Сергей Гапликов и Григорий Саришвили в Пловдив беше съпътствана и с работна среща с български граждани, работили в северната руска република по спогодбата на Република Коми с България в дърводобивната промишленост. Много от тях лично благодариха за тази дългоочаквана среща и споделиха, че пребиваването в Коми е повишило жизнения им стандарт, завинаги е променило живота им и е оставило трайни и неизличими следи. В края на срещата се изрази готовността на двете страни да се предприемат стъпки за осъществяването и поддържането на по-тесни връзки между Пловдивска област и Република Коми.", "date": "2017.07.14", "title": " В руската република Коми искат българите да се върнат"}
{"url": "https://trud.bg/%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d1%81%d0%b5-%d1%81%d1%80%d0%b5%d1%89%d0%bd%d0%b0-%d1%81-%d0%b5%d0%b2%d1%80%d0%be%d0%bf%d0%b5%d0%b9%d1%81%d0%ba%d0%b8%d1%8f/", "text": "Министър-председателят Бойко Борисов се срещна в Министерския съвет с европейския комисар Мария Габриел, чиято кандидатура беше гласувана с огромно мнозинство от Европейския парламент в началото на месеца, съобщиха от пресцентъра на МС.Премиерът Борисов поздрави Габриел и й пожела успешна работа на отговорната позиция. По думите му, като еврокомисар тя има възможност да постигне значителни резултати в ресора, за който отговаря – цифровата икономика и цифровото общество, така че да има конкретни ползи за европейските граждани.Министър-председателят отбеляза добрата комуникация с Европейската комисия и изрази увереност, че Мария Габриел ще поддържа активен диалог с българските институции.Акцент в срещата беше и темата за предстоящото българско председателство на Съвета на ЕС през 2018 година. Според европейския комисар са налице основни предпоставки за успешното провеждане на председателството, като определянето на ясни приоритети и подготвителните срещи с председателите на парламентарните комисии и докладчиците.Премиерът Борисов и Габриел се съгласиха, че това е възможност страната ни да има активна роля на медиатор между институциите и да окаже положително въздействие по важни за Европа теми.Бойко Борисов обърна специално внимание на Западните Балкани. Той сподели, че е оптимист след срещата си с лидерите от Берлинския процес в Триест и след проведените вчера разговори в Солун. Министър-председателят подчерта, че е изключително важно да има ясна европейска перспектива за региона.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.14", "title": " Бойко Борисов се срещна с Мария Габриел\t\t\t"}
{"url": "https://trud.bg/%d0%b0%d1%80%d1%82%d0%b8%d1%81%d1%82%d0%b8-%d0%be%d1%82%d0%bc%d0%b5%d0%bd%d0%b8%d1%85%d0%b0-%d1%81%d0%bf%d0%be%d1%80%d0%b5%d0%bd-%d0%bf%d1%8a%d1%80%d1%84%d0%be%d1%80%d0%bc%d0%b0%d0%bd%d1%81-%d1%81/", "text": "Артистите Никол Сикс и Паул Петрич и куратора Валтер Зайдлбих решиха да отменят планирания за днес пърформанс „Отместване на границите“, в рамките на който със самолет трябваше да бъде разпръснат 1 тон каменен прах в околностите на Пловдив. Нетрадиционната арт инсталация обаче предизвика тревогите на граждани и организации и в крайна сметка  и разпореди на общинските власти да я спрат.„Във връзка с обявеното разпръскване на “звезден прах” в рамките на артистична инсталация днес, от името на артистите Никол Сикс и Паул Петрич и куратора Валтер Зайдлбих искала да уточня за медиите, че намесата няма да бъде проведена“, съобщиха от творческия екип.„За тях бе важно една такава акция да предизвика единствено положителни емоции в обществото и да повдигне тема, интересна на научните среди в момента, като постоянното попадане на слънчев и космически прах върху земята. Акцията ще бъде отменена, въпреки че твърдата позиция на нейните организатори е, че бесопасността й е абсолютно гарантирана“, гласи позицията.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.14", "title": " Артисти отмениха спорен пърформанс с разпръскване на каменен прах над Пловдив"}
{"url": "https://trud.bg/%d0%bd%d0%b5%d0%bd%d0%be-%d0%b4%d0%b8%d0%bc%d0%be%d0%b2-%d0%bf%d1%80%d0%b0%d0%b2%d0%b8-%d0%bf%d1%8a%d1%80%d0%b2%d0%b0-%d0%ba%d0%be%d0%bf%d0%ba%d0%b0-%d0%bd%d0%b0-%d0%b2%d0%be%d0%b4%d0%bd%d0%b8%d1%8f/", "text": "Министърът на околната среда и водите Нено Димов ще направи в понеделник (17 юли) първа копка по „Интегриран проект за подобряване на водния сектор в град Добрич – Фаза 1“, съобщиха от пресцентъра на Министерство на околната среда и водите.Най-мащабният проект на община Добрич ще намали загубите на питейната вода и ще нормализира водоподаването в града. В момента загубите на вода от аварии достигат 86%.Предстои рехабилитация и на близо 80 км водопроводи.Събитието е от 17 часа на бул. „Добричка епопея“ – кръстовището с бул. „Добруджа“.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.14", "title": " Нено Димов прави първа копка на водния цикъл в Добрич"}
{"url": "https://trud.bg/%d0%b8%d0%b7%d1%8f%d0%b2%d0%bb%d0%b5%d0%bd%d0%b8%d0%b5-%d0%bd%d0%b0-%d0%be%d0%b1%d0%b2%d0%b8%d0%bd%d0%b5%d0%bd%d0%b8%d1%8f-%d1%88%d0%b5%d1%84-%d0%be%d1%82-%d0%b1%d0%b0%d0%b1%d1%85-%d0%b8-%d0%b1%d0%b8/", "text": "„Всичко, което съм направил, е в рамките на закона – каза Антон Генов пред „Труд“ преди минути. – Случаят датира от есента на миналата година. Спазил съм европейското и българското законодателство. Освен това фирмата, която отправя претенции, не е на територията на София. Всичко се обжалва и няма какво повече да коментирам.”за престъпление по служба и принуда. Очаквайте подробности.", "date": "2017.07.14", "title": " Изявление на обвинения шеф от БАБХ и бивши футболен съдия Антон Генов специално за „Труд”:  Спазил съм закона"}
{"url": "https://trud.bg/%d0%ba%d0%b0%d0%ba-%d1%81%d0%b5-%d1%80%d0%b0%d0%b7%d0%bb%d0%b8%d1%87%d0%b0%d0%b2%d0%b0%d1%82-%d0%b6%d0%b5%d0%bd%d1%81%d0%ba%d0%b8%d1%82%d0%b5-%d0%bc%d1%83%d1%85%d0%b8-%d0%be%d1%82-%d0%bc%d1%8a%d0%b6/", "text": "– Мамо, мамо, днес видях 8 мъжки и 5 женски мухи.– И как разбра кои са мъжки и кои женски???– Амиии, мъжките бяха кацнали на масата, а женските на огледалото. – Защо стоиш толкова дълго в морето?– Осолявам сланината. Майка пита дъщеря си:– Защо плачеш, да не би Пешо да ти изневерява?– То да беше само Пешо! Клиент спира пред вратата на магазин. На нея е закачена табела: „ВНИМАНИЕ! КУЧЕ!“. Клиентът предпазливо отваря вратата и се промъква в магазина. На пода, пред вратата, дреме дръгливо куче и само от време на време помръдва уши. Клиентът го прескача, приближава се до продавача и пита:– Извинете, защо сте закачили тази табела отвън? Та това куче е толкова мирно и тихо…– Ами много го настъпват, бе, пич… Управител към сервитьор:– Виж какво, защо не спреш да изхвърляш пияните клиенти на улицата– Май забрави, че работиш във вагон ресторант…. – Щурман, къде сме?– Момент да проверя… Според картата сме в Сахара.– Каква Сахара бе, ние сме в подводница?– Да, и на мен нещо не ми се връзва… Отишъл един човечец в магазина и казал:– Искам 5 яйца, ама аз да си ги избера..!– Чакай бе – рекъл продавачът – как така ще си избираш?– Ами така! Искам, като на избори, да си избера и яйцата!– Така, кажи бе, мой човек! На ти 5 яйца – избирай си!! Доктор пита новоназначената медицинска сестра:– Сестра, взехте ли кръв от пациента в шеста стая, както ви казах?– Да, докторе.– Колко?– Колкото пусна!– По-точно?– Има-няма пет литра. – Наум Аронович, защо сте така тъжен?!– Синът ми се ожени.– Радвайте се!!! А как се казва жена му?!– Иван.– Мда… разбирам Ви… това не е еврейско име… Лятото на 1980-та, Златни пясъци, бар-ресторантът на Морско око, петък срещу събота, около 2 часа след полунощ. Пиян германец дреме на масата. Още по-пиян българин сяда до него да си допие и подема разговор:– Ама как само ви таковаха руснаците във войната…– Was, was?– Ааа, нас по-късно! – Какво предпочиташ да имаш – три хиляди лева, или три деца?– Три деца.– Защо?– Защото сега имам осем. Из биографията на Иванчо:Когато Иванчо се роди, баща му преби всички щъркели в района. Елитно училище, кандидатства се за първи клас. Питат детенце:– Колко годишни времена знаеш?– Две.– Пак си помисли.– Две.Навън възмутени родителите:– Добре де, може ли така да ни излагаш?!– Ами само две знам… На Вивалди и на Чайковски… Покана за сватба от еврейска майка:– Със съжаление Ви каним на сватбата на моя превъзходен син – лекар и някаква безделница, името на която не запомних. Най-голямата катастрофа в семейството ни ще се състои на 8.08. от 18:00 часа в дома на младоженците. Блондинка пита шофьор на автобус:– Извинете, спирате ли на следващата спирка? Катаджия спира кола за проверка. Поглежда в колата, вижда, че всички са поставили предпазните си колани и процежда през зъби:– Ейййй, за десет лева ще се издушите бе! Един мъртво пиян стои на колене пред вратата на колата, увиснал на дръжката и пуфти… Минава покрай него една кука и го пита:– Господине, да не смятате да карате в това състояние?– Тъй като ме гледаш, пеша мога ли да се прибера? – Миличък, хайде остави компютъра и ела да вечеряме.– Идвам, мамо.– Аз не съм майка ти, аз съм жена ти!– Егати, как бързо минава т‘ва време… „ОБЯВА: Продавам жена си. В добро състояние е.Регистрация – 1988 г., обем на гърдите – 2 литра, мощност – 100 децибела, пробег из магазините – 78000 км, цвят на купето – блондинка, фасада – ежедневно боядисвана. Поднася на завоите. Няма спирачки. В комплект с 30 чифта обувки! Може бартер за 2 каси бира!“Бизнесмен диктува на смъртно легло завещанието си на адвокат:– На третата си жена завещавам вилата в Княжево и малкия дворец в Испания.– На приятелката ми – сто хиляди долара и мерцедеса.– На племенницата ми, която работеше в моя офис, – да поеме работата и да ползва служебното Чероки като свое.– А на сина ми, който смята, че главното богатство е здравето, оставям спортната си шапка и кецовете… – Пешо вкъщи ли е?– Не, Пешо го няма вече… Той напусна нашия свят.– Какво бе, да не е умрял?– Не, включи се в Интернет!", "date": "2017.07.14", "title": " Как се различават женските мухи от мъжките"}
{"url": "https://trud.bg/%d1%81%d1%8a%d1%8e%d0%b7%d1%8a%d1%82-%d0%bd%d0%b0-%d0%ba%d0%be%d0%bc%d1%83%d0%bd%d0%b8%d1%81%d1%82%d0%b8%d1%82%d0%b5-%d1%81%d0%ba%d0%be%d1%87%d0%b8-%d1%81%d1%80%d0%b5%d1%89%d1%83-%d0%bf%d1%80%d0%b5/", "text": "Съюзът на комунистите в България и движение „Че Гевара” реагираха остро срещу премахването на клас „прослужено време” и изпратиха протестна декларация до председателя на Народното събрание Димитър Главчев и премиера Бойко Борисов, с която осъдиха „намеренията за поредно отнемане на социални права на българските наемни работници, заявени от вицепремиера г-н Валери Симеонов и от представителите на работодателските организации, огласени след срещата им на 13 юли (четвъртък)”.„Приемаме тези намерения за рестриктивни, самоцелни и неприемливи за българската работническа класа. Не е нормaлно от една страна да се увеличава минималната работна заплата, а от друга страна това увеличение да се „компенсира“ с премахването на класа за прослужено време. Така се обезсмисля всяка реформа насочена към повишаване на доходите на българския народ. Нещо повече – така се защитaват единствено интересите на шепа едри бизнесмени и се отнемат социалните права и трудовите доходи на наемните работници”, категоричен е Павел Иванов, председател на Съюза на комунистите в България.Той и съмишлениците му настояват за съхраняване на доплащането за т.нар. „клас за прослужено време” и апелират към всички депутати в 44-ото Народно събрание да осъдят „тези антисоциални мерки и да не допуснат подобна гавра с българските работници”.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.14", "title": " Съюзът на комунистите скочи срещу премахването на клас „прослужено време”"}
{"url": "https://trud.bg/%d0%be%d0%b2%d0%bb%d0%b0%d0%b4%d1%8f%d0%bd-%d0%b5-%d0%b3%d0%be%d0%bb%d0%b5%d0%bc%d0%b8%d1%8f%d1%82-%d0%b3%d0%be%d1%80%d1%81%d0%ba%d0%b8-%d0%bf%d0%be%d0%b6%d0%b0%d1%80-%d0%b2-%d0%bf%d0%b8%d1%80%d0%b8/", "text": "Овладян е големият горски пожар в Пирин над благоевградското село Стара Кресна. Над 250 души участваха в потушаването на огъня. До края на деня в района се очакват и валежи, информира .18 часа е продължила битката с огнената стихия. В гасенето на пожара се включиха горски служители, пожарникари и военни.„Пожарът е овладян. На място бяха съсредоточени около 250 човека, които в последствие се разположиха по целия периметър и се направиха минерализовани ивици. Отделно имаме и 17 пожарни автомобила, с които се извършват гасителни действия. Все още на няколко места има вътрешни огнища, но по целия периметър са разположени хора, които дежурят и ще останат и до следобед, до късно вечерта, същевременно ще вземем мерки и през нощта да оставим дежурни екипи“, информира Георги Пармаков, директор на Регионалната служба „Пожарна безопасност и защита на населението“.Най-вероятната причина за пожара е човешка небрежност, тъй като през мястото, на което термовизионните камери са дали индикация за запалването, минава горски път. Щетите са огромни, каза директорът на Югозападното горско предприятие Дамян Дамянов. Унищожена е около 800 декара 50-годишна здрава гора.Метеоролозите предупредиха, че в късните следобедни часове са възможни и градушки в района. В цялата област се усеща нахлуването на студен фронт, но силният вятър остава.Министърът на вътрешните работи Валентин Радев заяви, че все още не е ясна причината за големия горски пожар над Стара Кресна. В кулоарите на парламента той коментира ситуацията така: „Дано се е поуспокоила обстановката, чакаме и дъжд. Ако има дъжд, нещо да ни помогне… Иначе само ние ще се справим трудно. Над 900 декара гора са. Не се знае каква е причината“.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.14", "title": " Овладян е големият горски пожар в Пирин"}
{"url": "https://trud.bg/5-%d0%b3%d0%be%d0%b4%d0%b8%d1%88%d0%bd%d0%be-%d0%bc%d0%be%d0%bc%d1%87%d0%b5%d0%bd%d1%86%d0%b5-%d1%81%d0%b5-%d1%83%d0%b4%d0%b0%d0%b2%d0%b8-%d0%b2-%d1%8f%d0%b7%d0%be%d0%b2%d0%b8%d1%80-%d0%bf/", "text": "Петгодишно момченце се удави в язовир „Пясъчник” край пловдивското село Беловица (Община Хисаря), като инцидентът е станал в четвъртък около 14.30 часа. Сигналът за трагичния случай е подаден на телефон 112 от бащата на детето, с който малчуганът отишъл за риба в близост до язовирната кула.Докато бащата оправял рибарските такъми и закачал стръв на кукичките, детето се изгубило от погледа му, а когато го видял, било прекалено късно да го спаси от удавяне. На мястото на фаталния инцидент веднага са пристигнали служители на РУ на МВР-Хисаря и екипи на сектор „Специализирани оперативни дейности” към служба „Пожарна безопасност и защита на населението” в Пловдив и линейка на Спешна медицинска помощ, които само извадили безжизненото тяло на детето и констатирали смъртта.Язовир „Пясъчник” е любимо място на рибарите от Пловдивския регион, Тракийската низина и почти цяла Южна България, тъй като в него уловът им е гарантиран. През ноември 2016 г. пловдивчанин извади от водите на язовира сом, тежащ 115 кг, а преди това през 2009 г. бе поставен и абсолютен световен рекорд по улов на бял амур – екземпляр, тежък 39 кг и 750 грама.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.14", "title": " 5-годишно момченце се удави в язовир „Пясъчник”"}
{"url": "https://trud.bg/%d0%be%d1%82%d0%b1%d0%be%d1%80%d1%8a%d1%82-%d0%bd%d0%b0-%d0%bd%d0%b2%d1%83-%d0%b7%d0%b0%d0%b5-%d0%b2%d1%82%d0%be%d1%80%d0%be-%d0%bc%d1%8f%d1%81%d1%82%d0%be-%d0%b2-%d0%be%d0%b1%d1%89%d0%be%d0%b0%d1%80/", "text": "Отборът на Националния военен университет /НВУ/ „Васил Левски” завоюва второ място в Общоармейския шампионат по военен трибой. Победители са отборът на 68-ма бригада „Специалните сили”, а на трето място се класираха представителите на служба „Военна информация“.В индивидуалното класиране първо място спечели редник Георги Кирилов от отбора на 68-ма бригада „Специалните сили”, сребърният медал е за майор Константин Стефанов от НВУ „Васил Левски”, а трети е старши лейтенант Симеон Червенков от служба „Военна информация”. Състезанието се проведе на 12 и 13 юли 2017 г. и негов домакин бе факултет „Артилерия, ПВО и КИС”, Шумен на НВУ „Васил Левски”.Общо 70 са участниците от отбори на Министерство на отбраната, Сухопътни войски, Военновъздушните сили, Военноморските сили, Съвместно командване на силите, Сили за специални операции, Централно военно окръжие, служба „Военна информация”, служба „Военна полиция”, ВА „Г. С. Раковски”, НВУ „Васил Левски”, ВВМУ „Н. Й. Вапцаров”, 61-ва Стрямска механизирана бригада и 2-ра Тунджанска механизирана бригада.Състезанието се проведе в три етапа, които включват стрелба с автомат „Калашников”, хвърляне на граната в цел и 3000 метра крос по пресечена местност със снаряжение.Медалите и купите бяха връчени от декана на факултет „Артилерия, ПВО и КИС” полк. проф. д-р Сашо Евлогиев. На церемонията по награждаването присъстваха лекоатлетката Даниела Йорданова, кметът на Община Шумен Любомир Христов, заместник-кметът Найден Косев, заместник областният управител на област Шумен Петко Шаренков.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.14", "title": " Отборът на НВУ зае второ място в Общоармейския шампионат по военен трибой"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%b4%d0%b5%d0%b1%d0%b0%d1%82%d1%8a%d1%82-%d0%b5-%d0%ba%d0%b0%d0%ba-%d0%b4%d0%b0-%d0%b2%d0%bc%d1%8a%d0%ba%d0%bd%d0%b5%d0%bc-%d0%bd%d0%b0%d1%88%d0%b8%d1%82/", "text": "Председателството на ЕС не е да изземеш действията на ЕС, а да синхронизираш дейността на 27-те. Това заяви премиерът Бойко Борисов в рамките на петъчни парламентарен контрол по темата за приоритетите на българското председателство.„Ако искате да има смисъл, нека спрем с това благодарение на кой какво е станало, а нека спокойно решаваме въпросите“, обърна се той към опозицията. Когато излезеш и кажеш: „Благодарение на нас правителството прие еди какво си“, все едно ние нямаше да го приемем, тонът става друг и тази част се възпалява и ще загубим час и половина и дебат няма да има, добави той.„В случая дебатът е как да вмъкнем нашите приоритети в дневния ред на ЕС и да се възползваме от европредседателството. Това е председателството, а не кой ще управлява ЕС“, продължи Бойко Борисов.„Предложението на Антон Кутев е правилно – да хванем две три теми (приоритети) и да работим по тях“, допълни премиерът и подчерта, че няма смисъл от политически боричкания.„Да си хабим времето какво пише в Бялата книга (за бъдещето на ЕС, на председателя на ЕК Жан-Клод Юнкер – бел.ред.) и кой вариант днес не е важно, нито един от тези варианти няма да стане. Хората си пишат, има Бели книги за едно или друго. Не знам дали и ние не писахме Бяла книга в един от опозиционните дебати. Може и ние да сме писали“, коментира още Бойко Борисов.„Истината е, че зависи от самите държави. Ако искаме да сме на първа скорост, трябва да се атакува чакалнята на еврозоната, да има бой по корупцията, реформи, кохезионна политика и свързаността на региона да се развият и тогава ще сме на първа скорост“, поясни премиерът.„Ако не искаме да се движим на първа скорост, другите не са ни длъжни. Бихме ли спрели заради Македония, Черна гора и Босна, и да кажем, че докато не стигнат до нас, България ще стои на това ниво и ще чака. Няма да го направим. Казваме им правете бързо реформи, да ни достигнете, ще ви помагаме, но не ни забавяйте нас“, каза още Бойко Борисов.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.14", "title": " Борисов: Дебатът е как да вмъкнем нашите приоритети в дневния ред на ЕС"}
{"url": "https://trud.bg/%d0%b7%d0%b0%d0%bb%d0%be%d0%b2%d0%b8%d1%85%d0%b0-14-%d0%b3%d0%be%d0%b4%d0%b8%d1%88%d0%b5%d0%bd-%d0%be%d0%b1%d1%80%d0%b0%d0%bb-%d0%b0%d0%b2%d1%82%d0%be%d0%bc%d0%be%d0%b1%d0%b8%d0%bb/", "text": "Служители на полицейското управление в Свищов разкриха кражба на 12 лв. и документи от лек автомобил, паркиран пред жилище в село Овча Могила. Деянието е извършено на 6 юли от незаключен лек автомобил «Ауди».От проведените действия по разследването е установено, че извършител на кражбата е 14-годишно момче от същото село. Инкриминираните вещи са установени и върнати на собственика. Материалите по случая ще бъдат докладвани в прокуратурата с мнение за налагане на възпитателни мерки.12-годишно момче от свищовското село Козловец пък е счупило прозорец на Центъра за работа с деца в Дебелец. Деянието е извършено на 8 юли. Центърът бе открит в началото на месеца.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.14", "title": " Заловиха 14-годишен обрал автомобил"}
{"url": "https://trud.bg/%d1%80%d1%83%d0%bc%d0%b5%d0%bd-%d1%80%d0%b0%d0%b4%d0%b5%d0%b2-%d0%bd%d0%b0%d0%b9-%d1%82%d1%80%d0%b0%d0%b9%d0%bd%d0%b8%d1%8f%d1%82-%d0%bf%d0%b0%d0%bc%d0%b5%d1%82%d0%bd%d0%b8%d0%ba-%d0%bd%d0%b0-%d0%b2/", "text": "Васил Левски е месията на националната ни революция и неин проповедник. Трудно е да се изброят всички паметни знаци, изградени от българския народ с почит към Апостола, но най-трайният паметник на Васил Левски остава в народното съзнание. Това заяви президентът Румен Радев на тържествената церемония по освещаване на паметника на Апостола на свободата Васил Левски в парка на Военна академия „Георги Раковски“, съобщиха от прессекретариата на държавния глава.„Отечеството е в сърцата на Левски и на хората като него. Със своята саможертва те връщат отечеството на българите и днес нашият дълг на свободни хора, е да градим България, която все повече да се доближава до мечтата за съгласие, братство и равноправие“, подчерта държавният глава.В словото си президентът призова да не забравяме, че българският народ може да надмогне всяка неволя, стига да надмогне собствените си слабости. „Стремежът ни поне малко да се равним с този великан на духа и делото трябва да се гради върху това да бъдем мъдри, решителни и последователни като него. Да работим всекидневно за единството на българската нация и за по-честното й настояще“, каза още Румен Радев.„Мястото, което ни събира, не е случайно. Военната академия обучава и възпитава пазителите на отечеството. През нея са преминали поколения защитници на родните земи, отстоявали идеала на Левски за свободна и независима България“, каза президентът Румен Радев в словото си пред гостите на церемонията.Държавният глава благодари на Инициативния комитет и на всички, които са подкрепили идеята за издигането на паметника и пожела той да вдъхновява идните поколения. “Там, където има българщина и родолюбие, Левски продължава да живее“, подчерта Румен Радев.На церемонията присъстваха заместник министър-председателят по обществения ред и сигурността и министър на отбраната Красимир Каракачанов, заместник министър-председателят по икономическата и демографската политика Валери Симеонов, министърът на отбраната Красимир Каракачанов, столичният кмет Йорданка Фандъкова и началникът на отбраната генерал- лейтенант Андрей Боцев.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.14", "title": " Румен Радев: Най-трайният паметник на Васил Левски e в народното съзнание"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%be%d0%b1%d1%81%d1%8a%d0%b6%d0%b4%d0%b0-%d1%81-%d0%b5%d0%b2%d1%80%d0%be%d0%bf%d0%b5%d0%b9%d1%81%d0%ba%d0%b0%d1%82%d0%b0-%d0%ba%d0%be%d0%bc%d0%b8/", "text": "Министър-председателят Бойко Борисов обсъди развитието на проекта за изграждане на европейски газоразпределителен център „Балкан“ с директора на дирекция  „Вътрешен енергиен пазар“ в Генерална дирекция „Енергетика“ на Европейската комисия Клаус-Дитер Борхардт, съобщи правителственият пресцентър.По време на срещата, инициирана в Министерския съвет днес, премиерът Борисов подчерта, че за България е основен приоритет страната да запази ролята си на транзитен център, а проектът за газов хъб „Балкан“ е ключов, защото ще допринесе за диверсификация на източниците и маршрутите на газ в България и Югоизточна Европа и ще бъде платформа за търговия с газ за целия регион.В разговора участваха и заместник министър-председателят Томислав Дончев и министърът на енергетиката Теменужка Петкова, които обсъдиха бъдещи стъпки и последващи действия за реализиране на проекта в контекста на резултатите от предпроектното проучване за неговата реализация, които се очаква да бъдат готови до края на тази година.", "date": "2017.07.14", "title": " България обсъжда с Европейската комисия реализирането на проекта за газов хъб „Балкан“"}
{"url": "https://trud.bg/%d0%bc%d1%8a%d0%b6-%d0%bd%d0%b0%d0%bc%d0%b5%d1%80%d0%b8-%d0%b8-%d0%b2%d1%8a%d1%80%d0%bd%d0%b0-%d0%b3%d0%be%d0%bb%d1%8f%d0%bc%d0%b0-%d1%81%d1%83%d0%bc%d0%b0-%d0%bf%d0%b0%d1%80%d0%b8-%d0%bd%d0%b0-%d1%81/", "text": "Мъж от София намери голяма сума пари, върна ги на собственика им и заедно дариха част от тях на нуждаещи се, информираВ един студен зимен ден преди няколко месеца Георги отива към банката, за да внесе голяма сума пари. Стигайки до там обаче, той разбира, че ги е загубил някъде по пътя.„Нямах представа какво се е случило, нито къде съм ги загубил”, разказва той и обяснява, че не е очаквал някой да му ги върне. Така минава време и той забравя за случката.Три месеца по-късно обаче Георги разбира случайно, че парите са намерени. Те били върнати в полицията от Светослав, който силно се надявал, че собственикът им ще бъде открит. Мъжът споделя, че дори за миг не си помислил да ги задържи.Така Георги получава обратно загубената сума, но решава да дари част от нея на медицинския център „Деца с проблем в развитието”. Всеки ден там се лекуват над 50 деца с увреждания, които изцяло разчитат на средства от дарители.„Вярваме, че няма малко и голямо дарение, както няма малко или голямо добро”, твърди председателят  на Фондация „Деца с проблеми в развитието” Анита  Пенчева. Тя споделя, че историята на Свтльо и Георги е много заразителна и се надява да вдъхнови и много други хора.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.14", "title": " Мъж намери и върна голяма сума пари на собственика им, заедно дариха част от тях"}
{"url": "https://trud.bg/%d0%b0%d1%80%d0%b5%d1%81%d1%82%d1%83%d0%b2%d0%b0%d1%85%d0%b0-%d1%82%d0%b8%d0%b9%d0%bd%d0%b5%d0%b9%d0%b4%d0%b6%d1%8a%d1%80-%d0%b2-%d0%bb%d0%be%d0%bd%d0%b4%d0%be%d0%bd-%d1%85%d0%b2%d1%8a%d1%80%d0%bb/", "text": "Тийнейджър беше арестуван за хвърляне на киселина в лицата на хора в Североизточен Лондон, предава . Нападанията са били извършени от двама души с мотопед в рамките на 90 минути, но на различни места, съобщиха от полицията. Всички жертви на нападенията са постъпили в болници, като един от тях е с изключително сериозни лицеви рани.Всички нападения са били извършени с цел грабеж. При две от нападенията потърпевши са били мотоциклетисти. В тези случаи единият от нападателите е открадвал мотора на жертвата. Полицията е задържала единия от нападателите. Нападенията с химикали са се удвоили в Англия от 2012 година насам, показва статистиката. Само през миналата година са регистрирани 458 инцидента.Полицията изпитва големи трудности при ограничаването на този тип нападения, защото някои от химикалите се ползват всекидневно от домакини в кухните за отпушване на канализации, например, а освен това могат лесно да бъдат закупени в магазините. 360 00 души са подписали петиция за ограничаване на продажбата на киселини.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.14", "title": " Арестуваха тийнейджър в Лондон, хвърлял киселина в лицата на хора"}
{"url": "https://trud.bg/%d0%ba%d0%b0%d1%80%d0%b0%d0%ba%d0%b0%d1%87%d0%b0%d0%bd%d0%be%d0%b2-%d0%be%d0%bd%d0%b5%d0%b7%d0%b8-%d0%ba%d0%be%d0%b8%d1%82%d0%be-%d1%81%d0%bf%d0%be%d1%80%d1%8f%d1%82-%d0%b8%d0%bc%d0%b0%d0%bb%d0%be/", "text": "„Всички, които се опитват да спорят имало ли е или не робство да четат Левски“, зяви вицепремиерът и министър на отбраната Красимир Каракачанов след освещаването на паметника на Васил Левски в парка на Военната академия „Г. С. Раковски“.„Хубаво е, че има паметници на Левски, защото той е най-великият българин. Но е хубаво и когато почитаме датите на неговото рождение и смърт да отбелязваме и за какво се е борил Левски – за освобождението на България от турско робство“, заяви Каракачанов.„Нека си спомним и други думи, които казва – аз няма да бъда турски и никакъв роб. Оттук нататък всички други, които се опитват да спорят имало ли е или не робство да четат Левски“, коментира той.„Левски казва и нещо друго, за съжаление политиците доста подборно го цитират, обикновено как ще бъдем равни с другите европейски народи, което звучи актуално, как ще бъде толерантни към другите общности в България. Но Левски казва така – ще бъдем равни българи, турци, евреи, но пред закона български. Всеки български гражданин трябва да спазва законите на Република България и тогава има право да иска да бъде равен“, подчерта вицепремиерът.Темaта какви ще бъдат самолетите не е непреходна, непреходен е Левски, с президента нямаме проблем с комуникацията. Това каза пред журналисти вицепремиерът и министър на отбраната Красимир Каракачанов във връзка с поръчката за изтребителите, след освещаването на паметника на Васил Левски в парка на Военната академия „Г. С. Раковски“.„Темaта какви ще бъдат самолетите не е непреходна, непреходен е Левски. Тя ще се реши“, отговори Каракачанов на въпрос за покупката на нов изтребител и кой бави проекта.„Никой не бави проектите. Както виждате днес сме дошли на паметника нa Левски и с президента говорихме по тези въпроси. Във всеки момент, в който имаме да говорим по темите, свързани с армията, го правим. С президента нямаме проблем с комуникацията“, заяви военният министър.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.14", "title": " Каракачанов: Онези, които спорят имало ли е робство, да четат Левски"}
{"url": "https://trud.bg/%d0%bf%d0%be%d0%bb%d0%b8%d1%86%d0%b0%d0%b8-%d1%83%d1%87%d0%b8%d1%85%d0%b0-%d0%b1%d0%b5%d0%b7%d1%80%d0%b0%d0%b1%d0%be%d1%82%d0%bd%d0%b8-%d0%b4%d0%b0-%d1%80%d0%b0%d0%b7%d0%bf%d0%be%d0%b7%d0%bd%d0%b0/", "text": "По инициатива на Областна дирекция на МВР – Велико Търново беше проведено обучение на служители на дирекция „Бюро по труда“ в старата столица и безработни граждани, относно механизмите за извършване на измами и друга престъпна дейност спрямо безработни граждани.По време на обучението инспектор Боян Бартолов – полицейски инспектор в сектор „Охрана на обществения ред и териториална полиция“ и инспектор Ивелин Иванов – разузнавач в сектор „Противодействие на криминалната престъпност“ при ОДМВР – Велико Търново, запознаха аудиторията с актуалните рискове и заплахи в интернет пространството, както и основните правила за безопасност.Срещата е част от съвместен проект на тема „Превенция на киберпрестъпността“, който има за цел чрез различни превантивни мерки да обхване и категорията от безработни, студенти и лица, търсещи допълнителни доходи. Основната му цел е повишаване информираността на гражданите, относно същността на киберзаплахите и възможностите за предпазване от тях.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.14", "title": " Полицаи учиха безработни да разпознават механизмите за измами и киберпрестъпления"}
{"url": "https://trud.bg/%d0%b3%d0%bb%d0%b5%d0%b4%d0%b0%d0%b9%d1%82%d0%b5-%d0%b2%d0%be%d0%b5%d0%bd%d0%bd%d0%b8%d1%8f-%d0%bf%d0%b0%d1%80%d0%b0%d0%b4-%d0%b2-%d0%bf%d0%b0%d1%80%d0%b8%d0%b6-%d0%bd%d0%b0-%d0%ba%d0%be%d0%b9%d1%82/", "text": "На 14 юли във Франция честват националния празник на страната – Деня на Бастилията. Както всяка друга година, така и тази централно мероприятие от празненствата е военният парад, който преминава през популярния парижки булевард „Шанз-Елизе“. Специален гост на събитието е президентът на САЩ Доналд Тръмп, който присъства по покана на президента Еманюел Макрон, защото тази година се навършва един век от включването на САЩ в Първата световна война на страната на Съюзниците. Празникът е въведен през 1880 г. и отбелязва две важни събития във френската история – щурмуването на Бастилията и началото на революция. Датата се свързва с края на абсолютизма във Франция.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.14", "title": " Гледайте военния парад в Париж, на който присъства и Тръмп (ВИДЕО)"}
{"url": "https://trud.bg/%d0%be%d1%82%d0%b2%d0%b0%d1%80%d1%8f%d1%82-%d0%b7%d0%b0-%d0%bf%d0%be%d1%81%d0%b5%d1%89%d0%b5%d0%bd%d0%b8%d0%b5-%d1%87%d1%83%d0%b6%d0%b4%d0%b8%d1%82%d0%b5-%d0%ba%d0%be%d1%80%d0%b0%d0%b1%d0%b8-%d0%be/", "text": "Чуждестранните кораби от националното военноморско учение с международно участие „Бриз 2017“, базирани на пристанище Варна, ще бъдат отворени за посещение от гражданите и гостите на града. Денят на отворените врати е в неделя от 15 до 19 ч., съобщи началникът на пресцентъра на учението подполковник Димитър Титев.Чуждите кораби са 7 -от Румъния, Гърция и Турция. ВМС на Турция участват и с подводница „PREVEZE“. Втората постоянна корабна група на НАТО участва с ескадрен миноносец „DUNCAN“ от Обединеното кралство и Северна Ирландия, с турската фрегата „YILDIRIM“ и румънската фрегата“REGELE FERDINAND“.21-то издание на „Бриз 2017“ започна в петък с посрещането на общо 20 кораба, два самолета Су-25 на ВВС и два хеликоптера „Пантер“ на ВМС. В учението участват над 1700 военнослужащи от военноморските сили на България, Великобритания, Гърция, Италия, Полша, Румъния, САЩ и Турция, припомни подполковник Титев.„Бриз“ е започнало през далечната 1993 година и от тогава 165 чужди кораба са идвали във Варненския залив. По време на учението ще се поднови сертификатът на българската фрегата „Дръзки“, на борда на която на 19 юли ще бъдат президентът Румен Радев и военният министър Красимир Каракачанов. Заедно с останалите гости те ще наблюдават в открито море противодействие на терористична група, завладяла кораб, ликвидиране на пожар на борда, атака на подводница, артилерийска стрелба по въздушна цел и др.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.14", "title": " Отварят за посещение чуждите кораби от „Бриз 2017“"}
{"url": "https://trud.bg/%d0%bb%d1%83%d0%b4%d0%be%d0%b3%d0%be%d1%80%d0%b5%d1%86-%d1%81%d1%80%d0%b5%d1%89%d1%83-%d0%b8%d0%b7%d1%80%d0%b0%d0%b5%d0%bb%d1%86%d0%b8-%d0%b8%d0%bb%d0%b8-%d1%83%d0%bd%d0%b3%d0%b0%d1%80%d1%86%d0%b8/", "text": "„Лудогорец“ ще се изправи срещу израелския „Апоел“ (Беер-Шева) или унгарския „Хонвед“ в третия квалификационен кръг на Шампионска лига, ако успее да отстрани „Жалгирис“. „Орлите“ имат тежката задача да обърнат пасива си от 1:2 следващата седмица, след като не се представиха убедително при гостуването си във Вилнюс. Ако успеят да го сторят, те ще срещнат победителя от двубоя между „Апоел“ и „Хонвед“, като първата среща в Израел завърши с успех 2:1 за домакините.Първите мачове ще се играят на 26/26 юли, а реваншите са седмица по-късно, като „Лудогорец“ ще има предимството да домакинства във втория мач.", "date": "2017.07.14", "title": " „Лудогорец“ срещу израелци или унгарци, ако отстрани „Жалгирис“"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%bf%d1%80%d0%b5%d0%b4-%d0%b1%d1%80%d0%b8%d1%82%d0%b0%d0%bd%d1%81%d0%ba%d0%b8%d1%8f-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b7%d0%b0-%d0%b5/", "text": "България и Великобритания имат отлични двустранни отношения, доказали своето значение през годините, и излизането на Обединеното кралство от Европейския съюз няма да наруши партньорството между държавите и приятелството между народите ни. Около това мнение се обединиха премиерът Бойко Борисов и държавният министър за Европа и Америка в МВнР на Великобритания сър Алън Дънкан.Двете страни ще продължат доброто си сътрудничество за гарантиране на сигурността в Европа, управлението на миграционните потоци, борбата с тероризма, организираната престъпност, контрабандата и корупцията. Силна обвързваща роля има и голямата българска диаспора в Обединеното кралство. По думите на премиера Борисов, тя се отличава с висококвалифицираните си специалисти, които дават голяма добавена стойност на британската икономика. Министър-председателят посочи, че за България е важно при преговорите, водени между Брюксел и Лондон, да бъде гарантирана правна сигурност на гражданите на ЕС във Великобритания.В разговора беше подчертано и общото желание за постигане на стабилност в Югоизточна Европа. Премиерът Борисов запозна госта си с водените разговори в Триест и Солун през последните дни.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.14", "title": " Борисов пред британския министър за Европа: За нас е важно да бъде гарантирана правна сигурност на гражданите на ЕС след Брекзит"}
{"url": "https://trud.bg/%d1%81%d0%bf%d0%b5%d1%86%d0%b8%d0%b0%d0%bb%d0%bd%d0%b8-%d0%bc%d0%b5%d1%80%d0%ba%d0%b8-%d0%b7%d0%b0-%d1%81%d0%b8%d0%b3%d1%83%d1%80%d0%bd%d0%be%d1%81%d1%82-%d0%b7%d0%b0-mtv-presents-varna-beach/", "text": "Специални мерки за сигурност се въвеждат за музикалното топ събитие на лятото – MTV Presents Varna Beach, предупреждават от община Варна. Началото е на 15-ти юли, събота, от 12ч. на Южния плаж във Варна, до полунощ, когато на специалната 80-метрова сцена, ще се изявят Bebe Rexha, Steve Aoki, Jonas Blue, Redfoo, Tinie Tempah, Gorgon City, R3wire & Varski, Superhero Djs. и българските изпълнители – Поли Генова, Дара, Кристиян Костов, Павел и Венци Венц. За целта до 19-ти юли част от свободната зона на Южния плаж пред плувен комплекс „Приморски“ е затворена за външни лица.Посещението на концерта е с билети, които могат да се закупят онлайн и на място. Посетителите на възраст под 14 години е необходимо да бъдат придружени от възрастен. На входа посетителите ще бъдат претърсвани. Строго забранено е внасянето на храна и напитки. Перманентно необходими лекарствени медикаменти ще се допускат след представяне на рецепта от лекар. На мястото на фестивала ще бъдат осигурени лицензиран бар, кетъринг и безплатна вода за пиене. Посетител, който има нужда от медицинска помощ, може да обърне към разпоредител или служител на охраната.Забранява се внасяне на аерозоли, тромби, звукозаписни устройства, летящи фенери, алкохол, големи количества цигари, храна, фойерверки, професионално видео оборудване, светлоотразителни жилетки, наркотици, оръжия, чадъри, селфи стикове, знамена, ножове, мегафони и други. Допускат се само животни, регистрирани като лични помощници. Всички предмети, за които организаторите счетат, че могат да се използват за незаконни цели или нападение, ще бъдат конфискувани. По време на концерта могат да се внесат малки непрофесионални фотоапарати, мобилни телефони, вода в пластмасови неразпечатани бутилки (до 500 мл на човек); раници и ръчни чанти, детски колички и столове. Патрули с кучета ще претърсват района около входовете постоянно. В района се преустановява движението на автомобили от сутринта в събота до приключване на музикалното събитие.Общинска фирма“Градски транспорт“ пуска допълнителни автобуси и курсове до спирките в близост до мястото.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.14", "title": " Специални мерки за сигурност за MTV Presents Varna Beach"}
{"url": "https://trud.bg/%d0%bb%d0%b0%d0%b1%d0%be%d1%80%d0%b0%d1%82%d0%be%d1%80%d0%b8%d1%8f-%d1%81%d0%bb%d0%b5%d0%b4%d0%b8-%d0%b7%d0%b0-%d1%85%d0%b8%d0%bc%d0%b8%d1%87%d0%b5%d1%81%d0%ba%d0%be-%d0%b7%d0%b0%d0%bc%d1%8a%d1%80/", "text": "Единствената лаборатория за изследване на Морски ресурси и аквакултури, оборудвана със специализирана лабораторна техника у нас, се намира във Варна. В нея се извършват химически анализи на морски и речни ресурси и аквакултури, които се използват като биоиндикатори за химическото замърсяване на Черно море, река Дунав и други сладководни басейни. Освен това в лабораторията се извършва и оценка на безопасността на тези култури като храна. Това съобщиха от пресцентъра на Министерство на околната среда и водите.Лабораторията е изградена по проект „Повишен капацитет за оценка и прогнозиране на състоянието на околната среда в морските и вътрешни води“, изпълнен по програма „БГ 02 Интегрирано управление на морските вътрешни води“ на Финансовия механизъм на Европейското икономическо пространство 2009-2014, с Програмен оператор МОСВ.През 2015 г. при едногодишен мониторинг за замърсяването са наблюдавани различни видове морски и сладководни организми, риби и миди като биоиндикатори. Изследвано е има ли химическо замърсяване в Черно море, река Дунав, крайбрежните езера Варненско и Бургаско и яз. Мандра.С оптико-емисионен спектрометър е установено наличието на елементите арсен, кадмий, хром, мед, желязо, манган, никел, олово, цинк, живак и др. в черноморски и сладководни риби, както и в миди – култивирани и от естествени популации. Изследванията показват, че съдържанието на токсичните елементи в мидите е по-високо от това в рибните видове.Направени са изследвания и за хлорорганичните замърсители. Резултатите показват, че черноморските видове риба съдържат по-високи нива в сравнение със сладководните видове от крайбрежните езера. При мидите е по-ниско съдържанието на този замърсител в сравнение с черноморските риби.Резултатите за хлорорганични замърсители и за токсичните елементи са използвани за оценка на безопасността на рибите като храна чрез изчисляване на дневен прием, коефициент на риск (RQ), индекс на опасност (HI) и токсични еквивалентни концентрации (TEQ). Според оценката консумацията на черноморските риби не представлява риск за човешкото здраве, защото съдържанието на вредните елементи и вещества е под максимално допустимите стойности в ЕС.По проекта е създаден Център за трансфер на знания и иновации, чиято цел е осъществяване на връзка на научните изследвания с бизнеса. Центърът ще подпомага работата на лабораторията и ще реализира програми за обучение на студенти, бизнес потребители и представители на институции.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.14", "title": " Лаборатория следи за химическо замърсяване в Черно море"}
{"url": "https://trud.bg/%d0%b9%d0%be%d1%80%d0%b4%d0%b0%d0%bd%d0%ba%d0%b0-%d1%84%d0%b0%d0%bd%d0%b4%d1%8a%d0%ba%d0%be%d0%b2%d0%b0-%d0%bf%d1%80%d0%b5%d0%bc%d0%b0%d1%85%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d0%bf/", "text": "Премахването на паметника „1300 години България” продължава, заяви кметът на София Йорданка Фандъкова.Обвиненията за нарушения на процедури и умишлено изоставяне на монумента от страна на собственика – Столичната община, са несъстоятелни, каза тя.Фандъкова коментира още строителни проблеми в София – ако предложеният закон, който ще регулира строежа на небостъргачи, бъде приет, той ще влезе в сила само за бъдещи проекти. Сградите, вече получили строителни разрешителни, няма как да бъдат спрени.Площадът пред НДК се ремонтира за първи път откакто е построен, каза още Фандъкова при проверка на ремонта на площадното пространство пред НДК, предава репортер на „Труд“. Тя опроверга твърдения, според които Столичната община за пореден път прави ремонт на тази зона като подчерта, че площадното пространство пред НДК с площ от 12 дка беше извадено от проекта за ремонт на парка около НДК.Причината е, че със започването на ремонта се видя, че липсва изцяло хидроизолация на площада, което беше причина за големите течове в подлеза, каза кметът Фандъкова. Реконструкцията на площада пред НДК с бюджет от 4,7 млн. лв. започна на 26 юни. Плановете са да завърши в края на септември.Вече 60 на сто от старите плочи са извадени, продължава демонтажът на плочите. Предстои поставянето на хидроизолация, бетонова основа, отново хидроизолация, още една защитна бетонова плоча и едва тогава ще бъдат подредени новите гранитни плочи, които са вече доставени, каза още кметът. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.14", "title": " Йорданка Фандъкова: Премахването на паметника „1300 години България” продължава\t\t\t"}
{"url": "https://trud.bg/%d1%83%d0%b4%d0%b0%d1%80-%d0%bd%d0%b0-%d0%bc%d0%b8%d1%82%d0%bd%d0%b8%d1%86%d0%b8%d1%82%d0%b5-%d0%be%d1%82%d0%ba%d1%80%d0%b8%d1%85%d0%b0-159-%d0%ba%d0%b3-%d0%bc%d0%b0%d1%80%d0%b8%d1%85%d1%83%d0%b0/", "text": "160 килограма марихуана и 4,658 кг кокаин задържаха митнически служители при два отделни случая, които бяха представени днес на брифинг с участието на директора на Агенция „Митници“ Георги Костов и административния ръководител на Апелативна прокуратура – София Албена Вутова.Двете задържания са благодарение на изключителната работа на митническите служители, посочи директорът на Агенция „Митници“ Георги Костов и допълни, че се надява работата на такива служители да повлияе положително на облика на митническата администрация пред обществото.В случая със задържаната марихуана не е сработил рисков профил, тъй като това е класически случай на свободно движение на стоки в рамките на Европейския съюз. Тук сработва нюхът на митническите служители, допълни Костов. Реализацията на Дунав мост 2 е изцяло митническа и не е по сигнал, тя е проведена от екипа за противодействие на наркотрафика на Митница Лом, който екип преди време задържа и рекордно количество хероин.Задържаната пратка с кокаин на Митнически пункт Калотина е резултат от професионалната работа на екипа за митническо разузнаване и разследване и противодействие на наркотрафика. В момента митническите служители на МП Калотина са подложени на много голям натиск заради големия обем на леки автомобили с пътници от турски произход от Западна Европа към Турция.„Критикуват ни, че сме твърде стриктни в контрола и това затруднява движението, но случаи като тези показват, че е контролът не бива да се занижава“, заяви директорът на Агенция „Митници“ и допълни, че през последните дни същият екип при два други случая отново на МП „Калотина“ митически служители са задържали близо 400 000 евро – незаконно пренасяна валута, която предстои да бъде отнета в полза на държавата.Пратка от 160 килограма марихуана, укрита в резервоар на български ТИР, откриха служители на митница Лом на Дунав мост 2 край Видин. В четвъртък сутринта мобилен екип митничари спрял за проверка товарен автомобил с българска регистрация, собственост на транспортна фирма от Благоевград.В един от резервоарите на камиона, превърнат в тайник, униформените намерили 172 пакета, облепени с бежово тиксо, пълни с тревиста суха маса, която при теста реагирала на марихуана. В ТИР-а заедно с шофьора бил и собственикът на транспортната фирма. Двамата мъже са задържани. По документи автомобилът превозвал стомана от „Стомана – Перник” към Словакия.Поведението на двамата мъже по време на проверката обаче усъмнило инспекторите и те отклонили камиона за  щателна  проверка. При сканирането  с мобилна рентгенова система митничарите открили, че само единият от двата резервоара бил пълен с  гориво, а в другия лежали куп пакети. След демонтажа на  декоративната решетка на автомобила митничарите забелязали изрязан в метала капак, закрепен с винтове. В скривалището били складирани 172 пакета дрога с общо тегло  159.405 кг.Според експерти заловеният наркотик е за около 640 000 лева. На черния пазар цената му обаче скача тройно. За случая е уведомена окръжна прокуратура – Видин.Също вчера, в ранните часове на деня, митнически служители от Митнически пункт Калотина са задържали и над 4,6 кг кокаин. Извършена е проверка на влизащ в страната автомобил, управляван от холандски гражданин, пътуващ от Холандия за Турция. В автомобила пътуват съпругата на водача и трите им непълнолетни деца – между 5 и 11 години.При щателна митическа проверка митническите служители открили в кухини в автомобила четири вакуумирани пакета, които при полеви наркотест реагира на кокаин. Общото им тегло на пакетите е 4,658 кг. Образувано е досъдебно производство. Холандският гражданин е привлечен в качеството на обвиняем и е задържан за 72 часа. Днес Софийска окръжна прокуратура, под чийто надзор се осъществява досъдебното производство, ще внесе искане за постоянна мярка „задържане под стража“. Към момента обвиняемият се възползва от правото си да не дава обяснения, заяви Албена Вутова.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.14", "title": " Удар на митниците: Откриха 159 кг марихуана и 4,6 кг кокаин (СНИМКИ, ВИДЕО)"}
{"url": "https://trud.bg/%d0%b2%d1%8a%d0%b7%d0%bc%d0%be%d0%b6%d0%bd%d0%be%d1%81%d1%82%d0%b8-%d0%b7%d0%b0-%d0%bf%d0%b0%d1%80%d1%82%d0%bd%d1%8c%d0%be%d1%80%d1%81%d1%82%d0%b2%d0%be-%d0%be%d0%b1%d1%81%d1%8a%d0%b4%d0%b8%d1%85/", "text": "Румънска делегация, водена от кмета на село Бригадиру Кристиян Кисак бе на работно посещение в Свищов. Групата бе приета от кмета на Общината Генчо Генчев и кметът на село Вардим Сенка Добрева. На среща в Гербовата зала на административната сграда бяха обсъдени възможностите за партньорство между Вардим и Бригадиру. Кристиян Кисак сподели, че отдавна има желание за работа по съвместни проекти с Община Свищов и в частност със село Вардим. Кметът на румънското село пожела да почерпи от успешния опит на Община Свищов по работа с европейски проекти. Бяха коментирани различни възможности за бъдеща съвместна дейност между румънското и българското село. Бригадиру е едно от сравнително големите села в северната ни съседка. Населението му е близо 4000 човека, като основно местното население се занимава със зеленчукопроизводство и градинарство. След срещата в сградата на Община Свищов групата посети на място и село Вардим. Кметът Сенка Добрева показа на гостите бреговата ивица, разказа им за остров Вардим и за програмите, по които се работи в момента.", "date": "2017.07.14", "title": " Възможности за партньорство обсъдиха кметовете на Вардим и румънското село Бригадиру"}
{"url": "https://trud.bg/%d0%b1%d0%b8%d0%be%d0%bd%d1%81%d0%b5-%d0%bf%d0%be%d0%ba%d0%b0%d0%b7%d0%b0-%d0%bd%d0%be%d0%b2%d0%be%d1%80%d0%be%d0%b4%d0%b5%d0%bd%d0%b8%d1%82%d0%b5-%d1%81%d0%b8-%d0%b1%d0%bb%d0%b8%d0%b7%d0%bd%d0%b0/", "text": "Американската певица Бионсе за първи път показа новородените си близнаци и обяви имената им. Тя роди преди месец, но до момента нито имената, нито полът на децата бяха ясни.Бебетата са момче и момиче и се казват Сър Картър и Руми Картър (Картър е фамилията на певеца Джей З – съпруг на Бионсе).Тази сутрин певицата публикува снимка с близнаците в Инстаграм. На нея Бионсе и близнаците са увити в лилав плат на цветя, а тя е със син воал на главата.Стилът много напомня на снимката, с която певицата обяви бременността си.Само за един час снимката с близнаците събра повече от 1 млн. харесвания.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.14", "title": " Бионсе показа новородените си близнаци"}
{"url": "https://trud.bg/%d0%b9%d0%be%d1%80%d0%b4%d0%b0%d0%bd%d0%ba%d0%b0-%d1%84%d0%b0%d0%bd%d0%b4%d1%8a%d0%ba%d0%be%d0%b2%d0%b0-%d0%b8-%d0%bc%d0%b0%d1%80%d0%b8%d1%8f-%d0%b3%d0%b0%d0%b1%d1%80%d0%b8%d0%b5%d0%bb-%d0%be%d0%b1/", "text": "Провеждането на Европейската дигитална асамблея в София по време на българското председателство през 2018 г. е събитието, което обсъдихме с еврокомисаря г-жа MМария Габриел, написа кметът на София Йорданка Фандъкова в страницата си във фейсбук. Европейската дигитална асамблея ще предостави възможност на всички ангажирани в цифровата икономиката и сектора на информационно-комуникационните технологии да очертаят икономическите перспективи, които предоставя единният цифров пазар. „Дигитална Европа – инвестиране в бъдещето“ беше темата на тазгодишната асамблея, която се проведе в Малта и събра над 700 представители на правителства и компании.„Пожелавам на Мария успех в целите й да работи за по-добро медицинско обслужване с развитие на електронното здравеопазване и повече сигурност за младите хора в интернет. София е на трето място в Европа по стартиращи компании в областта на IT индустрията и на едно от челните места по бърз и достъпен интернет – това е потенциал, който трябва все по-усилено да използваме за развитието на града ни и подобряване на качеството на живот“, пише още Фандъкова.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.14", "title": " Йорданка Фандъкова и Мария Габриел обсъдиха провеждането на Европейската дигитална асамблея в София\t\t\t"}
{"url": "https://trud.bg/%d0%bc%d0%b8%d1%82%d0%bd%d0%b8%d1%87%d0%b0%d1%80%d0%b8-%d0%b7%d0%b0%d0%bb%d0%be%d0%b2%d0%b8%d1%85%d0%b0-160-%d0%ba%d0%b3-%d0%bc%d0%b0%d1%80%d0%b8%d1%85%d1%83%d0%b0%d0%bd%d0%b0-%d0%b2-%d0%ba%d0%b0/", "text": "Пратка от 160 килограма марихуана, укрита в резервоар на български ТИР, откриха служители на митница Лом на Дунав мост 2 край Видин. В четвъртък сутринта мобилен екип митничари спрял за проверка товарен автомобил с българска регистрация, собственост на транспортна фирма от Благоевград.В един от резервоарите на камиона, превърнат в тайник, униформените намерили 172 пакета, облепени с бежово тиксо, пълни с тревиста суха маса, която при теста реагирала на марихуана. В ТИР-а заедно с шофьора бил и собственикът на транспортната фирма. Двамата мъже са задържани. По документи автомобилът превозвал стомана от „Стомана – Перник” към Словакия. Поведението на двамата мъже по време на проверката обаче усъмнило инспекторите и те отклонили камиона за  щателна  проверка . При сканирането  с мобилна рентгенова система митничарите открили , че само единият от двата резервоара бил пълен с  гориво , а в другия лежали куп пакети.След демонтажа на  декоративната решетка на автомобила митничарите забелязали изрязан в метала капак, закрепен с винтове. В скривалището били складирани 172 пакета дрога с общо тегло  159.405 кг. Според експерти заловеният наркотик е за около 640 000 лева. На черния пазар цената му обаче скача тройно. За случая е уведомена окръжна прокуратура – Видин.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.14", "title": " Митничари заловиха 160 кг марихуана в камион на Дунав мост 2\t\t\t"}
{"url": "https://trud.bg/%d1%82%d0%b5%d1%80%d0%be%d1%80%d0%b8%d1%81%d1%82%d0%b8%d1%82%d0%b5-%d0%be%d1%82-%d0%b8%d1%81%d0%bb%d1%8f%d0%bc%d1%81%d0%ba%d0%b0-%d0%b4%d1%8a%d1%80%d0%b6%d0%b0%d0%b2%d0%b0-%d0%be%d1%82%d0%bf%d1%80/", "text": "Терористите от „Ислямска държава“ продължават да заплашват страните от Балканския полуостров, пише македонското електронно издание „“.В последното издание на списание Rumiyah, пропагандистите на терористичната групировка призовават своите симпатизанти да извършват убийства. „Нападайте ислямските организации и офиси. Нападайте ги по пътя към Аллах“, пише в статията.Към текста на статията са публикувани снимки на лидерите на ислямската общност в Босна и Херцеговина, които са описани като „ренегати от исляма“, и се отбелязва, че „убийството им е по-скъпо и важно от избиването на истинските неверници“.„Сечете главите на отказалите се от вярата, преди всичко на мюфтиите, защото няма нищо по-голямо и ценно за Аллах от това да убивате тези, които променят неговата вяра, които искат исляма да бъде унищожен отвътре“, се казва в текста на разпространената статия.„Нищо не ви пречи да ги убивате, а телата им да разкъсвате с експлозиви, да нападате домовете им, да ги убивате пред децата им и жените им… Пролейте мръсната им кръв и нека тя да тече по улиците на Балканите“, пише още в заплашителния текст.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.14", "title": " Терористите от „Ислямска държава“ отправиха нови заплахи към Балканския полуостров\t\t\t"}
{"url": "https://trud.bg/%d0%b4%d0%b5%d1%82%d1%81%d0%ba%d0%b8-%d0%bf%d0%bb%d0%be%d1%89%d0%b0%d0%b4%d0%ba%d0%b8-%d0%b8-%d0%ba%d1%8a%d1%82%d0%be%d0%b2%d0%b5-%d0%b7%d0%b0-%d0%be%d1%82%d0%b4%d0%b8%d1%85-%d0%bf%d1%80%d0%b0%d0%b2/", "text": "Пет търговищки села ще благоустрояват централните си зони, изграждайки детски площадки, зони за отдих със зелени площи и други. Средствата за планираните дейности са осигурени по линия на националната кампания за чиста околна среда на екоминистерството. Всяко от селата ще разполага с по 10 000 лв. след защитен проект пред ПУДООС. Предвидените дейности трябва да приключат до края на ноември тази година, съобщиха от местната администрация в Търговище.В село Буховци, където ще правят зона за отдих и ще благоустрояват парка, планират да ремонтират и лятната сцена. В Пайдушко, Съединение и Стража ще изградят кътове за игра и отдих, ще засяват нова растителност. В Дългач  са предвидили и площадка за фитнес на открито. В същото село с нова площадка ще зарадват и малчуганите в детската градина.През миналите две години такива проекти по ПУДООС са реализирани в други 8 села от общината.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.14", "title": " Детски площадки и кътове за отдих правят в пет села в Търговищко"}
{"url": "https://trud.bg/%d0%b4%d0%b0%d1%82%d1%87%d0%b0%d0%bd%d0%b8-%d0%b8%d0%bb%d0%b8-%d1%84%d0%b8%d0%bd%d0%bb%d0%b0%d0%bd%d0%b4%d1%86%d0%b8-%d0%b7%d0%b0-%d0%bb%d0%b5%d0%b2%d1%81%d0%ba%d0%b8-%d0%bf%d0%be%d1%80%d1%82/", "text": "„Левски“ ще срещне победителя от двойката „Брьондби“ (Дания)/“Вааса“ (Финландия) в третия предварителен кръг на Лига Европа, ако отстрани „Хайдук“. „Сините“ ще гостуват в първата среща, която е на 27 юли, а реваншът в София е на 3 август.Първата среща между „Брьондби“ и „Вааса“ завърши 2:0 в полза на датчаните.Двойката на българския „Ботев“ и „Бейтар“ (Йерусалим) бе изтеглена за съперник на португалския „Маритимо“. Разбира се, за да стигне до този сблъсък, носителят на Купата на България първо ще трябва да отстрани евреите, след като вчера двата тима завършиха 1:1 в Израел. Победителят от двойката на българския тим ще бъде домакин в първия двубой.", "date": "2017.07.14", "title": " Датчани или финландци за „Левски“, португалци за „Ботев“"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8%d1%8f%d1%82-%d0%bc%d0%b5%d0%b4%d0%b8%d0%b5%d0%bd-%d0%bf%d0%b0%d0%b7%d0%b0%d1%80-%d0%bc%d0%b5%d0%b6%d0%b4%d1%83-%d1%84%d0%b0%d0%bb%d1%88%d0%b8/", "text": "Въведената у нас през последните десетина година практика, отделни европейски институции, да бъдат употребявани за рупори на корпоративни, лобистки и олигархични интереси, отново сработи в изминалите дни. Фабрикувани в софийски офиси доноси бяха манипулативно представени като заключения на доклади на две европейски институции – Европейският парламент и Центърът за плурализъм и свободата на медиите във Флоренция. Докладите пък удобно бяха използвани за мултиплицирането на остарелите клишета за липсата на свобода и плурализъм в българските медии, както за мнимата концентрация на собственост. Фактите, обаче, се оказват доста различни от тези, които са били представени на дискусията в Комисията по граждански свободи, правосъдие и вътрешни работи на Европарламента. Удобно истината за докладите бе изкривена, при това от същите медии-бухалки, чийто собственици са основните сценаристи на поредния фабрикуван у нас компромат. Ето фактите, които останаха скрити от обществото и позволиха манипулативни заключения да влязат в документи на европейски институции.Факт 1 – АвторитеАвтор на сравнителен анализ на Европейския парламент за плурализма и свободата на медиите в Европейския съюз от българска страна е адвокат Александър Кашъмов, който освен като соросоидната Фондация “Програма Достъп до Информация” е и председател на т.нар. “Национална комисия по журналистическа етика”, в която влизат основно служители на медиите-бухалки на олигархичния кръг “Капитал”.В доклада са използвани и данни на Фондация “Медийна демокрация” на Орлин Спасов и Николета Даскалова, чийто имена присъстват като автори на доклада в Центъра във Флоренция. Всъщност, от години Фондация “Медийна демокрация” се използва от бухалката “Капитал” за верификация на “опорните точки” на олигарха Иво Прокопиев в областта на медиите.Автори на “Мониторинг на медийния плураризъм за 2016 г.”, който е представен като доклад на Центъра за плураризъм и свободата на медиите във Флоренция са Орлин Спасов, Нели Огнянова и Николета Даскалова. И тримата дълбоко вплетени в мрежите на соросоидните фондации у нас, не криещи политическите си пристрастия и нещо повече – обслужващи директно интересите на поръчковите издания на олигархичния кръг “Капитал”.Доскоро служител на Центъра във Флоренция е била и малко известната чиновничка в Европарламента Алина Добрева, която в началото на годината за втори път прави неуспешен опит да се захване с политика чрез ГМО-партия – “Да, България”, контролирана от олигархичния кръг “Капитал”.В списването на Мониторинговия доклад участие взимат и други проксита на кръга “Капитал”, сред които са Ружа Смилова, съпруга на поръчковия анализатор на бухалките “Дневник”, “Капитал”, “Клуб Зет”, “Медиапул” Даниел Смилов и малко известната Кристина Христова от грантово зависимата “Асоциация на европейските журналисти в България”, в която влизат основно “поръчкови” журналисти от гореизложените медии.Заключенията от “Мониторинг на медийния плурализъм за 2016 г.” и “Сравнителен анализ за плурализма и свободата на медиите в ЕС” за България не следва да се разглеждат като обективни, пълни и задълбочени. Съществуват множество публични данни за връзки на авторите на докладите със собственици на медии, което ги поставя в конфликт на интереси, а направените изводи изцяло манипулирани.Факт 2 – Изкривяването на медийния пазарИмената на авторите на двата документа, освен, че не оставят съмнение за манипулативност на съдържанието, показват и как всъщност се изгражда паралелна реалност. В докладите няма и ред за “грантовото” финансиране на медии у нас, което по всички показатели на свободния и конкурентен пазар изкривява медийната действителност. Фондация “Америка за България” е тема табу за “анализаторите” Кашъмов, Спасов, Огнянова, Даскалова, Смилова, Христова и сие, вероятно защото и самите те получават част от доходите си благодарение на грантовете й. Доколко обективен може да е един анализ, който крие информация от европейските депутати, че “медии” се издържат с грантове от по 1,5 млн. евро или половин милион евро.Премълчана е и друга истина – как подсъдим за неплащането на 63 млн. лв. данъци български олигарх – Огнян Донев е издател на интернет-сайт и едноименно списание, в което половината от материалите представляват атаки срещу разследващите го държавни органи. Същото се отнася и за обвиняемия олигарх Иво Прокопиев.Отсъствието на обективната истина за състоянието на медийния пазар скрива реалността – как в последните години е изградена мрежа от поръчкови издания и сайтове, които изцяло обслужват корпоративни, лобистки и олигархични интереси. “Медии”, които служат като “бухалка” срещу неудобните за собствениците им конкуренти, политици и висши държавни служители или като ПР-агенции за обслужващи ги магистрати и лабораторно инженерствани политически формации.Факт 3 – Мейнстрийм медиитеНапълно скрита остава и друга тенденция в българските медии от последните 3-4 години. Поголовното овладяване на редакционната политика, т.е. на “новините” и “публицистиката” в т.нар. “мейнстрийм” медии – БТВ, Нова телевизия, БНТ, БНР и Дарик радио от същите задкулисни кръгове, които реално са продуцентите и на обсъжданите в началото на седмицата в Европарламента доклади. Ето два примера, които ясно разкриват – как задкулисно се подменят темите в медии като частната БТВ,  а и обществените БНТ и БНР:1. На предсрочните парламентарни избори – коалиция “Нова Република” получи 2,54% от гласовете или 86 984 гласа. Без никаква логика, в два поредни дни, в сутрешното публицистично предаване на БТВ – “Тази сутрин” гостуват самостоятелно двама провалили се кандидат за депутати на “Нова Република”. В четвъртък – Атанас Атанасов, в петък – Трайчо Трайков. А междувременно – трети провален кандидат на “Нова Република” – Радан Кънев анализаторства и в предаването “Още от деня” на БНТ.2. От края на месец юли 2014 г. начело на “грантово” зависимия Български институт за правни инициативи се ръководи от Биляна Гяурова – Вегертседер, която наследява поста от провалилия се като номинален председател на “Да, България” и като правосъден министър Христо Иванов. За период от три години – само за един от журналист в общественото радио Вегертседер е дала поне 25 интервюта. Самата Гяурова-Вегертседер не крие, че нейния брат Ангел Гяуров е свързан с бизнеса с имоти на олигарха Иво Прокопиев. Гяуров бе част и от провалилия се политически проект на задкулисието – “Да, България”.Към всичко дотук, може да се добавят и “закупените” от Българския хелзинкски комитет предавания на частното Дарик радио, тоталната липса на обективност и разнообразие на гледни точки в няколко кабелни телевизии, а най-вече и въвличането на мейнстрийм медиите в инженерстването на олигархични проекти или кампании като тази за “спасяването” на одиозния председател на Върховния касационен съд Лозан Панов. Същият, който само преди два месеца успя да обиколи по три пъти за три седмици – БТВ, Нова телевизия и БНТ. Не на последно място, Фондация “Америка за България” преди два месеца бе осветена като спонсор на позорно “изследване” на медийната карта на България, в което неудобните за интересите на мизантропа Джордж Сорос издания, бяха обявени за “недемократични”.“Анализите” на поръчковите “експерти” от олигархичния кръг “Капитал”, които бяха “изпрани” под формите на доклади през една от комисиите на Европарламента, а после отразени от “медиите”-бухалки, не само не дават обективна оценка на състоянието на медийната свобода у нас, а тъкмо обратното. Ясно е, че с подобни методи на работа, като прилаганите от Фондация “Америка за България” трудно ще се постигне плурализъм на медиите, но със сигурност ще доведе до ръст на недоверието на аудиторията към медийното съдържание на “кафявите” издания на подсъдими и обвиняеми олигарси.", "date": "2017.07.14", "title": " Българският медиен пазар – между фалшивите доклади и фактите"}
{"url": "https://trud.bg/%d0%b8%d0%b3%d1%80%d0%b0-%d0%bd%d0%b0-%d1%82%d1%80%d0%be%d0%bd%d0%be%d0%b2%d0%b5-%d1%81%d0%b5-%d0%b7%d0%b0%d0%b2%d1%80%d1%8a%d1%89%d0%b0-%d0%bf%d0%be-hbo-%d0%bd%d0%b0-17-%d1%8e%d0%bb/", "text": "Първият епизод от хитовата оригинална продукция на HBO ще бъде наличен у нас заедно с премиерата в Щатите (16 юли, 21 часа) – още в 4 часа сутринта на 17 юли във филмовото приложение HBO GO. Така най-заклетите и нетърпеливи фенове на поредицата ще могат да гледат сериите часове преди телевизионното им излъчване. Премиерата по филмовия канал HBO у нас е на 17 от 21:00 часа вечерта.На официалната премиерата на седмия сезон на „Игра на тронове“, която се проведе в концертната зала „Уолт Дисни” в Лос Анджелис, не бе показан нито един кадър от предстоящия сезон, но звездите от сериала се появиха в бляскави облекла и добро настроение.Кит Харингтън (Джон Сняг) бе придружен от доскорошната си екранна половинка, а вече и половинка в реалния живот – Роуз Лесли (Игрит). Харингтън споделя, че е луд по нея и не може да повярва как това щастие се случва точно на него. В новия сезон ще видим само Кит Харингтън, след като героинята на Роуз Лесли беше убита още в четвърти сезон.Софи Търнър блестеше с дръзка мини рокля на Никола Гескиер за Луи Вюитон от колекцията за 2018-а година, а Мейзи Уилямс заложи на ярко зелена дълга рокля с висока цепка на Мишел Смит от Мили.Някой от звездите, които се появиха на премиерата, не са вече част от поредицата, но за всички екипът е като семейство и предпоследния сезон на „Игра на тронове“ поражда щастливи и тъжни усещания у тях.Хемпсуърт Райт сподели „Не ми се иска да мисля все още за финала. Продължавам в духа на – о да, следва още един сезон! Но е странно да знам, че остава само още един – този сериал буквално присъства в половината ми живот. Хората, свързани с него са като семейство за мен и съм сигурен, че всеки един споделя същото усещане. Много сме близки!“Сезон седем ще има седем епизода, в които са вложени повече ресурси за въздействащи и мащабни сцени. През месеците водещи до дълго чаканата премиера стана ясно, че емблематичните думи на Старк са нещо повече от предупреждение. Зимата не идва – тя вече е тук. Тук е и с нея идва и армията от немъртвите бели бродници на Нощният крал и реалната заплаха за война, която не отговаря на никакви правила.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.14", "title": " „Игра на тронове“ се завръща по HBO на 17 юли"}
{"url": "https://trud.bg/%d0%ba%d0%be%d0%b2%d0%b0%d1%80%d0%bd%d0%b8-%d1%81%d1%8a%d0%bf%d0%b5%d1%80%d0%bd%d0%b8%d1%86%d0%b8-%d0%b7%d0%b0-%d0%bd%d0%b0%d1%88%d0%b8%d1%82%d0%b5-%d0%be%d1%82%d0%b1%d0%be%d1%80%d0%b8/", "text": "Коварни съперници дебнат нашите отбори, ако отстранят съперниците си в евротурнирите. „Лудогорец“, „Левски“ и „Ботев“ имат всички шансове да „затворят“ в своя полза реваншите на свой терен.Единственият сигурен противник е португалският „Маритимо“. Бившият тим на Георги Чиликов от остров Мадейра очаква победителя от „Ботев“ и „Бейтар“. „Канарчетата“ се разминаха на жребия с „Евертън“, „Спарта“ (Прага) и „Гент“.„Много по-заплетен е възелът около „Лудогорец“. Естествено разградчани първо трябва да заличат пасив от 1:2 срещу „Жалгирис“, преди да мислят кой ще се падне измежду „Апоел“ (Беер Шева) и „Хонвед“. В първия мач евреите спечелиха минимално с 2:1 и реваншът в Будапеща ще е изключително завързан.„", "date": "2017.07.14", "title": " Коварни съперници за нашите отбори"}
{"url": "https://trud.bg/%d1%86%d1%81%d0%ba%d0%b0-%d0%ba%d0%b0%d1%80%d1%82%d0%be%d1%82%d0%b5%d0%ba%d0%b8%d1%80%d0%b0-27-%d1%84%d1%83%d1%82%d0%b1%d0%be%d0%bb%d0%b8%d1%81%d1%82%d0%b8/", "text": "ЦСКА картотекира 27 футболисти в БФС за новия сезон. „Червените“ гостуват на „Славия“ в първото столично дерби в събота от 21 ч. Сред картотекираните е и 15-годишният Валентин Антов, племенник на легендата Анатоли Нанков.За втори път поред ЦСКА започва сезона срещу „Славия“. Преди година „червените“ сразиха съперника с 2:0 на стадион „Българска армия“ с два гола на Диого Виана, който в началото на годината напусна отбора.С мача срещу ЦСКА реално започна работата и на Златомир Загорчич. Националът, играл за България на Евро 2004, спаси „Славия“ от изпадане през май. Натурализираният сърбин е известен с отличната си работа с млади футболисти и това впечатли „бялото“ ръководство. „Славия“ ще домакинства на късните мачове на „Васил Левски“, защото още няма осветление на своя стадион.", "date": "2017.07.14", "title": " ЦСКА картотекира 27 футболисти"}
{"url": "https://trud.bg/%d0%b3%d1%83%d0%b7%d0%bd%d0%be%d1%82%d0%be-%d0%bc%d1%8a%d0%bb%d1%87%d0%b0%d0%bd%d0%b8%d0%b5-%d0%b7%d0%b0-%d0%bf%d1%80%d0%be%d0%b2%d0%b0%d0%bb%d0%b0-%d0%bd%d0%b0-%d1%80%d1%83%d0%bc%d1%8a%d0%bd/", "text": "Какво ли не опитват актьорите в Театъра на абсурда, в който се превърна клишето за “нуждата от съдебна реформа” у нас. Докато държавното обвинение, къде успешно, къде недотам, все пак полага усилия да се  бори за върховенство на закона и да търси отговорност на престъпилите законите, добре познатата шайка от марионетки на олигархията в съдебната система, упорито продължава да си заработва похвалите от своите кукловоди, а успоредно с това разсеяно да не забелязва сърцевината на проблема – отказът на част от съдиите да издават ефективни присъди. От няколко дни, обаче, има и втора тема “табу” за борците на олигархията във войната им по дискредитиране и овладяване на прокуратурата. Плътна информационна завеса, напомняща времената на Чернобилската авария, се е спуснала по темата за фиаското на т.нар. “румънски модел”. Поръчковите издания на подсъдимия олигарх Огнян Донев, на обвиняемия Иво Прокопиев, на бившата говорителка на Иван Костов – Стоянка Георгиева, на газовия барон Сашо Дончев, на банкера-беглец упорито мълчат за случващото се със “светицата” на румънската борба с корупцията – Лаура Кьовеши и титаничните разкрития за злоупотреби в ръководената от нея Национална агенция за борба с корупцията (DNA). През месец март, само десет дни преди предсрочните парламентарни избори у нас, Кьовеши дойде в София и бе развеждана като Карпатска мечка от одиозния председател на Върховния касационен съд Лозан Панов в опит да осигури няколко гласа за проекта на кукловода му Иво Прокопиев – “Да, България”. След разкритията, които уличават Кьовеши в злоупотреба със служебно положение и фабрикуване на обвинения срещу политици в Букурещ, Панов не е проронил и дума, а и няма кой да го попита. Нито един от феновете на Кьовеши не смее да наруши омертата. Активният нощем в социалните мрежи Христо Иванов е пасивен. Радан Кънев и Атанас Атанасов удобно заобикалят темата в удобните си медийни участия. А хибридната организация “Правосъдие за всеки” тотално е зачезнала по морските плажове, сякаш Румъния не се тресе от невиждан по мащабите си властови скандал. Понеже “Правосъдие за всеки” се срещнаха с Кьовеши в пет-звезден софийски хотел, може поне няколко бдения с болтове да организират пред румънското посолство в подкрепа на “принципната” антимафиотка, която освен болен кариерист, изглежда умело е успяла да използва властовите инструменти, за да съучаства в политически инженеринг в северната ни съседка.Всяко обвинение срещу Лаура Кьовеши в Букурещ е звучен шамар в лицето на българската олигархия, която целеше да приложи у нас точно този порочен модел на злоупотреба с власт. Амнезията, обаче, изглежда е заразна, защото нито олигарсите и техните марионетки, искат да бъдат свързвани с провала на DNA и румънската “борба с корупцията”, нито това правят и онези изпълнили поръчката да я промотират на българското общество “обективни” медиатори – журналисти, анализатори, културтрегери. Цял списък има на радетели на “румънския модел”, които днес мълчат. Ето част от тях: Венелин Петков – директор на “Новините” на БТВ, който пращаше през месец в Букурещ репортери, които да правят филми за Кьовеши, която българите нямаме. Бойко Василев – водещ на предаването “Панорама” на обществената БНТ, който също натрапваше на аудиторията “опорните точки” на провалилата се шефка на DNA и менторката й – румънската евродепутатка Моника Маковей. Анна Цолова и Виктор Николаев би следвало отдавна да са освободили скъпоплатените си кресла на манипулатори, пардон “медиатори” на сутрешния блок на “обективната” Нова телевизия, които толкова упорито лансираха “румънския модел” чрез непрестанните участия на преводача Владо Береану. Естетът Сашо Диков и Люба Кулезич сигурно много страдат, че не успяха да отразяват борбата с корупцията по румънски модел, която задкулисието искаше да инсталира у нас. Списъкът на позора наистина е дълъг, а и е добре известен, защото в него ще откриете имената на дежурните “грантови” анализатори, “професионални” протестъри и безработни адвокати.Фиаското на Кьовеши не е изненада, ни най-малко, защото още в славните й години, имаше множество гласове в Румъния, които предупреждаваха за липсата на контрол, за злоупотребата с власт, за обратния ефект върху икономиката и бизнеса, който има дейността на DNA. Но вместо гузно да мълчат, софийските й ласкатели, може би е по-добре да се извинят, ако не на българите, които се опитваха да манипулират, то поне на тези управленци, които трябваше да понесат обиди, клевети и буквално със словесна “помия” заради това, че се противопоставиха на прилагането на оказалия се “престъпен” румънски модел за борба с корупцията. Хубавото на истината е, че тя винаги излиза наяве. Хубавото в конкретната ситуация е, че сега излиза навреме, защото хората много добре помнят атаките срещу премиера Бойко Борисов, срещу главния прокурор Сотир Цацаров, срещу президента Румен Радев, а и срещу много други личности, които отказаха да склонят глава и да обслужат интересите на олигархичните кръгове, които много държаха да си направят собствена прокуратура. Излиза, че те са били далеч по-далновидни и зрели в решенията да не се поддадат на манипулациите, пропагандата, внушенията и задкулисния натиск. Хубавото е, че справедливостта тържествува, този път достатъчно бързо, за да може обществото само да направи изводите си. Провалът на “румънския модел” е полезен, не само, защото беше фалшив, а и защото показва, че приемането на извънредни мерки, органи и закони, често служи за проводник на нечисти властови интереси и в същото време пречи на работата на легитимните органи да изпълняват задълженията си.Днес всички, които казаха на истерията за въвеждането на “румънския модел”: „Не, благодарим, имаме си наш подход“, могат с право да бъдат удовлетворени от демонстрирания държавнически подход при взимането на кадрови, законодателни и стратегически решения, които биха имали дълготрайно отражение върху развитието на обществените процеси. Нека всеки, който иска промяна “дълбока съдебна реформа” и е извън тези, които биха се облагодетелствали от нея, днес погледне към Букурещ и разбере истината за “успехите” на Лаура Кьовеши. Със сигурност след това ще разбере, че всичките мантри за “заместник-главен прокурор за борба с корупцията”, за “изваждането на държавното обвинение от съдебната власт”, за “разделянето на ВСС на две колегии”, за “запазване чуждото финансиране на магистратски организации” са нищо повече от лъжи, опаковани в целофана на пропагандата. Направи ли го, то със сигурност следващия път, когато се опитат да го “зарибят” с поредната (полу)сектантска кауза, каквато всъщност роля изпълняват “грантово” финансираните НПО-та, ще знае, че се опитват да му промият съзнанието.", "date": "2017.07.14", "title": " Гузното мълчание за провала на “румънския модел”\t\t\t"}
{"url": "https://trud.bg/%d0%b1%d1%84%d1%81-%d0%be%d0%b1%d0%b5%d1%89%d0%b0-%d0%bf%d0%be%d0%b4%d0%ba%d1%80%d0%b5%d0%bf%d0%b0-%d0%bd%d0%b0-%d0%b2%d1%81%d0%b8%d1%87%d0%ba%d0%b8-%d0%ba%d0%bb%d1%83%d0%b1%d0%be%d0%b2%d0%b5/", "text": "БФС обеща подкрепа на всички клубове, „търсещи прогрес по пътя към своята модернизация и усъвършенстване“. Футболният съюз публикува приветствие към отборите по случай старта на новия сезон.„", "date": "2017.07.14", "title": " БФС обеща подкрепа на всички клубове"}
{"url": "https://trud.bg/%d0%b7%d0%b2%d0%b5%d0%b7%d0%b4%d0%b0-%d0%bd%d0%b0%d0%b0%d1%8f%d0%ba%d1%81-%d1%81-%d1%82%d0%b5%d0%b6%d0%ba%d0%b8-%d1%83%d0%b2%d1%80%d0%b5%d0%b6%d0%b4%d0%b0%d0%bd%d0%b8%d1%8f/", "text": "Един от най-големите таланти на „Аякс“ е с тежки и дълготрайни увреждания на мозъка. 20-годишният Абделхак Нури припадна на контролата с „Вердер“. След като бе държан в кома близо седмица, лекарите съобщиха кошмарната новина. Сърцето на Нури работи добре, но не и мозъкът.„Луис Суарес от „Барселона“ публикува снимка от преди 10 години в туитър, на която е с малкия Абделхак и Клаас Ян Хунтелаар.", "date": "2017.07.14", "title": " Звезда на „Аякс“ с тежки увреждания"}
{"url": "https://trud.bg/%d0%bd%d0%b8%d0%ba%d0%be%d0%bb%d0%b0%d0%b9-%d0%bd%d0%b0%d0%bd%d0%ba%d0%be%d0%b2-%d1%82%d1%83%d0%bd%d0%b5%d0%bb-%d0%bf%d0%be%d0%b4-%d0%b2%d1%80%d1%8a%d1%85-%d1%88%d0%b8%d0%bf%d0%ba%d0%b0-%d1%89%d0%b5/", "text": "Тунел под връх Шипка ще има. Не защото е приоритет в предизборната и впоследствие управленската програма на ГЕРБ, а защото е жизнено важен. Това заяви от парламентарната трибуна министърът на регионалното развитие и благоустройството Николай Нанков, в отговор на въпрос от народния представител Донка Симеонова относно изграждането на тунела под връх Шипка.Министър Нанков обясни, тунелът е от стратегическо значение за страната ни, защото ще осъществява най-бързата връзка между Северна и Южна България в централната ѝ част.„Изграждането му ще улесни транспортните потоци в направление „север-юг“ и ще съдейства за преодоляване на дисбаланса в икономическото развитие на Северна и Южна България”, обясни регионалният министър.„За тунела е възложено разработване на разширен идеен проект. Целта на разработка включва обстойни геоложки проучвания, подробно геодезично заснемане в зоните на порталите на тунела Разработване на вариантни решения на системите, свързани с вентилацията, осветлението, противопожарната система, сигнализацията, телевизионен контрол, телефонна система, централен диспечерски пункт”, допълни още той.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.14", "title": " Николай Нанков: Тунел под връх Шипка ще има, жизнено важен е"}
{"url": "https://trud.bg/%d0%b8%d0%b7%d0%b4%d0%b8%d1%80%d0%b2%d0%b0%d1%82-%d0%b8%d0%b7%d0%b1%d1%8f%d0%b3%d0%b0%d0%bb-%d0%b0%d1%80%d0%b5%d1%81%d1%82%d0%b0%d0%bd%d1%82-%d0%be%d1%82-%d0%ba%d0%b8%d0%bb%d0%b8%d1%8f%d1%82%d0%b0/", "text": "Служители на полицейското управление във Велико Търново издирват Найден Николаев Данаилов на 39 г. от село Раданово, Община Полски Тръмбеш. На 9 юли  той е избягал от Следствения арест в областния град, където е бил приведен на 21 юни, във връзка с извършено от него тежко криминално престъпление.Беглецът е висок около 170 см., със слабо телосложение, гъста, права, черна коса и кафяви очи. Има татуировки на гърба и раменете.Полицейските служители от старата столица апелират към гражданите, които имат информация за местонахождението на издирвания да сигнализират на тел. 112, 062/ 662 234 или в най-близкото управление на МВР. Анонимността им ще бъде гарантирана.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.14", "title": " Издирват избягал арестант от килията в Търново"}
{"url": "https://trud.bg/%d0%b0%d0%bd%d1%82%d0%b8%d0%ba%d0%be%d1%80%d1%83%d0%bf%d1%86%d0%b8%d1%8f-%d0%bf%d0%be%d0%b2%d0%b4%d0%b8%d0%b3%d0%bd%d0%b0-%d0%be%d0%b1%d0%b2%d0%b8%d0%bd%d0%b5%d0%bd%d0%b8%d1%8f/", "text": "Спецзвеното “Антикорупция“ към СГП привлече като обвиняеми народните представители от „Воля“ Пламен Христов и Кръстина Таскова, след като миналия месец двамата се отказаха от депутатския си имунитет по .Пламен Христов е обвинен за това, че в периода от 03 април 2013 г. до края на 2015 г., в съучастие с Веселин Марешки, а в един от случаите и с Кръстина Таскова, е заплашил трима собственици на аптеки в градовете София и Видин с увреждане на имущество и други противозаконни действия с тежки последици за тях.Целта на Христов и съучастниците му е била да принуди собствениците на аптеките да се разпоредят със свое право – да прехвърлят дружествени дялове от управляваните от тях търговски дружества на търговски дружества, собственост или контролирани от Веселин Марешки или да прекратят търговската си дейност. В някои случаи целта му е била да принуди собствениците на аптеки да се задължат да купуват при неизгодни условия лекарства от неговия склад за лекарствени продукти.Собствениците на аптеки са заплашвани, че чрез целенасочен административен натиск – чрез извършване на тенденциозни проверки от Изпълнителната агенция по лекарствата и чрез нелоялни търговски практики, ще доведе до фалит търговските им дружества и ще ги принуди да преустановят дейността си.На Кръстина Таскова е предявено обвинение за извършено от нея в периода от края 2013 г. до края на 2015 г., в гр. Видин и в гр.София, в съучастие с Марешки и Христов престъпление по чл. 213а, ал.2, т.4 във вр. с ал.1 от НК.Пламен Христов и Кръстина Таскова са с мярка за неотклонение „Подписка“.На 23.06.2017 г., главният прокурор внесе искане за снемане имунитета на народните представители от ПП „Воля“ Пламен Христов и Кръстина Таскова. Христов и Таскова дадоха съгласие за възбуждане и провеждане на наказателно преследване срещу тях.Разследването продължава.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.14", "title": " “Антикорупция“ повдигна обвинения на Пламен Христов и Кръстина Таскова от „Воля“"}
{"url": "https://trud.bg/%d0%b8%d0%b7%d0%b4%d0%b8%d1%80%d0%b2%d0%b0%d1%82-%d0%b8%d0%b7%d1%87%d0%b5%d0%b7%d0%bd%d0%b0%d0%bb%d0%be-16-%d0%b3%d0%be%d0%b4%d0%b8%d1%88%d0%bd%d0%be-%d0%bc%d0%be%d0%bc%d0%b8%d1%87%d0%b5-%d0%be%d1%82/", "text": "Издирваното момиче от Лясковец днес след обед е открито в горнооряховското село Първомайци. Девойката била отишла при приятели. Намерена е жива и здрава.Полицията и близки на 16-годишното момиче от Лясковец обявиха по рано днес в социалните мрежи, че го издирват след като от два дни е в неизвестност.„Сестра ми е в неизвестност от 48 часа и е пусната за издирване. Моля всеки който я е виждал или може да ми даде информация да се свърже с мен на 0883526730“, гласи краткото съобщение на Ивелина Неделчева във Фейсбук.Тя търси 16-годишната си сестра Марина Цанкова, която е изчезнала преди два дни от Лясковец, където живее с родителите си. Момичето било видяно за последно около 23 часа на 12 юли пред блока след като по-рано се върнало  от кафе с приятели в Горна Оряховица. Това обясни разтревожената сестра, която живее и работи във Велико Търново.Полицията в Горна Оряховица и Лясковец е вдигната на крак за издирване на Марина, съобщиха от МВР.По непотвърдена информация Марина имала 100 лева в дебитната си карта и вероятно е  отишла да ги изхарчи с приятели.Момичето учело в Лясковец и било добра ученичка ,казаха още от полицията. Нямали данни да е отвлечена ,но по случая се работело усилено.", "date": "2017.07.14", "title": " Откриха невредимо изчезналото 16-годишно момиче от Лясковец\t\t\t"}
{"url": "https://trud.bg/%d0%b8%d0%b7%d0%b4%d0%b8%d1%80%d0%b2%d0%b0%d0%bd-%d0%b2-%d1%80%d1%83%d1%81%d0%b8%d1%8f-%d0%ba%d0%b0%d1%82%d0%be-%d1%80%d1%8a%d0%ba%d0%be%d0%b2%d0%be%d0%b4%d0%b8%d1%82%d0%b5%d0%bb-%d0%bd%d0%b0-%d0%bf/", "text": "Политическо убежище в България поиска Митрадевананда Свами, който руски власти издирват като ръководител на престъпна група за набиране на млади жени от Русия, Беларус и Украйна, които били принуждавани да проституират в Европа, Мексико и САЩ, съобщи.„В Русия има репресии. Мои последователи са били подложени на преследване от руската полиция. Днес, тези хора са в Израел и могат да свидетелстват в моя защита“, зави Свами пред бургаските магистрати, които днес гледат искането за екстрадицията му.Той беше задържан през май в Бургас. Негови последователи пък организираха мълчалив протест пред Съдебната палата в града, който продължава втори ден.Сред привържениците на Свами има и негови сънародници, които заявиха, че експресно са пристигнали Русия, за да го подкрепят веднага щом научили за съдебните неволи на сънародника си. Те огласиха с призиви за освобождаването му  и площад „Тройката“ в Бургас.", "date": "2017.07.14", "title": " Задържаният руски сексгуру иска политическо убежище у нас"}
{"url": "https://trud.bg/%d0%bb%d0%b5%d0%b2%d1%81%d0%ba%d0%b8-%d1%81%d1%82%d1%80%d0%b0%d0%b4%d0%b0-%d0%be%d1%82-%d0%bb%d0%b8%d0%bf%d1%81%d0%b0-%d0%bd%d0%b0-%d1%80%d0%b5%d0%b0%d0%bb%d0%b8%d0%b7%d1%8a%d0%bc/", "text": "„Левски“ страда от липса на реализъм. Ръководството на „сините“ в лицето на спортния директор Даниел Боримиров и наставника Николай Митов лично затвърдиха диагнозата след загубата с 0:1 от „Хайдук“ в Дугополие. И двамата анализираха по интересен начин визитата в Хърватия от втория предварителен кръг на Лига Европа.„Шансовете преди реванша са 50 на 50 – обяви клиширано треньорът. – Изиграхме добър мач. Получи се двуостър двубой, като реализирахме на 70% това, което бяхме замислили предварително. И ние, но и те, имаха своите атаки и възможности за гол. Оптимист съм и вярвам, че футболистите ще дадат 200% от себе си и ще играем за феновете.“. Ако сега анализираме думите на треньора, то ще открием, че някъде нишката се къса. Да, „сините“ имат шансове да бъдат краен победител, но за целта трябва да се поучат от грешките си преди реванша.В Дугополие се видя, че „Хайдук“ не само не е по-добрият отбор, за какъвто се смяташе, но и е напълно преодолим съперник. Пак там обаче лъсна и големият проблем – „Левски“ бе безобиден в офанзивен план, както бе и в Черна гора седмица по-рано срещу „Сутиеска“. Тенденция, която се затвърждава с времето, ако погледнем и мачовете през пролетта във вътрешния шампионат. В двете гостувания в Европа това лято българският тим имаше късмет, че не инкасира повече попадения.За въпросните 180 минути „сините“ не създадоха нито една креативна атака, а опасностите идваха единствено след статични положения. Нямаше я и „черната магия“ на Жуниор Мапуку. И тъй като говорим в случая за работата на Митов, можем да погледнем и по-глобално към статистиката като прибавим и визитата на „Иртиш“ (0:2) от 2013 година,. Тогава треньор пак беше той. Така „Левски“ е в серия от 270 минути без гол на чужд терен в евротурнирите при българския наставник. Все факти, които стряскат и подсказват за липса на манталитет и стил на игра.Въпреки всички тези факти Даниел Боримиров също изрази оптимизъм за реванша и се закани „Левски“ да атакува от първата минута. Трябва обаче на „Герена“ хубаво да осъзнаят, че 1:0 е възможно най-коварният резултат. И в София „сините“ трябва да играят преди всичко разумно. Защото никой не помни достойните отпадания, а големите победи, каквито при Митов засега липсват…", "date": "2017.07.14", "title": " „Левски“ страда от липса на реализъм"}
{"url": "https://trud.bg/%d0%bf%d1%80%d0%b0%d0%b2%d1%8f%d1%82-%d1%82%d1%80%d0%b0%d0%bd%d1%81%d0%bf%d0%be%d1%80%d1%82%d0%bd%d0%b0-%d1%81%d1%85%d0%b5%d0%bc%d0%b0-%d0%b7%d0%b0-%d0%bf%d0%be-%d0%b4%d0%be%d0%b1%d1%80%d0%b0-%d0%be/", "text": "Изработване на  схема за организацията на движението в града възложи Община Търговище, за да отпуши автомобилния трафика, който създава все повече проблеми особено в пиковите часове.До момента не е имало правена цялостна комуникационно-транспортната мрежа и генерален план за организация на движението. Изготвяни са само за отделни части от града, което с времето наслага проблеми с организацията и безопасността. Непрекъснато увеличаващият се брой превозни средства натоварва движението и води до образуване на задръствания, проблеми с паркирането и спазване на изискванията за безопасност и на пешеходци, и на автомобилисти.Една от целите на пътната схема, която трябва да се направи, е да подобри разпределението на транспортните и пешеходните потоци по вид, място и време. Тя ще включва предложения за подобряване на пропускателната способност  на натоварените кръстовища, реконструкции на съществуващи и изграждане на нови връзки и чрез определяне на режим за движение по еднопосочни улици. Ще предложи осигуряване на допълнителни места за паркиране и намаляване на конфликтните зони. Ще се даде възможност за обособяване на велосипедни алеи по улиците, където това е възможно. Очаква се това да доведе и до  подобряване на екологичните показатели като шум, вибрации и отработени газове.Проектът за транспортна схема ще бъде представен пред обществеността, за да се даде възможност за запознаване на гражданите и да се направят предложения за по-добра организация на движението, които да бъдат включени в окончателния вариант.Очаква се новият план да бъде готов до края на годината. Преди приемането той ще бъде обсъден и с компетентните институции по различните направления на действие, като Областната дирекция на МВР, Областно пътно управление и други.  План – схемата за организация на движението в Търговище ще бъде внесена за разглеждане и утвърждаване в Общинския съвет, съобщиха от местната администрация. ", "date": "2017.07.14", "title": " Правят транспортна схема за по-добра организация на движението в Търговище"}
{"url": "https://trud.bg/%d1%80%d0%b0%d0%b7%d0%ba%d1%80%d0%b8%d1%85%d0%b0-7-%d1%80%d0%b0%d0%b1%d0%be%d1%82%d0%b8%d0%bb%d0%bd%d0%b8%d1%86%d0%b8-%d0%b7%d0%b0-%d1%81%d0%ba%d0%b8%d0%bc%d0%b8%d1%80%d0%b0%d1%89%d0%b8-%d1%83%d1%81/", "text": "Открити са 7 работилници за изработване на скимиращи устройства и са повдигнати обвинения на шестима участници в престъпната схема, съобщиха от пресцентъра на МВР.Специализирана полицейска операция с цел неутрализиране на организирана престъпна група, ангажирана с извършването на престъпления с електронни платежни инструменти, в частност изготвяне на скимираща техника, е реализирана на 12 и 13 юли.Действията са проведени под ръководството на Специализираната прокуратура на територията на областите София, Пазарджик, Русе, Варна, Добрич и Велико Търново.В хода на операцията са извършени процесуално-следствени действия на 24 адреса и 13 моторни превозни средства, задържани са 15 български граждани. Само на територията на столицата са реализирани претърсвания на 12 адреса и на 9 моторни превозни средства, в рамките на 24 часа били задържани 11 лица.Установени са 3 работилници за скимираща техника, една от която била в апартамент в жилищна сграда, обособен и предназначен единствено за изготвяне на скимиращо оборудване. От там са иззети множество метални, пластмасови заготовки за различен тип скимиращи устройства, калъпи за производство на части за АТМ, панели и клавиатури за банкомати, множество скимиращи устройства, предназначени за копиране на данни от банкови карти. Открити са също така ПОС терминали, банкови карти, бели пластики, както и пистолет „Макаров“ със заличен сериен номер и 50 боеприпаси.Други две работилници за скимираща техника са установени при извършени процесуално-следствени действия на 5 адреса на територията на Варна. Там са задържани други двама участници в престъпната дейност, иззети са множество електронни компоненти за АТМ, лайсни, усти с вградени четци, инструменти, ПОС терминал, пластики, множество мини камери с платки, 18 усти и метални пластини.При претърсване на три адреса на територията на Велико Търново е задържан друг съучастник в престъпния занаят, там също е установена работилница за скимиращо оборудване, от която са иззети платки, камери, усти и други елементи, предназначени за изготвянето на скимираща техника.Следваща аналогична работилница е открита при претърсвания на два адреса в Русе, в която са намерени картово устройство за банкомат, куфар с електронни части за банкомати и множество детайли, предназначени за изготвяното на скимиращи устройства, задържан е и местен жител, занимаващ се с престъпната дейност. Друг съучастник е установен при предприетите оперативни действия на два адреса в Добрич и с. Мокрище.Общият брой на установените работилници за скимираща техника на територията на страната е 7, като от всички за иззети голямо количество скимиращо оборудване, предназначено за копиране на данни от банкови карти.По случая е образувано досъдебно производство под наблюдението на Специализирана прокуратура, обвинения са повдигнати на 6 лица, едно от които е обявено за издирване. Работата по случая продължава.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.14", "title": " Разкриха 7 работилници за скимиращи устройства"}
{"url": "https://trud.bg/%d0%bb%d0%b5%d0%ba-%d0%b0%d0%b2%d1%82%d0%be%d0%bc%d0%be%d0%b1%d0%b8%d0%bb-%d0%b1%d0%bb%d1%8a%d1%81%d0%bd%d0%b0-%d1%81%d0%ba%d1%83%d1%82%d0%b5%d1%80-%d0%ba%d1%80%d0%b0%d0%b9-%d0%be%d1%80%d0%bb%d0%be/", "text": "Катастрофа между лек автомобил и скутер е станала в района на пл. „Орлов мост“, съобщиха от МВР.По първоначална информация има един пострадал – шофьорът на скутера.Той е транспортиран  в болнично заведение за преглед.Сигналът за инцидента е подаден в 14.46 часа.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.14", "title": " Лек автомобил блъсна скутер край „Орлов мост“"}
{"url": "https://trud.bg/%d0%bf%d1%80%d0%b8%d0%b2%d0%bb%d1%8f%d0%ba%d0%be%d1%85%d0%b0-%d0%ba%d0%b0%d1%82%d0%be-%d0%be%d0%b1%d0%b2%d0%b8%d0%bd%d1%8f%d0%b5%d0%bc-%d0%b0%d0%bb%d0%ba%d0%be%d1%85%d0%be%d0%bb%d0%b5%d0%bd-%d0%b1/", "text": "Окръжна прокуратура-Пловдив привлече в петък като обвиняем и задържа за срок от 72 часа с постановление на наблюдаващия прокурор собственика на алкохолната фабрика „Джиро Трейд” ООД Тодор Нечелчев за причиняване на смърт по непредпазливост при катастрофа.На 49-годишния мъж от село Първенец е повдигнато обвинение за това, че на 13 юли (четвъртък) на кръстовището на ул. „Авксентий Велешки“ и ул. „Велико Търново“ при управление на джип „Нисан Навара“ е нарушил правилата за движение и по непредпазливост е причинил смъртта на 85-годишния велосипедист П.С. – престъпление по чл. 343 ал. 1 буква „В“ във връзка с чл. 342 ал. 1 от Наказателния кодекс. По делото се извършват активни процесуално-следствени действия. Причината за катастрофата се установява чрез назначената по досъдебното производство автотехническа експертиза, допълниха от държавното обвинение.Обвиняемият Тодор Неделчев е осъждан и наскоро е излежал в Пловдивския затвор петгодишна присъда като поръчител на серия палежи в региона. Предвиденото от закона наказание за престъплението, в което Неделчев сега е обвинен, е лишаване от свобода от две до шест години.", "date": "2017.07.14", "title": " Привлякоха като обвиняем алкохолен бос за убийство на пътя\t\t\t"}
{"url": "https://trud.bg/%d1%82%d1%80%d1%83%d0%bf-%d0%b8%d0%b7%d0%bf%d0%bb%d1%83%d0%b2%d0%b0-%d0%b2-%d0%bc%d0%be%d1%80%d0%b5%d1%82%d0%be-%d0%bf%d1%80%d0%be%d0%b2%d0%b5%d1%80%d1%8f%d0%b2%d0%b0%d1%82-%d0%b4%d0%b0%d0%bb%d0%b8/", "text": "Труп на мъж изплува в морето на Бургас. В района на моста туристи се натъкнали на зловеща гледка. Полицията проверява самоличността му, включително дали това не е изчезналият преди повече от 10 дни иманяр в Руенско. 53 годишният Васил Канев бе обявен за общодържавно издирване.Както „Труд“ писа, . Заедно със свои приятели той тръгнал за находки. Близо до пещера те се разделили и се уговорили да се върнат, но по- късно той не се появил в уречения час.От този момент е издирван, претърсен бе целия район наоколо, включително пещерата. Отначало мобилния му телефон давал свободно, после – че няма връзка. Полицията официално не потвърди версията, че трупът е на иманяра.Проверяваме всички възможни версии, каза гл. комисар Калоян Калоянов, шеф на ОД на МВР. Междувременно това е пети случай на труп в морето само за броени дни. 62 годишен руски турист се е удавил на плажа в Равда. По случая се води досъдебно производство.В сряда вечерта чешка туристка се удави в Слънчев бряг. Сред вълните изчезна 11 годишно дете- виетнамче, което плажувало заедно с нея и сестричката си. Преди това таксиметров шофьор бе открит удавен в района на пристанището в Несебър.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.14", "title": " Труп изплува в морето, проверяват дали не е на издирван иманяр"}
{"url": "https://trud.bg/%d1%88%d1%83%d0%bc%d0%b5%d0%bd%d1%86%d0%b8-%d0%bf%d1%80%d0%b5%d0%b8%d0%b7%d0%bf%d1%8a%d0%bb%d0%bd%d0%b8%d1%85%d0%b0-%d0%bf%d0%bb%d0%b0%d0%bd%d0%b0-%d0%b7%d0%b0-%d0%b4%d0%b0%d0%bd%d1%8a%d1%86%d0%b8/", "text": "Шуменци преизпълниха очакванията на общината с вноските си за данък сгради, смет и автомобили. Най-висока е събираемостта при таксата за битови отпадъци и за първите шест месеца на годината са постъпили над 4,344 млн.лв., което е 67% от очакваното за годината. Близо 750 000 лв. от сумата са внесени борчове от минали години, отчитат от общината. От собствениците на коли общината е събрала над 2,1 млн.лв. или 60% от очакваното за цялата година, като от тази сума над 517 000 лв. са за предходни години. Данъкът върху недвижимите имоти е със събираемост над 2 млн.лв. или 64% от планираното. От кметството отчитат, че увеличените постъпления са в резултат на взети мерки от страна на администрацията. Поканите за доброволно изпълнение на неплатените в срок задължения от предходни години бяха изпратени заедно с годишните съобщения за дължимия данък върху недвижимите имоти и такса битови отпадъци, съобщават от кметстмото. Образувани са 627 изпълнителни дела с открити задължения в размер на 967 045 лв., а към полугодието от тях вече са събрани 148 000 лв.", "date": "2017.07.14", "title": " Шуменци преизпълниха плана за данъците"}
{"url": "https://trud.bg/%d1%80%d1%83%d0%bc%d0%b5%d0%bd-%d1%80%d0%b0%d0%b4%d0%b5%d0%b2-%d0%b8-%d0%b8%d0%bb%d0%b8%d1%8f%d0%bd%d0%b0-%d0%b9%d0%be%d1%82%d0%be%d0%b2%d0%b0-%d1%80%d0%b0%d0%b7%d0%b3%d0%be%d0%b2%d0%b0%d1%80%d1%8f/", "text": "Процесът на цифровизация в ЕС е от изключително значение за европейските граждани, ще облекчи административното обслужване и ще насърчи процеса на европейска интеграция. Това беше подчертано на среща на „Дондуков“ 2 на държавния глава Румен Радев, вицепрезидента Илияна Йотова и европейския комисар по цифрова икономика и общество Мария Габриел. Президентът и вицепрезидентът поздравиха Мария Габриел с новия и пост и поетия важен за Европейския съюз и страната ни ресор, съобщиха от прессекретариата на държавния глава.По време на срещата беше подчертано, че цифровизацията е важно средство за стимулирането на икономическия растеж и създаването на повече възможности за гражданите в по-слабо развитите региони на ЕС, включително и за България. Президентът Радев и вицепрезидентът Йотова потвърдиха готовността си да подкрепят работата на българския представител в Европейската комисия.Мария Габриел запозна държавния глава и вицепрезидента със своите приоритети, насочени към цифровизация на икономиката, неприкосновеността в интернет, киберсигурността и други. Според Мария Габриел ЕС трябва да потвърди своя ангажимент към държавите от Западните Балкани, да работи за повече свързаност в региона, и естествена стъпка в тази насока е отпадането на роуминга в Югоизточна Европа.Европейският комисар отправи покана към държавния глава да се включи в Европейската дигиталната асамблея, която ще се проведе през 2018 г. година в София, в рамките на Българското председателство на Съвета на ЕС.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.14", "title": " Румен Радев и Илияна Йотова разговаряха с Мария Габриел\t\t\t"}
{"url": "https://trud.bg/%d0%bf%d1%80%d0%be%d0%b2%d0%b5%d1%80%d1%8f%d0%b2%d0%b0%d1%82-%d0%b4%d0%b0%d0%bb%d0%b8-%d1%80%d0%be%d0%bc%d0%b8-%d1%81%d0%b0-%d0%b1%d0%b8%d0%bb%d0%b8-%d1%88%d0%be%d1%84%d1%8c%d0%be%d1%80-%d0%b2-%d0%bf/", "text": "Апелативният прокурор на Пловдив Иван Даскалов се самосезира и разпореди на Окръжна прокуратура-Пазарджик да извърши проверка по повод публикации в медиите за извършен побой на шофьор в Пещера.Проверката, разпоредена от апелативния прокурор Иван Даскалов е във връзка с материал под заглавие „Поредно безчинство, роми пребиха зверски шофьор на автобус в Пещера”, и трябва да приключи в тридневен срок, като за резултатите от нея медиите ще бъдат своевременно уведомени. Информацията, появила се в столичен сайт, е по сигнал на читател, който станал „свидетел” как опечалени роми пребили шофьор на автобус, нает да ги вози на погребение в Пещера, след като побеснели, че в рейса нямало климатик. Тогава накарали шофьора да ги вози до гробищата на отворени врати, но той отказал и по тази причина десетина от 70-те пътника в автобуса се нахвърлили върху него и го смлели от бой. Според автора на сигнала случката била отпреди няколко дни, но досега е прикривана, макар че веднага била повикана полиция и при появата й ромите се разбягали.След час служителите на реда отишли да арестуват побойниците, но били посрещнати в ромския квартал с резачки за дърва и колове, при което полицаите се оттеглили, твърди още подателят на сигнала. Според него има подадена жалба за инцидента, а пострадалият е освидетелстван с медицинско свидетелство за нанесени средни и тежки телесни повреди, но от местната полиция в Пещера отказали отказват да продължат работа по случая и до момента няма нито един задържан за зверския побой над автобусния шофьор, който бил умело прикрит и потулен от институциите в родопския град.Според говорителя на Областна дирекция на МВР-Пазарджик Мирослав Стоянов въпросната информация е силно преувеличена, макар че в полицията имали данни за подобен случай и подаден сигнал, но не от шофьора на рейса, а от баща му.„Веднага на място е изпратен полицейски екип, но когато колегите са отишли, рейсът вече е бил тръгнал. Сами разбирате, че няма как пребит човек да шофира, още повече пък да вози пътници. По наши данни става дума единствено за спречкване и заплахи, а не за нанесен побой. Ако някой има информация за по-сериозно престъпление, нека подаде сигнал до полицията в Пещера или най-близкото РУ наъ МВР, готови сме да се отзовем веднага. Но да се представят и преекспонират преувеличени и непроверени неща, особено след случилите се няколко етнически конфликта в страната само през последните дни, е не само некоректно, но и опасно“, коментира още Мирослав Стоянов.", "date": "2017.07.14", "title": " Проверяват дали роми са били  шофьор в Пещера\t\t\t"}
{"url": "https://trud.bg/%d0%b4%d0%be%d0%b6%d0%b8%d0%b2%d0%be%d1%82%d0%b5%d0%bd-%d0%b7%d0%b0%d1%82%d0%b2%d0%be%d1%80-%d0%b7%d0%b0-%d1%83%d0%b1%d0%b8%d0%b9%d1%81%d1%82%d0%b2%d0%be-%d0%bd%d0%b0-%d0%bc%d0%b8%d1%82%d0%bd%d0%b8/", "text": "На доживотен затвор при специален режим за убийството на старши митнически инспектор Георги Дребчев бе осъден днес от Пловдивския окръжен съд подсъдимият Божидар Атанасов.Той бе признат за виновен в това, че на 13 юни 1999 г. пред вход Г на блок 131 на жилищен район „Тракия” в града под тепетата предумишлено и с користна цел е умъртвил служителя на Митница Пловдив Георги Дребчев – престъпление по член 116, ал.1, т.7 и т.9 във връзка с чл. 115 във връзка с чл. 20, ал.2 във връзка с ал.1  и чл.54 от Наказателния кодекс.Пловдивските окръжни магистрати пратиха за 15 години и 6 месеца зад решетките при първоначален строг режим и бизнесмена Иван Карабелов, който бе признат за виновен, че в съучастие с починалия на 3 февруари 2012 г. бивш кмет на Съединение Евгений Маринчешки като подбудител, умишлено е склонил Божидар Атанасов да извърши престъпление с користна цел и да умъртви Георги Дребчев.Богидар Атанасов и Иван Карабелов са осъдени да заплатят общо 200 000 лв. обезщетение за причинените неимуществени щети от престъплението си на двамата наследници на Георги Дребчев – по 100 000 лв. за всеки от частните обвинители. Присъдата подлежи на обжалване и протест в 15-дневен срок пред Апелативен съд-Пловдив.", "date": "2017.07.14", "title": " Доживотен затвор за убийство на митничар"}
{"url": "https://trud.bg/%d1%81%d1%8e%d0%bb%d0%b5%d0%b9%d0%bc%d0%b0%d0%bd-%d0%b3%d1%8c%d0%be%d0%ba%d1%87%d0%b5-%d0%b3%d1%8e%d0%bb%d0%b5%d0%bd-%d1%80%d0%b0%d0%b7%d0%bf%d0%be%d0%bb%d0%b0%d0%b3%d0%b0-%d1%81-%d0%be%d1%80%d0%b3/", "text": "„Пуч, организиран от хунта” – така турският посланик у нас Сюлейман Гьокче определи опита за преврат в южната ни съседка преди година. Според него зад събитията от 15 юли 2016 г. стои опозиционният духовник Фетхуллах Гюлен, предаде .Сюлейман Гьокче беше категоричен, че т.нар организация ФЕТО разполага със свои организационни структури в 150 държави по света, включително и в България. По думите му става дума за култ към личността, който изисква пълно подчинение.В отговор на въпрос той беше категоричен, че турското правителство не подпомага български партии.Турският посланик у нас каза още, че се надява скоро извънредното положение в страната му да бъде отменено и обясни, че няма погазване на човешките права и демокрацията, а опит за баланс в името на това Турция да се предпази от терор.Посланикът обясни, че се води разследване срещу 169 хиляди души. „Около 50 хиляди от тях са били задържани и арестувани и срещу тях е започнало съдебно производство. Останалите от разследваните лица бяха освободени, тъй като се сметна, че срещу тях няма достатъчно доказателства за повдигане на обвинение”, заяви той.По думите му не са верни съобщенията за стотици хиляди арестувани и допълни, че се разследват случаите, в които властите са превишили правомощията си при задържания.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.14", "title": " Сюлейман Гьокче: Гюлен разполага с организационни структури и в България"}
{"url": "https://trud.bg/%d0%bf%d1%80%d0%be%d0%b2%d0%b5%d1%80%d1%8f%d0%b2%d0%b0%d1%82-%d1%8f%d0%b7%d0%be%d0%b2%d0%b8%d1%80%d0%b8%d1%82%d0%b5-%d0%b2-%d0%b4%d0%b5%d1%81%d0%b5%d1%82%d1%82%d0%b5-%d0%be%d0%b1%d1%89%d0%b8%d0%bd/", "text": "Комисия, назначена със заповед на областния управител на Велико Търново проф. д-р Любомира Попова, извършва проверка на язовирите на територията на десетте общини в региона.Инспекцията е по график и ще продължи до края на септември. Експертите правят технически преглед на аварийното планиране на язовирните стени и съоръженията към тях. Вече са проверени 63 общински язовира на територията на общините Елена, Златарица, Горна Оряховица, Свищов и Стражица.Предстоят проверки в Павликени, Сухиндол, Полски Тръмбеш, Лясковец и Велико Търново. Експертната група, която се състои от представители на Държавна агенция за метрологичен и технически надзор, Регионална Дирекция „Пожарна безопасност и защита на населението“ Велико Търново, Басейнова дирекция и Областна администрация Велико Търново е установила, че проверените язовири са в обща добро състояние. На няколко са връчени предписания за отстраняване на растителност по язовирната стена и по нейната корона.Целта на проверките на язовирите е осигуряване и гарантиране на безопасната им експлоатация, чрез засилен контрол с цел недопускане на риск за живота и здравето на хората. Към този момент няма непосредствена опасност от преливане на никой от проверените язовири.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.14", "title": " Проверяват язовирите в десетте общини във Великотърновска област"}
{"url": "https://trud.bg/%d1%83%d0%b1%d0%b8%d0%b5%d1%86%d1%8a%d1%82-%d1%81%d1%82%d0%b5%d1%84%d0%b0%d0%bd-%d1%81%d1%82%d0%b0%d0%bd%d0%b5%d0%b2-%d0%be%d1%82%d0%b8%d0%b2%d0%b0-%d0%b2-%d0%bf%d1%81%d0%b8%d1%85%d0%b8%d0%b0%d1%82/", "text": "Обвиненият за  на приятелката си Виола Стефан Станев, отива в психиатрията в ловешкия затвор, реши Софийският градски съд, информира .Той ще бъде въдворен в специализираното заведение за един месец. Там трябва да му бъдат направени изследвания, която да установят дали той е бил вменяем към момента на убийството.Преди години пък Станев е бил в психиатричната болница в Курило заради психотичен епизод, отключен от злоупотреба с наркотични вещества.Главният прокурор вече разпореди проверка на петима обвинители и на служители в МВР, които са подценили опасността в поведението на Станев.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.14", "title": " Обвиненият за убийството на Виола Стефан Станев отива в психиатрията на ловешкия затвор"}
{"url": "https://trud.bg/%d0%be%d0%b1%d0%b2%d0%b8%d0%bd%d1%8f%d0%b2%d0%b0%d1%82-%d0%b1%d0%be%d1%80%d1%88%d0%be%d1%88-%d0%bd%d0%b0-20-%d1%8e%d0%bb%d0%b8/", "text": "Бившият изпълнителен директор на НДК Мирослав Боршош ще бъде обвинен за неправомерни харчове на пари за българското председателство на ЕС. Това ще стане на 20 юли, когато Боршош трябва да се яви в следствения отдел на Софийска градска прокуратура.Бившият шеф на НДК сам съобщи в профила си във фейсбук, че е получил призовка. Ето какво написа той: „Градският прокурор на София Емилия Русинова и говорителят на главния прокурор Румяна Арнаудова съобщиха днес, че разследването по случая НДК продължава и опровергаха публикации, че ще ми бъде повдигнато обвинение. Часове по-рано обаче аз получих призовка да се явя като обвиняем. Дали някой самостоятелно не бърза да изпълни нечия поръчка? Сега не знам какво да направя – да ида или да не ида? Това е въпросът!“От СГП отказаха коментар.", "date": "2017.07.14", "title": " Обвиняват Боршош на 20 юли\t\t\t"}
{"url": "https://trud.bg/%d0%bc%d0%b8%d1%80%d0%be%d1%81%d0%bb%d0%b0%d0%b2-%d0%b1%d0%be%d1%80%d1%88%d0%be%d1%88-%d0%b5-%d0%bf%d0%be%d0%bb%d1%83%d1%87%d0%b8%d0%bb-%d0%bf%d1%80%d0%b8%d0%b7%d0%be%d0%b2%d0%ba%d0%b0-%d0%ba%d0%b0/", "text": "Бившият директор на Националния дворец на културата Мирослав Боршош е призован в Столичното следствие в качеството му на обвиняем. За това съобщи самият той във Фейсбук.Боршош трябва да се яви на 20 юли (четвъртък) в офиса на Специализираното звено “Антикорупция” на Софийската градска прокуратура на ул. “Съборна” в София.В интернет той публикува и факсимиле на призовката с уточнението, че е заличил единствено личните си данни и телефона на следователя.Доскорошният директор на НДК подаде оставка в началото на месеца, след като беше освободен от принципала – министърът на европредседателството Лиляна Павлова. По лично разпореждане на премиера, той бе върнат на поста, а управлението бе прехвърлено на министъра на културата Боил Банов. Боршош, обаче, подаде оставка заради стартиралите проверки на АДФИ, Сметната палата и прокуратурата.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.14", "title": " Мирослав Боршош е получил призовка като обвиняем"}
{"url": "https://trud.bg/%d1%82%d0%b5%d0%bb-112-%d0%b5-%d0%b1%d0%b5%d0%b7-%d0%bf%d0%be%d0%b4%d0%b4%d1%80%d1%8a%d0%b6%d0%ba%d0%b0-%d0%be%d1%82-2-%d0%b3%d0%be%d0%b4%d0%b8%d0%bd%d0%b8/", "text": "Предприети са мерки за възстановяване на работата на спешния телефон 112, заяви вчера по време на парламентарния контрол вътрешният министър Валентин Радев. Той увери, че работата на системата не е спряла, но трябва да се осигури техническа поддръжка на системата и да бъде въведена в експлоатация новата версия на софтуера.Както писа “Труд”, телефонът за спешни повиквания често блокира и бави сигнали до пожарната, Спешна помощ и полицията.“Версията на софтуера е от 2006 г. и е актуализирана през 2010 г. Причините, поради които не е актуализиран е, че към април 2015 г., когато изтича последният договор за следгаранционна поддръжка, не е била налична новата версия. В момента обществената поръчка е спряна. Вероятно ще има нов конкурс или пряко договаряне. Нещата са направени така, че някой да взема много големи пари за поддръжка. Имам уверението, че то може да бъде направено с не толкова много средства”, обясни Радев на депутати.", "date": "2017.07.14", "title": " Тел. 112 е без поддръжка от 2 години"}
{"url": "https://trud.bg/%d0%b4%d0%b6%d0%b5%d0%b9%d0%bc%d1%81-%d0%bc%d0%b0%d1%82%d0%b8%d1%81-%d1%81%d0%b0%d1%89-%d0%bd%d1%8f%d0%bc%d0%b0-%d0%b4%d0%be%d0%ba%d0%b0%d0%b7%d0%b0%d1%82%d0%b5%d0%bb%d1%81%d1%82%d0%b2%d0%b0-%d1%87/", "text": "Американският министър на отбраната Джеймс Матис заяви, че не може да потвърди дали лидерът на „Ислямска държава“ Абу Бакр Ал Багдади е мъртъв, предаде .„Ако знаехме, щяхме да кажем още сега. Не мога да го потвърдя или отрека“, заяви Матис.„Подходът ни е да приемем, че той е жив, докато не бъде доказано друго. Точно сега не мога да докажа друго“, каза бившият генерал от морската пехота.По-рано тази седмица „Сирийската обсерватория за човешки права“ заяви, че самопровъзгласилият се .АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.14", "title": " Джеймс Матис: САЩ няма доказателства, че лидерът на „Ислямска държава“ е мъртъв"}
{"url": "https://trud.bg/%d1%82%d0%b5%d1%85%d0%bd%d0%b8%d1%87%d0%b5%d1%81%d0%ba%d0%b8%d1%8f%d1%82-%d0%ba%d0%be%d0%bc%d0%b8%d1%82%d0%b5%d1%82-%d0%be%d1%82%d0%ba%d0%b0%d0%b7%d0%b0-%d0%bf%d1%80%d0%be%d0%bc%d1%8f%d0%bd%d0%b0/", "text": "Техническият комитет на Българския институт по стандартизация (БИС) реши днес да не се актуализира БДС стандартът при киселото мляко при опаковките. Припомняме, че пръв в. „Труд“ предупреди, че се подготвя подмяна на БДС стандарта за киселото мляко. Искания бяха внесени както за количеството на двата основни щама в българско кисело мляко – лактобацилус булкарикус и стрептококус термофилус, така и да се разрешат друг вид опаковки за млякото, освен досега позволените от полистиирен (PS).След публикациите на „Труд“ Министерство на земеделието оттегли искането си за промяна на двата щама. Експерти вече предупредиха, че промяната на стандарта ще доведе до подмяна на българското кисело мляко с йогурт.", "date": "2017.07.14", "title": " Техническият комитет отказа промяна на стандарта за опаковките на киселото мляко"}
{"url": "https://trud.bg/%d0%be%d1%81%d1%82%d0%b0%d0%b2%d0%b0%d1%82-%d0%b2-%d0%b0%d1%80%d0%b5%d1%81%d1%82%d0%b0-%d0%be%d0%b1%d0%b2%d0%b8%d0%bd%d0%b5%d0%bd%d0%b8%d1%82%d0%b5-%d0%b2-%d0%bf%d0%be%d0%b1%d0%be%d0%b9-%d0%bd%d0%b0/", "text": "Обвинените за  в Монтана остават в ареста, предаде .Тримата мъже бяха задържани и обвинени в хулиганство ден след побоя, разразил се на 5 юли вечерта на скейтборд площадка в града.Причина за инцидента стана внезапно появило се на рампата малко дете, чийто баща започнал саморазправа с тийнейджърите. Докато едно от децата се обаждало на 112, бащата извикал други възрастни за подкрепление в боя.В началото на седмицата двама от мъжете останаха в ареста, а трети беше освободен срещу парична гаранция от 2000 лв.Тричленен състав на Окръжния съд потвърди, че и за тримата е налице обосновано предположение, че могат да се укрият или да извършат друго престъпление.Пред съда обвинените изразиха съжаление за случилото се и признаха, че като по-възрастни е трябвало да реагират и по друг начин.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.14", "title": " Остават в ареста обвинените в побой над скейтбордисти от Монтана"}
{"url": "https://trud.bg/%d0%bc%d1%8a%d0%b6-%d1%80%d0%b0%d0%bd%d0%b8-%d1%81-%d0%bd%d0%be%d0%b6-%d1%88%d0%b5%d1%81%d1%82%d0%b8%d0%bc%d0%b0-%d1%87%d1%83%d0%b6%d0%b4%d0%b5%d1%81%d1%82%d1%80%d0%b0%d0%bd%d0%bd%d0%b8-%d1%82%d1%83/", "text": "Въоръжен с нож мъж рани шестима чуждестранни туристи в Египет. Атаката се случи на плаж в Хургада на Червено море, съобщават световните медии.Все още няма информация за смъртни случаи.Нападателят е арестуван, и в момента властите го разпитват за да научат мотивите му, заявиха от египетското Министерство на вътрешните работи.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.14", "title": " Мъж рани с нож шестима чуждестранни туристи в Египет"}
{"url": "https://trud.bg/%d0%bc%d0%be%d1%81%d0%ba%d0%b2%d0%b0-%d0%b7%d0%b0%d0%bf%d0%bb%d0%b0%d1%88%d0%b8-%d0%b4%d0%b0-%d0%b8%d0%b7%d0%b3%d0%be%d0%bd%d0%b8-us-%d0%b4%d0%b8%d0%bf%d0%bb%d0%be%d0%bc%d0%b0%d1%82%d0%b8/", "text": "„Вашингтон не само не отмени решението за въдворяването на нашите сътрудници, но и отказва да издаде визи на тези, които трябва да заминат на тяхно място“, заяви на редовен брифинг говорителката на руското МВнР Мария Захарова, която предупреди за аналогични мерки.Миналия декември администрацията на Барак Обама обяви за персона нон грата 35 руски дипломати и конфискува две дипломатически вили край Ню Йорк и в щата Мериленд. Стъпката бе в отговор на приписвани на Русия хакерски атаки срещу американски институции.„Не бихме искали да се стига до крайни мерки. Никога не бързаме с подобни неща, но паузата доста се проточи. Ако американските партньори не разбират от друго, ние имаме с какво да отговорим“, заплаши Захарова. Тя допълни, че Кремъл разчита на по-конструктивен подход в този въпрос след срещата на президентите Владимир Путин и Доналд Тръмп в Хамбург миналата седмица.Ден по-рано съветникът Тръмп Себастиан Горка обвърза разрешаването на проблема с напредъка в разрешаването на сирийския конфликт и призна, че се обмисля връщането на руската дипломатическа собственост. Той обаче посочи, че САЩ искат „сътрудничество“. „Знаете, че повече от 400 000 души бяха убити в Сирия, което е ужасяващо. Искаме актове на добра воля от страна на Кремъл с оглед на примирие. След това вероятно има шанс да стане това, което иска държавният секретар Рекс Тилърсън – подобряване на отношенията между Вашингтон и Москва“, каза Горка пред Си Ен Ен.Преди това група сенатори – републиканци и демократи, се обявиха категорично против връщането на вилите на руското МВнР.", "date": "2017.07.14", "title": " Москва заплаши да изгони US дипломати\t\t\t"}
{"url": "https://trud.bg/%d1%81%d1%82%d0%b5%d1%84%d0%b0%d0%bd-%d0%ba%d0%be%d0%bd%d1%81%d1%82%d0%b0%d0%bd%d1%82%d0%b8%d0%bd%d0%be%d0%b2-%d0%bf%d1%80%d0%be%d0%b1%d0%bb%d0%b5%d0%bc%d1%8a%d1%82-%d1%81-%d0%b0%d0%b3%d1%80%d0%b5/", "text": "Проблемът с агресията над медици не е в здравеопазването, а в правораздаването. Това заяви бившият министър на здравеопазването Стефан Константинов по . „Като цяло българските пациенти уважават лекарите и са благодарни. Разбира се, има и случаи, като този в „Шейново”, но това са действия на изолирани индивиди”, добави той.По думите му извършителите на нападения срещу медици не са представителна извадка на обществото и не бива лекарите да се поставят в позиция на обиждани и онеправдани. Въпреки това, Константинов заяви, че подкрепя протестите на колегите си, но е важно какво ще се случи след това.„Само трима души са осъдени ефективно за нападение над медици. Имаме системен проблем и той касае не само здравеопазването. Обект на нападения стават учители, журналисти, обикновени хора – това е проблем на цялото общество и топката е по-скоро в съдебната система”, допълни още бившият министър.„Инвитрото не е метод, с който ще преборим демографската криза. Инвитрото е метод, с който ще излекуваме едно семейство от много тежко нещо – да няма деца”, категоричен е Константинов. „Демографската криза е не защото хората в България са стерилни или не правят секс, а защото не са сигурни за бъдещето и не им харесва общата среда”, допълва той.По думите му помощта за едно семейство, което има репродуктивни промени, е достатъчна, за да се оправдаят държавните средства.Според Константинов, трябва да бъде специален регистър, който да следи за успеваемостта на всяка болница, която извършва тази процедура. „Трябва да има прозрачност, да има регистър, който да е публично достояние и лечебните заведения да се оценяват по еднакви критерии”, категоричен е той.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.14", "title": " Стефан Константинов: Проблемът с агресията над медици не е в правораздаването"}
{"url": "https://trud.bg/%d1%80%d0%b0%d0%b9%d0%be%d0%bd%d0%bd%d0%b0-%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0-%d0%bf%d0%bb%d0%be%d0%b2%d0%b4%d0%b8%d0%b2-%d0%bf%d1%80%d0%b8%d0%b2%d0%bb%d0%b5%d1%87-2/", "text": "Районна прокуратура-Пловдив привлече днес като обвиняем 60-годишния Антон Д. за държане на акцизни стоки без бандерол – престъпление по чл. 234 ал. 1 от Наказателния кодекс.На 13 юли (четвъртък) в Пловдив служители на отдел „Икономическа полиция“ към Областна дирекция на МВР-Пловдив извършили проверка в лек автомобил, марка „Ланчия Зета“, управляван от обвиняемия Антон Д. и в багажника на колата били  намерени и иззети 50 хиляди къса цигари без акцизен бандерол от една и съща марка и разпределени в 2500 кутии.  Обща стойност на иззетите цигари е 11 750 лева, а дължимият акциз е общо 9 750 лева.Днес обвиняемият Антон Д. е задържан за срок от 72 часа с постановление на наблюдаващия прокурор. Под ръководството на Районна прокуратура-Пловдив продължават процесуално-следствени действия по случая.", "date": "2017.07.14", "title": " Районна прокуратура-Пловдив привлече като обвиняем и задържа 60-годишен мъж за контрабанда на цигари за 11 750 лева"}
{"url": "https://trud.bg/%d0%b0%d0%bd%d1%82%d0%be%d0%bd-%d0%b3%d0%b5%d0%bd%d0%be%d0%b2-%d0%be%d0%b1%d0%b2%d0%b8%d0%bd%d0%b5%d0%bd-%d0%b7%d0%b0-%d1%82%d0%be%d1%80%d0%bc%d0%be%d0%b7-%d0%bd%d0%b0%d0%b4-%d0%ba%d0%be%d0%bd%d0%ba/", "text": "Шефът на Областната дирекция по безопасност на храните (ОДБХ) за София и бивш международен футболен съдия Антон Генов бе обвинен в престъпление по служба. Той е подведен под наказателна отговорност за това, че е подпомагал фирма, в която е работил синът му, като е “разчиствал” нейни конкуренти. Това съобщиха вчера от Специализирано звено “Антикорупция” към Софийска градска прокуратура.Според обвинението през 2016 г. Генов се намесил в бизнеса с изкупуване на отработена мазнина от столичните заведения, която после се преработва в биогориво. Прокурорите отбелязват, че агенцията не е следвало да се занимава с олио от фритюрници, което не е храна, а отпадък. На 3 октомври м.г. шефът на ОДБХ наредил проверка на склад на дружество в Нови Искър. Там били иззети 8180 литра отработена мазнина и 39 неупотребявани бидони. По това време синът на Генов работел във фирма, която има същия бизнес. Именно автомобили на тази фирма превозили конфискуваната мазнина в неизвестна посока.Месец по-късно Генов пратил проверяващи и при втори конкурент на сина си – фирма в Ботунец. До изземване обаче не се стигнало, защото дружеството се жалвало в Агенцията по храните, откъдето спрели проверката. Друго от обвиненията на Генов е за това, че е принудил фирма с чуждестранен собственик да не изкупува старо олио в София. На Генов е наложена мярка “парична гаранция” от 5000 лв.“Всичко, което съм направил, е в рамките на закона, – каза Антон Генов пред “Труд” вчера. – Случаят датира от есента на миналата година. Спазил съм европейското и българското законодателство. Освен това фирмата, която отправя претенции, не е на територията на София. Всичко се обжалва и няма какво повече да коментирам”, добави той. По образование Генов е ветеринарен лекар, а като футболен рефер той бе от последните ни големи международни съдии.", "date": "2017.07.14", "title": " Антон Генов обвинен  за тормоз над конкуренти на сина му\t\t\t"}
{"url": "https://trud.bg/%d0%bc%d0%b5%d1%87%d0%b5-%d1%81%d0%b5-%d1%80%d0%b0%d0%b7%d1%85%d0%be%d0%b4%d0%b8-%d0%bd%d0%b0-%d0%b8%d0%b3%d1%80%d0%b8%d1%89%d0%b5-%d0%b2-%d1%81%d0%be%d0%bf%d0%be%d1%82/", "text": "Малко мече e изненадало  деца на игрище в краен квартал на Сопот, съобщи .Малчуганите заснели  клип с малкото гостенче, който телевизията излъчи. Мечето, което вероятно е търсило храна, стреснало майките и децата.При появата му обаче не е имало никакви неприятни инциденти. След като обиколило площадката, животинчето намерило пролука през телената ограда и отново се върнало в гората.", "date": "2017.07.14", "title": " Мече се разходи на игрище в Сопот\t\t\t"}
{"url": "https://trud.bg/%d1%83%d1%81%d0%bb%d0%be%d0%b2%d0%bd%d0%b8-%d0%bf%d1%80%d0%b8%d1%81%d1%8a%d0%b4%d0%b8-%d0%b7%d0%b0-%d0%b1%d0%b0%d0%b1%d0%b0%d0%b8%d1%82%d0%b8-%d0%bd%d0%b0%d0%bf%d0%b0%d0%b4%d0%b0%d0%bb%d0%b8-%d0%bf/", "text": "С условни присъди от 4 до 8 месеца се отърваха трима бабаити от град Раковски, които днес бяха признати за виновни по повдигнатите им от прокуратурата обвинения за затова, че са попречили на органите на властта в лицето на полицейски служители да изпълнят задълженията си по опазване на обществения ред.При проверка на сигнал за нарушаване на нощната тишина Емил, Милко и Славчо Манолови са осуетили извършването на проверка на самоличност чрез съпротива, изразяваща се в дърпане, бутане и блъскане на полицейските служители и бягство от мястото на проверката  – престъпление по чл. 270 ал.1 във връзка с чл. 20 ал.2 във връзка с ал.1 от НК. С оглед на това Районен съд – Пловдив наложи различни наказания на тримата.Подсъдимият Милко Манолов е осъден на лишаване от свобода в размер на една година, като намалява така определеното наказание  с 1/3 и го осъжда на наказание лишаване от свобода в размер на 8 месеца, тъй като е признал вината си. На основание чл. 66 ал.1 от Наказателния кодекс Районният съд в Пловдив отлага изпълнението на наложеното наказание в размер на  8 месеца с изпитателен срок от 3 години, считано от влизане на присъдата в сила.Подсъдимият Емил Манолов е лишен от свобода в размер на 6 месеца, като намалява така определеното наказание с 1/3 и го осъжда на наказание лишаване от свобода в размер на 4 месеца с изпитателен срок от 3 години.Същата присъда получава и подсъдимият Славчо Манолов.Съдът призна за виновен Милко Манолов и за това, че на 10 юли в град Раковски е повредил формено облекло, носено по реда на Закона за МВР, като е скъсал държач на ляв пагон, горен ляв джоб и долен ляв джоб на светлоотразителната жилетка на служител на реда – престъпление по чл. 274 а ал.3 от Наказателния кодекс, поради което и на основание чл. 274а ал.3 от НК вр. с чл. 58а, ал.1 вр. с чл. 54 от НК му определи наказание лишаване от свобода в размер на 6 месеца, като намалява така определеното наказание с една 1/3 и го осъжда на наказание лишаване от свобода в размер на 4 месеца.На основание чл.66 ал.1 от НК съдът отлага изпълнението на така наложеното наказание лишаване от свобода в размер на 4 месеца с изпитателен срок от 3 години, считано от влизане на присъдата в сила. На основание чл.23 ал.1 от НК съдът определи на Милко Манолов едно общо най-тежко наказание лишаване от свобода в размер на 8 месеца с изпитателен срок от 3 години, считано от влизане на присъдата в сила.Присъдата подлежи на обжалване и протест в 15-дневен срок от днес пред Окръжен съд – Пловдив.", "date": "2017.07.14", "title": " Условни присъди за бабаити нападали полицаи"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%be%d1%82-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-7/", "text": "Десетачка за народен обяд на плажаДесетачка излиза най-непретенциозният обяд по плажните кръчми на родното Черноморие. За тези пари почиващите без “ол инклузив” могат да похапнат порция цаца с пържени картофи и халба студена наливна бира. Любимата риба на народа – трицоната, струва по варненските капанчета от 3,20 до 3,50 лв., колкото са и картофките.  Боршош обвиняем, викат го на 20 юли в следствиетоБившият изпълнителен директор на НДК Мирослав Боршош ще бъде обвинен за неправомерни харчове на пари за българското председателство на ЕС. Това ще стане на 20 юли, когато Боршош трябва да се яви в следствения отдел на Софийска градска прокуратура.  Премиерът Бойко Борисов пред парламента: Няма да допуснем Европа на 2 скоростиНе трябва да допуснем Европа на две или повече скорости и кохезията да отпадне. Това заяви като обобщение на дебатите в народното събрание премиерът Бойко Борисов относно разискванията относно Бялата книга за бъдещето на Европа. Дискусията бе инициирана от БСП и лидера на партията Корнелия Нинова, която отсъстваше от заседанието заради форум на Социнтерна в Ню Йорк. Антон Генов е обвинен за тормоз над конкуренти на сина муШефът на Областната дирекция по безопасност на храните (ОДБХ) за София и бивш международен футболен съдия Антон Генов бе обвинен в престъпление по служба. Той е подведен под наказателна отговорност за това, че е подпомагал фирма, в която е работил синът му, като е “разчиствал” нейни конкуренти. Това съобщиха от Специализирано звено “Антикорупция” към Софийска градска прокуратура. Емил Радев, евродепутат от ЕНП/ГЕРБ, пред „Труд“: С премахването на “вечния длъжник” 600 000 семейства започват на чистоЗадълженията на физическите лица да имат давност от 10 години – това са предложенията на депутати от ГЕРБ, които вече се гледат в пленарна зала с промените в Гражданско-процесуалния кодекс. Поправките за премахването на „вечния длъжник“ бяха лансирани преди няколко години от един от най-добрите юристи на ГЕРБ Емил Радев, който тогава бе народен представител. Поредица на „Труд“: Хранене и здраве Всяка събота съветите на д-р Людмила Емилова за по-добър живот   Софи Търнър: Нямам проблеми със секса и насилието на екранаЗвездата от „Игра на тронове“ е готова за още визуални вакханалии. Специално интервю за „Труд“", "date": "2017.07.14", "title": " Вижте акцентите от броя на вестник „Труд“ в събота, 15 юли 2017"}
{"url": "https://trud.bg/%d1%82%d0%be%d0%bf%d0%ba%d0%b8-%d1%81%d0%bc%d1%83%d1%82%d0%b8%d0%bb%d0%b8-%d1%87%d0%b2%d0%be%d1%80%d0%be%d0%b2%d0%b8%d1%87-%d0%b8%d0%b7%d0%b2%d0%b8%d0%bd%d0%b8-%d1%81%d0%b5-%d0%b7%d0%b0-%d0%b3%d1%80/", "text": "Иван Чворович, вратар на „Ботев“, се извини на съотборниците си за неразчетеното излизане, при което „Бейтар“ успя да открие резултата. Натурализираният българин допусна фрапантна грешка, но след това направи серия отлични намеси.„Причината за лошата ми намеса са новите топки, с които играехме и не са като нашите в България – каза Чворович. – Но само който не играе, той не греши. Беше ни трудно в началото на мача, когато получихме гол от моя грешка, но в крайна сметка трябва да сме доволни, защото имаме големи шансове да продължим напред в Лига Европа.“Николай Киров, треньорът на „Ботев“, призна, че ще направи ротации в състава за мача с „Пирин“ в неделя, когато „жълто-черните“ стартират в родния шампионат.„Надявам се Лъчезар Балтанов и Фернандо Виана да са на линия за реванша с израелците – каза Киров. – Трябва да си направим изводите и поуките, за да изглеждаме по най-добрия начин на „Лазур” след седмица. Скоростта на „Бейтар” е доста висока, а ние не сме отбор, който ще се затвори и ще се защитава. Имаме време да поправим грешките, които направихме, както и да се възползваме от тези на съперника, ако искаме да излезем крайни победители.“", "date": "2017.07.14", "title": " Топки смутили Чворович, извини се за грешката"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d0%bf%d1%80%d0%b5%d0%b4-%d0%bf%d0%b0%d1%80%d0%bb%d0%b0%d0%bc%d0%b5/", "text": "Не трябва да допуснем Европа на две или повече скорости и кохезията да отпадне. Това заяви като обобщение на дебатите в народното събрание премиерът Бойко Борисов относно разискванията относно Бялата книга за бъдещето на Европа. Дискусията бе инициирана от БСП и лидера на партията корнелия Нинова, която отсъстваше от заседанието заради форум на Социнтерна в Ню Йорк. “Ако искаме да сме на първа скорост в ЕС, трябва да се атакува чакалнята на еврозоната, бой по корупцията, реформите, кохезионната политика и свързаността на региона да се развива”, заяви Борисов. И продължи: “Ако не искаме да се движим на първа скорост, другите не са ни длъжни. Не виждам смисъл тук да философстваме – ще възложат, ще напишат анализ, до септември ще имаме вектори по всички линии”.Той припомни, че председателството на страната ни на Съвета на ЕС не означава овластяване, а лансиране на приоритетите на страната и синхронизиране дейността на 27-те страни членки. Борисов подчерта, че за България е основен приоритет страната да запази ролята си на транзитен център, а проектът за газов хъб “Балкан” е ключов, защото ще допринесе за диверсификация на източниците и маршрутите на газ в България и Югоизточна Европа и ще бъде платформа за търговия с газ за целия регион.Разискванията продължиха повече от 2 часа и депутатите решиха външният министър Екатерина Захариева да предоставя периодично актуална информация за развитието на общоевропейския дебат относно Бялата книга за бъдещето на Европа.", "date": "2017.07.14", "title": " Премиерът Бойко Борисов пред парламента: Няма да допуснем  Европа на 2 скорости\t\t\t"}
{"url": "https://trud.bg/%d0%b8%d0%bc%d0%b0-%d0%b7%d0%b0%d0%b4%d0%b8%d0%bc%d1%8f%d0%b2%d0%b0%d0%bd%d0%b5-%d0%bc%d0%b5%d0%b6%d0%b4%d1%83-94-%d0%b8%d1%8f-%d0%b8-101-%d0%b2%d0%b8%d1%8f-%d0%ba%d0%bc-%d0%bd%d0%b0-%d0%b0%d0%bc/", "text": "Има задимяване между 94-ия и 101-вия км на АМ „Тракия”, съобщи . Горят сухи треви и храсти край пътя.Шофьорите трябва да са внимателни, предупреждават от полицията.На място са разположени пътни полицаи и екипи на пожарната.", "date": "2017.07.14", "title": " Има задимяване между 94-ия и 101-вия км на АМ „Тракия”, горят сухи треви"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d1%82%d1%80%d1%8a%d0%bc%d0%bf-%d0%bd%d0%b0%d0%b1%d0%bb%d1%8e%d0%b4%d0%b0%d0%b2%d0%b0-%d0%bf%d0%b0%d1%80%d0%b0%d0%b4%d0%b0-%d0%bf/", "text": "Американският президент Доналд Тръмп и съпругата му Мелания наблюдаваха парада на американски и френски войници по случай 100-годишнината от влизането на САЩ в Първата световна война, както и френския национален празник, съобщава .По време на парада френски изтребители „Рафал“ и американски F-16 прелетяха над Париж, символизирайки военното сътрудничество в Близкия изток и навсякъде по света.Вчера Доналд Тръмп написа в „Туитър“: „Чудесна вечер с президента Еманюел Макрон и госпожа Макрон. Отидохме до Айфеловата кула за вечеря. Отношенията с Франция са по-силни от всякога.“С тази церемония приключва визитата на американския президент във Франция.", "date": "2017.07.14", "title": " Президентът Тръмп наблюдава парада по случай 100-годишнината от влизането на САЩ в Първата световна война"}
{"url": "https://trud.bg/%d0%ba%d1%80%d0%b8%d0%bc%d0%b8%d0%bd%d0%b0%d0%bb%d0%bd%d0%be-%d0%bf%d1%80%d0%be%d1%8f%d0%b2%d0%b5%d0%bd-%d0%bf%d0%be%d1%82%d1%80%d0%be%d1%88%d0%b8-%d0%b8%d0%b3%d1%80%d0%b0%d0%bb%d0%bd%d0%b0-%d0%b7/", "text": "Криминално проявен пловдивчанин се озова в полицейския арест, след като през изминалата нощ потрошил игрална зала на булевард „Руски” в града  под тепетата.Около 2 часа след полунощ във Второ РУ на МВР-Пловдив бил получен сигнал, че клиент на игрална зала се държши агресивно и отправя заплахи към персонала и че е счупил една от машинките. Извършителят, който се оказал 28-годишен стар познайник на полицията, е отведен за едно денонощие в районното управление. Срещу него е образувано досъдебно производство по чл. 216, ал.1 от Наказателния кодекс.През последното денонощие на територията на Областна дирекция на МВР – Пловдив са регистрирани 16 криминални престъпления – 7 кражби, пожар, 2 притежания на наркотици и 6 други. Разкрити са 12 престъпления.", "date": "2017.07.14", "title": " Криминално проявен потроши игрална зала в Пловдив"}
{"url": "https://trud.bg/%d0%bc%d0%b5%d0%bd%d0%b4%d0%b0-%d1%81%d1%82%d0%be%d1%8f%d0%bd%d0%be%d0%b2%d0%b0-%d0%ba%d0%bb%d0%b0%d1%81-%d0%bf%d1%80%d0%be%d1%81%d0%bb%d1%83%d0%b6%d0%b5%d0%bd%d0%be-%d0%b2%d1%80%d0%b5/", "text": "Спор в парламента предизвика идеята за отпадане на клас “прослужено време”, която беше подкрепена от вицепремиера Валери Симеонов преди ден.Като икономист смятам, че клас “прослужено време” е отживелица, коментира председателят на бюджетната комисия в НС Менда Стоянова. По думите й отпадането няма да доведе до намаляване на заплатите. И даде за пример, ако един работник досега е взимал 300 лв. основна заплата и 100 лв. клас, то този клас ще влезе в заплатaта и занапред той ще взима общо 400 лв. Все пак Стоянова уточни, че няма единно решение на групата на ГЕРБ.От БСП и ДПС се обявиха против идеята. Според Хасан Адемов от ДПС трябва да се намери баланс, така че работниците да не бъдат ощетени.", "date": "2017.07.14", "title": " Менда Стоянова:  Клас „прослужено време“ е отживелица\t\t\t"}
{"url": "https://trud.bg/%d1%80%d1%83%d0%bc%d1%8f%d0%bd%d0%b0-%d0%b0%d1%80%d0%bd%d0%b0%d1%83%d0%b4%d0%be%d0%b2%d0%b0-%d0%bf%d1%80%d0%b5%d0%b4-%d1%82%d1%80%d1%83%d0%b4-%d0%bf%d1%80%d0%be%d0%b2%d0%b5%d1%80/", "text": "– Прокурор Арнаудова, докъде стигна разследването за нарушения в НДК? – В прокуратурата са постъпили 4000 договора. Предстои техният преглед и анализ.– Бихте ли припомнили по кой член е образувано досъдебното производстово? – За престъпление по чл.254, А от Наказателния кодекс – за нецелево разходване  на средства в нарушение на нормативни актове.– Проверяват ли се и договори преди края на август 2016 г., когато е отпуснат първият транш от 17 млн. лв. за българското председателство на ЕС? – Не, защото предметът на нашето разследване е как са изразходвани именно тези 17 млн. лв., отпуснати за Председателството.– Разбрахме, че в доклада на ДАНС е имало становище за разследване и на министър, който е бил принципал на НДК, за безстопанственост? – Прокуратурата по принцип не е ангажирана със становището на проверяващия орган. Според колегите от спецзвеното са установени данни за извършено престъпление, такова, за каквото сме започнали разследването.Когато съберем всички доказателства и установим какво е извършеното престъпление, тогава ще можем да кажем кой е извършителят на престъплението и какво точно обвинение ще бъде повдигнато.– Да разбирам ли, че е възможно да бъде обвинен и министър, който е бил принципал на НДК? – По правило прокурорите избягват да се ангажират с възможности. Имайте търпение и ще дадем информация за действията, когато съберем достатъчно информация. Твърде е рано да правим дори и предположения.– А имало ли е подобен прецедент – министър да се сдобие с обвинение заради търговско дружество, за което отговаря?  – Има прецеденти по други разследвания на спецзвено „Антикорупция“, когато за конкретно извършено престъпление е повдигнато обвинение на конкретното длъжностно лице, а впоследствие е ангажирана наказателната отговорност и на горестоящото лице, т.е. някой от бившите министри.", "date": "2017.07.14", "title": " Румяна Арнаудова пред „Труд“: Проверяваме  4000 договора в НДК за нецелево изразходване на средства"}
{"url": "https://trud.bg/%d1%81%d0%b5%d0%bb%d1%8f%d0%bd%d0%b8%d0%bd-%d1%81%d1%87%d1%83%d0%bf%d0%b8%d0%bb-2-%d1%80%d0%b5%d0%b1%d1%80%d0%b0-%d0%bd%d0%b0-78-%d0%b3%d0%be%d0%b4%d0%b8%d1%88%d0%b5%d0%bd-%d1%81%d1%8a%d1%81%d0%b5/", "text": "44-годишен мъж от пловдивското село Първенец прекара едно денонощие в ареста на Първо РУ на МВР в града под тепетата, където бе задържан за побой над възрастно семейство.Посегателството било извършено в четвъртък, след като бабаитът разбил входната врата и нахлул в къщата на свои съседи – 78-годишен мъж и 81-годишната му съпруга. Нападателят отправил закана за убийство към възрастните хора и им нанесъл удари с дървен сап. В резултат на побоя 78-годишният пенсионер е с две счупени ребра, а жената е получила охлузни рани по тялото. На пострадалите е оказана медицинска помощ. 44-годишният бил задържан веднага след получаване на сигнала в полицията.По предварителни данни, действията му били провокирани от обстоятелството, че дъщерята на възрастното семейство му дължала значителна парична сума. След доклад на случая в Районна прокуратура – Пловдив в Първо РУ на МВР е образувано досъдебно производство.", "date": "2017.07.14", "title": " Селянин счупил 2 ребра на 78-годишен съсед в Първенец, набил и 81-годишната му съпруга"}
{"url": "https://trud.bg/%d1%83%d0%b3%d0%b0%d1%81%d0%b8%d1%85%d0%b0-%d0%bf%d0%be%d0%b6%d0%b0%d1%80%d0%b0-%d0%bf%d1%80%d0%b5%d0%b4%d0%b8%d0%b7%d0%b2%d0%b8%d0%ba%d0%b0%d0%bb-%d0%b7%d0%b0%d0%b4%d0%b8%d0%bc%d1%8f%d0%b2%d0%b0/", "text": "Погасен е пожарът, който предизвика задимяване в района на 101 км на автомагистрала „Тракия“,  съобщиха от пресцентъра на МВР.От полицията уточниха, че пожарът е възникнал в сухи треви и храсти, намиращи се в близост до магистралата.В гасенето на огъня са участвали два пожарни автомобила. Към момента движението по магистралата не е затруднено.", "date": "2017.07.14", "title": " Угасиха пожара, предизвикал задимяване на автомагистрала „Тракия“,"}
{"url": "https://trud.bg/%d0%b2-%d0%bf%d0%bb%d0%be%d0%b2%d0%b4%d0%b8%d0%b2-%d1%80%d0%b0%d0%b7%d0%ba%d1%80%d0%b8%d1%85%d0%b0-%d0%b0%d0%b2%d1%82%d0%be%d1%80%d0%b8%d1%82%d0%b5-%d0%bd%d0%b0-%d0%bf%d0%be%d1%80%d0%b5%d0%b4%d0%b8/", "text": "Пловдивски криминалисти разкриха автори на поредица кражби от моторни превозни средства.Разследването стартирало в Първо РУ по образувани досъдебни производства от началото на месец юни за посегателства от оставени с незаключени врати микробус “Сеат”, джип “Мерцедес”, два леки автомобила “Пежо” и товарен камион “Ивеко”. От тях били задигнати музикални устройства и тонколони, различни части и вещи – навигационна система, куфар с инструменти, кабели, акумулатори.В рамките на полицейските действия са събрани доказателства, че извършители са двама криминално проявени пловдивчани, на 19 и 24 години. С постановление на Районна прокуратура – Пловдив спрямо тях е взета мярка за неотклонение “задържане под стража” за срок от 72 часа. Продължава работата по документиране на случаите и установяване на съпричастността на двамата към подобни кражби на територията на Пловдив.", "date": "2017.07.14", "title": " В Пловдив разкриха авторите на поредица кражби от коли и камиони"}
{"url": "https://trud.bg/%d0%b4%d0%b5%d1%81%d0%b5%d1%82%d0%b0%d1%87%d0%ba%d0%b0-%d0%b7%d0%b0-%d0%bd%d0%b0%d1%80%d0%be%d0%b4%d0%b5%d0%bd-%d0%be%d0%b1%d1%8f%d0%b4-%d0%bd%d0%b0-%d0%bf%d0%bb%d0%b0%d0%b6%d0%b0/", "text": "Десетачка излиза най-непретенциозният обяд по плажните кръчми на родното Черноморие. За тези пари почиващите без „ол инклузив“ могат да похапнат порция цаца с пържени картофи и халба студена наливна бира. Любимата риба на народа – трицоната, струва по варненските капанчета от 3,20 до 3,50 лв., колкото са и картофките.Прясната рибена чорба е малко по-скъпа – от 3,50 до 4,50 лв., а пивото върви по 2,50-2,80 лв. Чашата кафе в заведение е средно 1,50 лв., но от автомат е тройно по-евтина. Солидна е и разликата в цената на минералната вода в магазините и заведенията по курортите ни. Бутилка от 1,5 л на място опразва джоба с 2,40 до 3 лв. Най-евтин е обядът в близките до плажа закусвални край варненската жп гара и в центъра – 6-8 лв. на човек. Изгодно туристите могат да похапнат и на Кабакум, близо до Златни пясъци, където шопската салата е 3,70 лв. при 4-5 лв. в града, цацата – 3,20 лв., каята – 6 лв., а вуксният чернокоп – 8,50 лв. Сафридът, който на рибната борса във Варна скочи до 14 лв. килото, в кръчмите на Кабакум струва 7,80 лв., а в града държи лев по-висока цена.Рекордьори по скъпотия и това лято са заведенията на Златни пясъци. Там от години цаца изобщо не се сервира, а сафридът върви от 10 до 16 лв. за порция. Кафе под 2 лв. няма, а в елитните хотели стига и 6 лв. Бутилка вино по Северното Черноморие тръгва от 19-20 лв. На Златните най-евтини са те на сергиите по алеите – 4 лв. Любители на мръвката могат да намерят на капанчета край плажа кюфтета и кебапчета по 2 лв. Хит на сезона е ретро скарата в една от плажните кръчми в реставрираните морски бани. Забележителното в интериора й е войнишка печка, скъп спомен на собствениците от аскерските им години. Там се предлагат тройка кебапчета или кюфтета с гарнитура от боб, зеле и лютеница за 10 лв. А вкусна рибена чорба по рецепта от Шабленската резиденция има в първото заведение на буните. Супата се сервира със саламурика и препечени филийки, а цената й от 3,50 лв. пълни кръчмата до късна доба.Заради по-високите температури вместо да се пържат на плажа, летовниците и жителите на Бургас засядат в капанчетата на брега с порция цаца и ледена бира.  Това важи особено в часовете от 13 до 17, когато ивицата буквално се изпразва.2. 50 лв. е порцията цаца, 2. 50 лв. е бирата – „Бургаско“, „Астиката“ – 3 лв. За любителите на калмари, порцията е между 8 и 10 лева.  1. 80 лв. до 2. 30 лв. е безалкохолното. Малката минерална вода се харчи по левче, с 50 стотинки по- скъпа е бутилката от литър и половина. За любителите на твърдия алкохол малка ракия „Бургас 63“ е 1.50 лв. С 40 стотинки по- скъпа е малката водка. Уискито е съответно 2 и 4 лева, в зависимост от това дали е българско или внос. 2 лева е джинът, а мастиката – 1.80 лв.В часовете от 16 до 19 морските кръчми на плажа обявяват промоции. Тогава 500 грама цаца, което е голяма порция, може да се купи за 5. 99 лева. 800 грама попчета пък могат да се поръчат за 9.99 лева.В заведението на Морска гара, което е най-предпочитано в момента от бургазлии, цацата е 2. 80 лв. 8 лева е порция сафрид, а багети с порция хайвер са 7 лева. Шкембето топли сърцето, но е в забвение заради жегатаЗа бургазлиите и гостите на града гледката към морската шир е желателно, но не задължително допълнение към цацата и бирата. Дребната риба и останалите морски вкусотии, които са хит на сезона, пращат в лятно забвение шкембе чорбата. Тя обаче не се дава и държи цена. 2.80 лева струва свинската, а три лева е телешката супа. Рибената чорба е 2.80 лева.В даляните посетителите също са като на манифестация. Новопристигналите търпеливо и дълго чакат прави за маси. Поръчват всякакви видове миди, риба, бяло вино.Там, на даляна, магията е, че в далечината съзират рибарските мрежи и морските дарове са току-що извадени от морето.На един от предпочитаните- далян „Чайка“, предлагат основно сафрид- рибата, която се лови в момента. Пържен той струва 10. 90 лева.Най- скъп е пърженият калкан- 36 лева. Пърженият меджид върви 9. 90 лева, а между 18- 20 лева е печеният лефер.На „Чайка“, но в по-хладно време, предлагат и специална далянджийска супа. Тя се приготвя от цаца и хамсия – с цели рибки, издават от кухнята. Освен това всеизвестно е, че на даляните, бялото вино донякъде измества бирата. Но пък там и цацата не е царица. Собствениците на скъпи яхти предпочитат луксаСобствениците на скъпи яхти, които акостират на Морска гара във Варна предпочитат лукса и глезотиите на рибните ресторанти. Майсторите приготвят гъби с октопод и калмари с японски дресинг за 17 лв. или див лаврак филе в капитанска марината за 30 лв. Има и засукани манджи като крак от червен кралски рак на пара за 24 лв., но „рибата избиват“ стековете и медальоните от млечни теленца, които стигат до 80 лв. за 500 грама порция.Многото руснаци, които населиха Варна и северните вилни зони и цяло лято приемат сънародници на гости, включиха в менютата на курортните кръчми и любимите гозби на братушките. Сибирски пелмени с масло, сельодка под шуба, чебуреки се харчат за 8,20-9 лв., приготвя се и Бьоф Строганов за 28 лв. Цената му е колкото порция калкан в по-скромните кръчми, докато в скъпите царицата на рибите излиза 40 лв.Мидите лекуват любовна мъка Ценителите на морски дарове залагат особено много на черупчести лакомства като мидите, тъй като са богати на витамин С, цинк, желязо и протеини. Освен това са полезни при сърдечни болести, висок холестерол, гонят депресии и любовна мъка.Морската храна (миди, калмари, раци, скариди, омари, октопод и др.) съдържа силни антиоксиданти, като и много ценни аминокиселини, които се усвояват бързо от организма. Всички морски дарове са богати калций и йод, а йодът помага за нормалното функциониране на щитовидната жлеза.  Мидите  са и източник на фосфор, който регулира  енергийния метаболизъм  на клетките и е полезен за целия физиологичен процес. Цинкът помага на кожата да не се дехидратира в летните горещини. 8,50 лв. за салата „Романтична нощ“Прясна риба, приготвена във всякакви вариации, има в кръчмите по обновената дамба в Балчик, които през почивните дни са пълни с румънци и варненци. Цените са сходни, а някъде и по-ниски от тези край брега във Варна.Калкан се намира за 22 лв., сафридът е 8,50 лв., зарганът и чернокопът струват 11 лв., а каята и карагьозът – по 7-8 лв. Северните съседи харесват Белия град и заради двореца на бившата си кралица Мария, а попътно не пропускат да хапнат пресни миди в местността „Дълбока“ край с. Българево. Без резервации през уикендите там трудно се намира място, тъй като кухнята е уникална, а мястото – романтично. Салатите „Моряшка“ и „Романтична нощ“ са по 8-8,50 лв., чорбата „Рибен абордаж“ е 5 лв., има и десерти с миди.", "date": "2017.07.14", "title": " Десетачка за народен обяд на плажа\t\t\t"}
{"url": "https://trud.bg/%d0%b0%d0%bd%d0%ba%d0%b0%d1%80%d0%b0-%d1%89%d0%b5-%d0%ba%d1%83%d0%bf%d1%83%d0%b2%d0%b0-%d1%80%d1%83%d1%81%d0%ba%d0%b0-%d0%bf%d0%b2%d0%be-%d1%81%d0%b8%d1%81%d1%82%d0%b5%d0%bc%d0%b0-%d0%b7%d0%b0-25/", "text": "Турция е готова да си купи модерните руски зенитно-ракетни комплекси за провивовъздушна отбрана С-400, като стойността на сделката е 2,5 млрд. долара, съобщи агенция Блумбърг, която се позова на анонимен източник на Анкара. Според договорката догодина Турция трябва да получи две батареи С-400, а други две ще бъдат построени в страната.„Членството ни в НАТО не възпрепятства воденето на многовекторна външна политика, в това число и доставки на комплекси С-400“, заяви вчера турският посланик в Москва Хюсеин  Дириоз.Сделката бе уговорена още миналата година, но тогава Анкара се отказа от нея заради натиск от страна на НАТО. „Не можем да интегрираме С-400 към натовските стандарти в нашите системи за отбрана“, каза миналия юли министърът на отбраната на Турция Фикри Ъшък.С-400 е разработена да открива, проследява и унищожава самолети, дронове и ракети. Има обсег до 400 км.", "date": "2017.07.14", "title": " Анкара ще купува руска ПВО система за $2,5 млрд.\t\t\t"}
{"url": "https://trud.bg/%d0%b2-%d0%bf%d0%bb%d0%be%d0%b2%d0%b4%d0%b8%d0%b2-%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%b0%d1%81%d0%b5%d0%bd%d0%be%d0%b2%d0%b3%d1%80%d0%b0%d0%b4%d1%87%d0%b0%d0%bd%d0%b8%d0%bd/", "text": "Двама другоселци са задържани през последното денонощие в Първо РУ на МВР-Пловдив за притежание на наркотични вещества.Около 2.10 часа миналата нощ на улица „Пере Тошев” в квартал „Кючук Париж” служителите на реда спипали 30-годишен асеновградчанин с 1,3 грама амфетамин. В квартирата на 26-годишна млада жена от Стара Загора на улица „Братя Бъкстон” в Пловдив криминалистите открили и иззели над 2 грама от същия наркотик, 72 грама марихуана и електронна везна.По случаите са образувани полицейски производства, а спрямо извършителите е взета 24-часова мярка за задържане.", "date": "2017.07.14", "title": " В Пловдив задържаха асеновградчанин и заралийка с наркотици"}
{"url": "https://trud.bg/%d1%80%d0%b5%d0%bc%d0%be%d0%bd%d1%82%d1%8a%d1%82-%d0%bf%d1%80%d0%b5%d0%b4-%d0%bd%d0%b4%d0%ba-%d1%89%d0%b5-%d0%b7%d0%b0%d0%b2%d1%8a%d1%80%d1%88%d0%b8-%d0%b2-%d1%81%d1%80%d0%be%d0%ba/", "text": "Ремонтът на площада пред НДК да бъде завършен в срок, за да може софиянци да се радват на един по-красив център още през есента, обеща столичният кмет Йорданка Фандъкова. Реконструкцията с бюджет 4,7 млн. лв. започна на 26 юни и трябва да завърши в края на септември.В момента на площада там се извършва цялостна подмяна на настилките, работи се и върху спиране на течовете. Вече 60% от старите плочи са извадени, и демонтажът продължава. Предстои поставянето на хидролизация, бетонова основа, отново хидролизация, още една защитна бетонова плоча и едва тогава ще бъдат подредени новите гранитни плочи, които вече са доставени, обяви кметът. По думите й, това пространство ще бъде изцяло обновено по проект, сходен с оригиналния вид на площада. Той се ремонтира за първи път откакто е построен. Това обяви кметът, опровергавайки твърдения, според които Столичната община за пореден път прави ремонт на тази зона. Критика към СОС за „1300 години България“Проф. Валентин Старчев, чието дело е паметникът „1300 години България” заяви, че са спекулация твърденията на Столичния общински съвет, че демонтажът на монумента е съгласуван с него. На пресконференция той обяви, че е невярна тиражираната информация, че се е съгласил скулптурите от мемориала да бъдат свалени и преаранжирани в Националния исторически музей.Кметът на София Йорданка Фандъкова пък заяви, че премахването на паметника пред НДК продължава. Обвиненията за нарушения на процедури и умишлено изоставяне на монумента от страна на собственика – Столичната община, са несъстоятелни, каза още Фандъкова.", "date": "2017.07.14", "title": " Ремонтът пред НДК ще завърши в срок"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd-%d1%86%d0%b2%d0%b5%d1%82%d0%b0%d0%bd%d0%be%d0%b2-%d0%b2%d1%81%d0%b8%d1%87%d0%ba%d0%b8-%d0%b4%d0%b5%d1%86%d0%b0-%d1%82%d1%80%d1%8f%d0%b1%d0%b2%d0%b0-%d0%b4%d0%b0/", "text": "Актуални политически теми, проблемите с образованието и начините  за интегриране  на ромите в обществото обсъдиха заместник – председателят на ГЕРБ Цветан Цветанов и представители на различни политически  партии от област Сливен, съобщиха от пресцентъра на ПП ГЕРБ.На срещата в Сливен, организирана от  Национален демократичен  институт за международни отношения на САЩ, присъстваха ромски активисти, местни политици, учители от етноса. Всички се обединиха около мнението, че образованието е изключително важно за ромските деца и бъдещето на България.„Необходимо е да се работи с родителите, за да не спират децата  си от училище и да получават адекватно и равно образование с всички деца на България“, заяви Цветанов.По време на срещата бе заявено категорично мнение, че трябва да се настоява и за ранно въвеждане на ромските деца в детските градини, за да могат по-лесно да се интегрират и да почувстват необходимост от развитие. Според заместник-председателя на ГЕРБ Цветан Цветанов това е поредната ползотворна среща, която организира НДИ и се обсъждат най-актуалните и наболели проблеми, на които се търси решение и то в най-кратки срокове.", "date": "2017.07.14", "title": " Цветан Цветанов: Всички деца трябва да получават адекватно и равно образование"}
{"url": "https://trud.bg/%d0%bb%d0%b8%d0%b4%d0%b5%d1%80%d1%8a%d1%82-%d0%bd%d0%b0-%d0%b0%d0%bb%d0%b8%d0%b0%d0%bd%d1%81%d0%b0-%d0%b7%d0%b0-%d0%b0%d0%bb%d0%b1%d0%b0%d0%bd%d1%86%d0%b8%d1%82%d0%b5-%d0%b7%d0%b8%d1%8f%d0%b4%d0%b8/", "text": "Лидерът на македонския Алианс за албанците Зиядин Села заяви, че няма нищо против да се организира преброяване на населението, като се позволи на българите да се регистрират в отделна група. Според него това ще покаже, че албанците са мнозинство в Македония.„Знае се колко са албанците, но трябва да се знае и колко реално са македонците. Затова трябва да има графа за българско малцинство“, смята той По данни от последното преброяване от 2002 г. малко над 1400 души в Македония се определят като българи, като в статистиката обаче са включени само преселници от Западните покрайнини. За македонци се определят 64%, а албанците са 25 на сто, сочат данните оттогава.По-рано Села заплаши, че ако до 100 дни от управлението не бъде приет закона за разширена употреба на албанския език, партията му ще напусне управляващата в Скопие коалиция, сформирана от премиера Зоран Заев.", "date": "2017.07.14", "title": " Лидерът на Алианса за албанците Зиядин Села: Българско малцинство в Македония ще доведе до албанско мнозинство"}
{"url": "https://trud.bg/%d0%bc%d1%8a%d0%b6-%d0%be%d1%82-%d1%80%d0%b0%d0%b7%d0%b3%d1%80%d0%b0%d0%b4-%d0%bf%d0%bb%d0%b0%d1%82%d0%b8-%d0%bf%d0%b0%d1%80%d0%bd%d0%be-%d1%81-65-%d0%ba%d0%b3-%d0%b6%d1%8a%d0%bb%d1%82%d0%b8-%d1%81/", "text": "Мъж от Разград е  платил сметка за парно с 65 кг жълти стотинки, съобщи . Броенето отнело часове. Така Филип Филипов изразява протеста си към местната „Топлофикация”, която е осъдила тъста му за просрочени задължения за сградна инсталация. Това са 630 лв. – само първата вноска от сметката, която e общо 4200 лв.Апартаментът, за който се дължи такса „мощност”, не се отоплява с парно от десетина години.По думите ма Филип, тъстът му при това е осъден, без да подозира за делото. От топлофикационното дружество обаче казват, че са изпълнени всички правила за уведомяване на длъжника.„Разбира се, не е приятно и аз го приемам лично като един вид показно, че той не е съгласен с това, че дължи… Но има ред за доказване на това несъгласие, което на практика е спазено от нас”, коментира Деян Дончев от „Топлофикация – Разград”.", "date": "2017.07.14", "title": " Мъж от Разград  плати парно с 65 кг жълти стотинки\t\t\t"}
{"url": "https://trud.bg/%d0%b4%d0%b5%d1%81%d0%b8%d1%81%d0%bb%d0%b0%d0%b2%d0%b0-%d1%80%d0%b0%d0%b4%d0%b5%d0%b2%d0%b0-%d1%81%d0%b5-%d1%85%d0%b2%d0%b0%d0%bd%d0%b0-%d0%bd%d0%b0-%d1%85%d0%be%d1%80%d0%be%d1%82%d0%be-%d0%bf%d1%80/", "text": "Първата дама Десислава Радева се хвана на хорото пред Народния театър, съобщи .  Днес отбелязваме 110 години от битката при връх Ножот – най-голямото българско сражение за освобождението на Македония след Илинденско-Преображенското въстание.С македонски песни и хора граждански сдружения и фолклорни ансамбли отбелязаха годишнината от битката на историческия връх.На празненството в София присъства и  президентът Румен Радев.", "date": "2017.07.14", "title": " Десислава Радева се хвана на хорото пред Народния театър\t\t\t"}
{"url": "https://trud.bg/%d1%89%d0%b5-%d0%bf%d0%be%d0%bf%d1%80%d0%b5%d1%87%d0%b0%d1%82-%d0%bb%d0%b8-%d1%81%d1%82%d0%b5%d0%bd%d0%b8%d1%82%d0%b5-%d0%bd%d0%b0-%d1%85%d0%b0%d0%bc%d0%b8%d0%bb%d1%82%d1%8a%d0%bd/", "text": "Дойде време Люис Хамилтън да се възползва от домакинското си предимство срещу съперника си за титлата във Формула 1 Себастиан Фетел. Звездата на „Мерцедес“ застава на старт пред родна публика на пистата „Силвърстоун“, но не е сигурно дали ще може да разчита на подкрепата от зрителите. Враждата между британци и германци е пословична, но опасността за Люис е симпатиите и антипатиите да бъдат пренесени на индивидуално ниво. А там той започва да губи битката с Фетел. Хамилтън разгневи британските фенове с отказа си да участва на уличното шоу в Лондон, което Формула 1 организира като промоция на Гран при на Великобритания. Огромната тълпа на „Трафалгар Скуеър“ видя отблизо и чу рева на 19 болида, но този, който най-много очакваше, така и не се появи. Хората си тръгнаха по-скоро разочарована. „Поканили сме всички отбори и пилоти, 19 от тях се отзоваха“, обяви говорител на Формула 1. Шоуто бе част от кампанията на новите собственици „Либърти Медия“ по популяризиране на спорта, но отсъствието на Хамилтън доведе до обратен ефект. Когато шефът на „Мерцедес“ Тото Волф се появи, за да обяви, че Хамилтън пропуска събитието, публиката избухна в бурни освирквания. А гневът на фенове и началници се засили, когато стана ясно, че Люис е пропуснал събитието, за да се наслади на кратка ваканция на гръцкия остров Миконос. Фетел не пропусна да се възползва от издънката на съперника си и да се опита да открадне любовта на британците. „Беше страхотно, наистина уникално събитие – обяви асът на „Ферари“. – Винаги е хубаво да се срещнеш с хората. Те много се вълнуват да ни видят, в тази страна наистина има страст за Формула 1. Помня победата ми през 2009-а, когато публиката се отнесе много честно към мен, въпреки че се борех с Дженсън Бътън. Колкото до Хамилтън, не ме интересува къде е и какво прави.“ Дали подмазването на британските фенове ще свърши работа на Фетел, ще видим в днешната квалификация и утрешното състезание на „Силвърстоун“. Но според слуховете германецът вече е успял да вбие клин между Люис и шефовете на „Мерцедес“. Няколко дни след скандалите в Баку, когато умишлено блъсна Хамилтън, той поканил Тото Волф на 30-ия рожден ден. Британецът не останал доволен, че началникът му уважил партито на съперника в разгара на жестоката битка за титлата. „Всеки има право да взима решения за действията си – обясни Люис отсъствието си от шоуто в Лондон. – Сезонът е тежък, а най-важното нещо е титлата. Британският уикенд е много интензивен и аз се опитах да се подготвя по най-добрия начин за него. Бях на почивка и си изключих телефона. Това не означава, че не обичам и не уважавам феновете си. Състезанието на „Силвърстоун“ е много важно за мен и не мисля, че шоуто в Лондон има нещо общо.“ Хамилтън очаква британската писта да предложи невиждани предизвикателства пред пилотите. Тази година колите са по-бързи от всякога и на доста писти бяха поставени исторически рекорди. „Никой от нас не знае какво го очаква на бързите завои – твърди Люис. – Ще е много трудно чисто физически, претоварването ще е огромно.“ Съотборникът му Валтери Ботас сбъдна очакванията му като бе най-бърз в първата тренировка на „Силвърстоун“ с рекорд на трасето – 1:29,16 минути. Хамилтън остана втори на 8 стотни, а след него се наредиха колите на „Ред Бул“ и „Ферари“, като резултатът на Фетел бе едва 6-и. Германецът обаче посвети сесията на тест на новия „щит“ пред главата. Той се оплака, че виждал размазано през съоръжението, върху което очевидно ще има нужда от още работа преди да бъде внедрено за постоянно.", "date": "2017.07.14", "title": " Ще попречат ли стените на Хамилтън?"}
{"url": "https://trud.bg/%d0%bf%d1%80%d0%b8-%d1%84%d1%80%d0%b0%d0%bd%d1%86%d0%b8%d1%81%d0%ba-%d0%bc%d1%80%d1%8a%d0%bd%d0%ba%d0%b0%d0%bd%d0%b5%d1%82%d0%be-%d0%b5-%d0%b7%d0%b0%d0%b1%d1%80%d0%b0%d0%bd%d0%b5%d0%bd%d0%be/", "text": "Бележка с надпис “Мрънкането забранено” бе заснета на вратата на кабинета на папа Франциск и публикувана от сайта “Ватикан инсайдър” в ясен знак, че главата на Римокатолическата църква не търпи хора, които непрестанно се оплакват, предаде Ройтерс.Под предупреждението с по-малки букви се посочва, че “нарушителите са жертва на синдрома на вечната жертва, който води до значително намаляване на чувството за хумор и способността за разрешаване на проблеми”. “Глобата” за нарушение на забраната в присъствие на деца е двойна, пише още в посланието. “Спрете да се оплаквате и започнете да подобрявате живота си”, съветва още знакът на папската врата.", "date": "2017.07.14", "title": " При Франциск мрънкането е забранено"}
{"url": "https://trud.bg/%d0%bd%d0%b0%d0%b4%d0%bc%d0%b5%d0%bd%d0%bd%d0%b8%d1%82%d0%b5-%d1%85%d1%8a%d1%80%d0%b2%d0%b0%d1%82%d0%b8-%d0%bc%d0%b0%d0%bb%d0%ba%d0%be-%d0%b2%d0%b8-%d0%b1%d0%b5%d1%88%d0%b5-%d0%bd%d0%be-%d0%b8/", "text": "От „Хайдук“ се обединиха около мнението, че са изпуснали да разгромят „Левски“.„Очаквах труден мач, защото бяхме разузнали тяхната игра – каза Никола Влашич, играч на тима от Сплит. – Ние създадохме своите положения, но пропуснахме да спечелим убедително.“Марко Футач, нападател на „Хайдук“, очаква победа и в София. Таранът трябва да се радва, че ще играе на „Герена“, след като негов удар без топка в главата на Димитър Пиргов остана незабелязан от главния съдия Мохамед ал Хаким.„Ако покажем същото ниво и в реванша, няма да имаме проблем – каза таранът, който извърши повече нарушения от колегите си в отбрана. – „Левски“ нямаше възможност да ни се противопостави.“Жоан Карийо, треньорът на хърватите, заяви, че не се е чувствал притеснен по време на двубоя, въпреки че подскачаше като ужилен на тъча при всяко отсъждане на рефера в полза на „сините“.„Поправете ме, ако греша, но „Левски“ не създаде нито едно 100 процентово положение за гол – каза Карийо. – Запалянковците ни направиха уникална атмосфера. Тази победа е за тях!“И докато от клуба засипаха с похвали своите фенове, то медиите в Хърватия критикуваха агитката на домакините. Причината – ултрасите от групировката „Торсида“ псуваха легендарната четирикратна олимпийска шампионска в ските Яница Костелич.„Съсипахте всичко“, написа изданието „Вечерни лист“.Причината за отношението на феновете към Костелич, която в момента работи като държавен секретар, е, че преди месец легендарната скиорка нарече привържениците на тима от Сплит „хора, които прокламират хулиганството“.", "date": "2017.07.14", "title": " Надменните хървати: Малко ви беше, но и в София ще бием"}
{"url": "https://trud.bg/%d0%be%d1%82%d0%b3%d0%bb%d0%b5%d0%b6%d0%b4%d0%b0%d1%82-%d0%bb%d0%b8%d0%bc%d0%b5%d1%86-%d0%b7%d0%b0-%d0%b1%d0%b8%d1%80%d0%b0/", "text": "Технология за устойчиво отглеждане на еднозърнест лимец, подходящ за производство на бира, създадоха учени от института по растителни генетични ресурси в Садово. Това става в рамките на международен проект, съобщи .Специалистите започнали подбор на гъстотата и времето на сеитба, обработката на почвата и крайните резултати били повече от впечатляващи.По проект лимецът, отглеждан по този начин, ще се използва за производство и на бира.„В чешките пивоварни вече са прави бира от лимец. Тя все още е бутикова“, съобщи доц. д-р Станислав Стаматов – Институт по растителни генетични ресурси – Садово.Лимецът се отглежда на доста места в България, но учените от Садово се надяват с тяхна помощ културата да стане още по–атрактивна за земеделските производители.", "date": "2017.07.14", "title": " Отглеждат лимец за бира\t\t\t"}
{"url": "https://trud.bg/%d0%ba%d0%be%d1%81%d0%be%d0%ba%d0%be-%d1%81%d1%82%d0%b0%d0%b2%d0%b0-%e2%84%961-%d0%bf%d0%be-%d0%b7%d0%b0%d0%bf%d0%bb%d0%b0%d1%82%d0%b0-%d0%b2-%d0%b1%d0%be%d1%82%d0%b5%d0%b2/", "text": "Френският нападател Омар Косоко ще стане най-скъпоплатеният футболист на „Ботев”, ако приеме офертата на шефовете за нов договор. Според контракта играчът ще получава петцифрена сума в евро.Сегашният договор на голаджията изтича след Нова година, но Косоко не бърза да се обвързва с клуба, в който реанимира професионалната си кариера. Преди година и половина нападателят поддържаше форма с родния си аматьорски клуб „Мант”, а в момента футболистът е изкушаван от дузина отбори. Освен клубове от Турция, Казахстан, Катар, ОАЕ и Русия за подписа му вече се натискат и богаташи от Израел, след като в четвъртък вечер Омар развинти „Бейтар”.Засега от „Ботев” нямат никакво намерение да се разделят преждевременно с Косоко, а и получените за него оферти били твърде мижави във финансово изражение. Според осведомени, Омар Косоко ще взема със сигурност поне 2 пъти повече пари от другата голяма звезда в отбора Тодор Неделев. Ако това стане факт, новата му заплата ще влезе в сила веднага.", "date": "2017.07.14", "title": " Косоко става №1 по заплата в „Ботев”"}
{"url": "https://trud.bg/%d0%b3%d0%be%d0%bb%d0%b5%d0%bc%d0%b8%d1%82%d0%b5-%d0%b3%d0%b0%d0%b7%d0%be%d0%b2%d0%b8-%d0%bc%d0%b0%d0%bd%d0%b5%d0%b2%d1%80%d0%b8-%d0%bd%d0%b0-%d0%b1%d0%b0%d0%bb%d0%ba%d0%b0%d0%bd%d0%b8%d1%82%d0%b5/", "text": "Газовата война на Балканите е мълчалива, но тази борба за влияние между Русия и Запада тегне над бъдещето на този нестабилен район в Югоизточна Европа, твърдят експерти.Москва трупа поражения в този район. Славянска и православна Черна гора съвсем наскоро се присъедини към НАТО. В Македония новата социалдемократическа власт изглежда привлечена и се отдалечава от проруските симпатии на предишното дясно управление.Ако Европа има ясно предимство от гледна точка на инвестиции в местните икономики, то Русия разполага с един коз – енергийната карта.За момента руското влияние е ограничено от липсата на инфраструктура: при липсата на газопровод руският газ не може да достигне до повечето от страните от зоната. И западните държави се надяват да изпреварят Москва, подкрепяйки конкурентни мрежи.Трансадриатическият тръбопровод, подкрепян от ЕС, предвижда да доставя от 2020 г. азербайджански газ от Турция през Гърция, Албания, преминавайки през Адриатическо море до Италия. През май седем страни (Албания, Босна, България, Хърватия, Косово, Македония и Черна гора) сключиха с подкрепата на Американската агенция за международно развитие (USAID) договор, предвиждащ развитие на газопреносната мрежа, за да се намали зависимостта от Русия. Само Сърбия и Румъния не са сред подписалите договора.", "date": "2017.07.14", "title": " Големите газови маневри на Балканите\t\t\t"}
{"url": "https://trud.bg/%d0%bc%d0%bb%d0%b0%d0%b4%d0%b5%d0%b6%d0%b8-%d0%bd%d0%b0-%d0%bc%d0%be%d1%82%d0%be%d0%bf%d0%b5%d0%b4-%d0%b7%d0%b0%d0%bb%d0%b8%d0%b2%d0%b0%d0%bb%d0%b8-%d1%85%d0%be%d1%80%d0%b0-%d1%81-%d0%ba%d0%b8%d1%81/", "text": "Младеж бе задържан заради серия от 5 атаки с киселина срещу жители на Североизточен Лондон, предаде Би Би Си.Нападенията били извършени от двама души на мотопед в рамките на 90 минути в районите Хакни, Стоук Нюингтън и Айлингтън в четвъртък вечерта. Една от жертвите е тежко пострадала. Полицията съобщи, че случаите са свързани и разпитва младежа, който е обвинен в обир заради откраднат друг мотопед и нанасяне на тежка телесна повреда.Инцидентът идва на фона на ръст на атаките с киселина в Лондон. От 2010 г. досега е съобщено за над 1800 случая на нападение с корозивни течности в британската столица. Миналата година имало 458 такива престъпления в сравнение с 261 през 2015 г., сочат данни на полицията. За 2017 г. случаите досега са 120, като в повечето от тях става дума за обир.“Не искам хората да си мислят, че това се случва в Лондон през цялото време, защото не е така, но сме притеснени от увеличаващите се случаи”, каза шефката на Скотланд ярд Кресида Дик. Зам.-вътрешният министър Сара Нютън посочи на свой ред, че налагането на строг контрол над подобни химикали е много трудно, тъй като “всеки има много от тях в кухнята си”.", "date": "2017.07.14", "title": " Младежи на мотопед заливали хора с киселина\t\t\t"}
{"url": "https://trud.bg/%d0%bb%d1%8a%d0%b2%d0%b8%d1%86%d0%b0-%d0%ba%d1%8a%d1%80%d0%bc%d0%b8-%d0%bb%d0%b5%d0%be%d0%bf%d0%b0%d1%80%d0%b4%d1%87%d0%b5-%d0%b7%d0%b0%d0%b5%d0%b4%d0%bd%d0%be-%d1%81-%d1%82%d1%80%d0%b8%d1%82%d0%b5/", "text": "Лъвица бе заснета да кърми леопардче на възраст като трите й лъвчета, родени на 27-28 юни в резервата “Нгоронгоро” в Танзания, предаде Би Би Си.Експерти смятат това за „уникално”, защото обикновено лъвовете убиват малките на други хищници.", "date": "2017.07.14", "title": " Лъвица кърми леопардче заедно с трите й лъвчета"}
