{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bf%d0%b5%d1%82%d0%ba%d0%be%d0%b2%d0%b0-%d0%b8%d0%bd%d1%82%d0%b5%d1%80%d0%ba%d0%be%d0%bd%d0%b5%d0%ba%d1%82%d0%be%d1%80%d1%8a%d1%82-%d1%81-%d0%b3/", "text": "България ясно заяви своите приоритети в сферата на енергетиката. На първо място стои диверсификацията на природните ресурси – доставката на природния газ и свежото ядрено гориво. Това заяви министърът на енергетиката Теменужка Петкова пред  . Тя подчерта, че след визитата си в САЩ е успяла да разговаря с редица представители на администрацията на президента Доналд Тръмп. В диалога българската делегация е обяснила защо е важно да се построи „Балкански поток“ и защо трябва да се прави разлика между него и „Турски поток“. По думите й когато си честен и откровен със своите партньори, няма причина те да не се вслушат в аргументи. „Докато „Турски поток“ улеснява преносът на газ между Турция и Русия, „Балкански пото“ представлява разширение на газопреносната мрежа от турско-българската граница до българо-сръбската. Той се строи с пари на „Булгартрансгаз“ и инфраструктурата е българска собственост“, подчерта енергийният министър. Петкова обясни, че при изпълнението на проекта „Балкански поток“ са спазени всички европейски директиви. Освен това КЕВР е одобрила методиката за определяне на тарифите. Също така налице е свободен капацитет на изхода за Сърбия. Това означава близо 3 млрд. куб. м. газ, които могат да бъдат транспортирани по инфраструктурата.Тя беше категорична, че проектът ще създаде възможност за гарантиране на енергийната сигурност на България. Освен „Балкански поток“, Теменужка Петкова изтъкна, че интерконекторът с Гърция ще стане факт до края на годината. Взето е и решение за изграждане на терминал за втечнен газ край Александропулис, както и поддържането на резерв между 300 и 500 млн. куб. м. от него. „До реализацията на проекта „Турски поток“, България транзитираше през своята газопреносна структура около 17 млрд. куб. м. газ. От тях, 14 бяха за Турция, 2 за Гърция и 800 млн. за Северна Македония“, обясни Петкова. По думите ѝ с неговото построяване България вече не транзитира тези количества. В парично изражение тази сума се равнява на 110 млн. долара на година, което е сериозна сума за българската икономика, допълни тя. Според нея е важно да се отбележи и стратегическата роля на България на европейската газова карта. Тя смята, че това е в изцяло в унисон с концепцията за изграждане на газоразпределителен център у нас. Освен това е направена и сериозна стъпка за либерализацията на пазара на природен газ. Развива се и борса, за което ще се търси ликвидност. Енергийният министър обясни, че страната ни потребява приблизително 3 млрд. куб м газ годишно, като основната част се доставя от Русия. Тя коментира, че България ще продължи да внася газ от там, но отбеляза, че е подписано и споразумение с Азербайджан за годишна доставка от 1 млрд. куб м. Също така спомена, че от юни 2019 г. до сега са получени над половин млрд. куб. м. втечнен газ. Петкова заяви, че в момента текат преговори с руската „Газпром“ за цената на газта. Очаква се до средата на февруари да бъде взето решение. Тя сподели, че страната ни работи добре с Русия, която ни има доверие. Министърът отбеляза, че обвързващите оферти за строежа на атомната централа „АЕЦ Белене“ се очакват към края на месец май. Тя беше категорична, че няма корупционни практики при процедурата по избора на стратегически строител. Петкова обясни, че по време на визитата на премиера Бойко Борисов при американския президент Тръмп са били определени важни теми, по които е стартирал процес по стратегически диалог. Една от темите е била именно енергетиката. Затова и се очаква американски технически експерти да пристигнат у нас за втори път. При първото им посещение е бил даден достъп до редица централи, които да бъдат инспектирани, коментира Петкова. „Очакваме през февруари да дойдат отново, като предстои да разберем причината за тяхната визита“, допълни тя. Министър Петкова заяви, че въглищните централи имат своята ключова роля в електроенергийната система на страната и подчерта, че България е заявила своето намерение да използва мощностите до 2030 г., с хоризонт до 2050 г. „Пледираме пред Брюксел за справедлив и плавен преход, който да бъде съобразен с всяка отделна страна и да не застрашава нейната енергийна сигурност“, обясни тя. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.04", "title": "\n\t\t\tМинистър Петкова: Интерконекторът с Гърция ще стане факт до края на годината\t\t\t"}
{"url": "https://trud.bg/%d1%82%d1%80%d1%8a%d0%bc%d0%bf-%d1%81-%d1%80%d0%b5%d0%ba%d0%be%d1%80%d0%b4%d0%bd%d0%be-%d0%be%d0%b4%d0%be%d0%b1%d1%80%d0%b5%d0%bd%d0%b8%d0%b5-%d0%be%d1%82-49-%d0%bf%d1%80%d0%be%d1%86%d0%b5%d0%bd%d1%82/", "text": "Оценката на одобрение за работата на президента на САЩ Доналд Тръмп достигна 49 процента, което е рекорд, откакто той встъпи в длъжност на 20 януари 2017 година, показват резултати от последно проучване на Gallup Inc., представени във вторник. Междувременно 50 процента от анкетираните не одобряват Тръмп, докато 1 процент нямат мнение по въпроса. Доналд Тръмп има рейтинг на одобрение от цели 94 процента сред републиканците в САЩ, което е повишение от 88процента, според предишно проучване, проведено през първата половина на януари. Сред независимите избиратели негова подкрепа възлиза на 42процента, като се подобрява с пет процентни пункта, докато подкрепата от страна на симпатизанти на Демократическата партия спада с 3 процентни пункта, за да достигне едва 7 на сто. Разминаването с 87 процентни пункта между одобрението на Тръмп от страна на републиканци и демократи е най-голямото, което агенция Gallup е измервала някога. Рейтингът на икономическо одобрение на Тръмп пък възлиза на 63 процента, което е най-високо ниво за всеки един американски президент след Джордж Буш в периода непосредствено след терористичните атаки на 11 септември 2001 година. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.04", "title": "\n\t\t\tТръмп с рекордно одобрение от 49 процента\t\t\t"}
{"url": "https://trud.bg/%d0%b4%d0%b0%d0%b2%d0%b0%d1%82-%d0%bd%d0%b0-%d0%bf%d0%b5%d0%bd%d1%81%d0%b8%d0%be%d0%bd%d0%b5%d1%80%d0%b8-%d1%81%d1%82%d0%b0%d1%80%d0%b8-%d1%85%d1%80%d0%b0%d0%bd%d0%b8-%d0%b8-%d0%b2-%d1%80%d1%8a%d0%b6/", "text": "Текущата хигиена е крайно лоша Скандални факти около храненето на пенсионери са установили инспектори от Българската агенция за безопасност на храните (БАБХ) при проверка в Дом за стари хора “Д-р Адриян Атанасов” – Ботевград, научи “Труд”. При ревизия в кухнята на социалното заведение са установени храни с изтекъл срок на годност и ръждясали съдове. Само преди десетина дни шефката на Дома Яница Иванова бе заснета как  в подкрепата на уличения в конфликт на интереси кмет на Ботевград Иван Гавалюгов. На 26 януари съпругът на Иванова – Цветан Иванов, бе начело на Инициативния комитет за защитния митинг за градоначалника, а пациентите на Дома бяха извозени с лични автомобили до площада пред общината за участие в протеста. Пак тогава лично Яница Иванова одобряваше плакатите в защита на Гавалюгов. Сега инспектори от ОБДХ-София област от отдел “Контрол на храните” са се натъкнали на редица нарушения в чистотата на Дома. Установено е, че “текущата хигиена е крайно лоша”. В документ, с който “Труд” разполага се казва, че “част от технологичното оборудване е с наличие на корозия. Всички контейнери за отпадъци не са обезопасени с капаци”. Освен това инспекторите на БАБХ са открили в хладилници и “храни с изтекъл срок на годност”, които са били за менюто на възрастните хора. При инспекцията в кухнята на пансиона служителите на БАБХ са засекли, че “част от храните в складовото помещение, изискващи температурен режим на съхранение са извън хладилни условия”.   Инспектори пред “Труд”:  Външна фирма пое изхранването на Дома Външна фирма е поела изхранването на настанените в Дома възрастни хора след констатираните нарушения там и незабавно е разпоредено спиране на подаването на храна от мръсната кухня. Това заявиха вчера от БАБХ пред “Труд”. “За откритите нарушения е съставен акт на лицето, отговорно за обекта – управителят на Дома. А това е именно Яница Иванова. Незабавно е спряно раздаването на храна от кухнята, храните неотговарящи на законодателството са насочени за унищожаване”, посочват още от Агенцията. Проверката е установила и лоши условия за съхранение на трапезната посуда, която е държана “в шкафове извън хигиенни условия”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.04", "title": "\n\t\t\tДават на пенсионери стари храни и в ръждиви съдове\t\t\t"}
{"url": "https://trud.bg/%d0%b3%d0%b5%d0%be%d1%80%d0%b3%d0%b8-%d0%b1%d0%bb%d0%b8%d0%b7%d0%bd%d0%b0%d1%88%d0%ba%d0%b8-%d0%b8%d0%b7%d1%8f%d0%b2%d0%bb%d0%b5%d0%bd%d0%b8%d0%b5%d1%82%d0%be-%d0%bd%d0%b0-%d0%bf%d1%80%d0%b5%d0%b7/", "text": "Бившият служебен премиер Георги Близнашки заяви пред  , че обществото е дълбоко разделено, а държавният глава с поредицата свои обръщения към гражданите нажежава напрежението.  , според Близнашки, е опасно за демокрацията в България. Проф. Близнашки упрекна Румен Радев, че е повдигнал въпроса за дебат за прокуратурата в момент, когато е протичал изборът на Главния прокурор, но изрази задоволство от провала на противниците на Иван Гешев. Близнашки беше категоричен, че прокуратурата не може да се извади от съдебната власт. Този дебат отдавана е приключил, заяви той. Като юрист, гостът в студиото защити питането на Главния прокурор към Конституционния съд относно имунитета на Президента. Добави, че президентският имунитет не е абсолютен. Близнашки похвали действията на прокуратурата в последно време. „Прокуратурата работи на високи обороти и това вече дава резултати. Тя заслужава цялата подкрепа на обществото. Дойде момент, отвъд който търпимостта ( към престъпността – бел. ред.) е невъзможна“, каза още Близнашки. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.04", "title": "\n\t\t\tГеорги Близнашки: Изявлението на президента за снетото доверие е опасно за демокрацията\t\t\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-576/", "text": "Остър сблъсък между президент и премиер Румен Радев свали доверието си от правителството. Няма да се кандидатирам за президент, увери Борисов.         Дават на пенсионери стари храни и в ръждиви съдове Шефката на Дома за стари хора брани кмет, уличен в конфликт на интереси.               Мамят алкохолици с билки за 69 лв. Търговецът рекламира редица фалшиви средства за “лекуване”.               … Лъскат саби, щитове! Има ли хвърлена ръкавица между президент и премиер, един от двамата рано или късно е повален.         При всички случаи през май БСП ще има нов лидер Дали ще остана до края в състезанието за председател на партията, ще обявя малко по-късно, казва Калоян Паргов, председател на столичната БСП, в интервю за „Труд“.           След Брекзит: В търсене на дефиницията Лондон и Брюксел ще се ухажват привидно агресивно – анализ на Благовест Бенишев.             Маестрото на „Гусла” Силует на академик Валентин Бобевски. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.04", "title": "\n\t\t\tВижте акцентите в броя на вестник „Труд“ в сряда, 5 февруари 2020\t\t\t"}
{"url": "https://trud.bg/%d0%bc%d0%b0%d0%bc%d1%8f%d1%82-%d0%b0%d0%bb%d0%ba%d0%be%d1%85%d0%be%d0%bb%d0%b8%d1%86%d0%b8-%d1%81-%d0%b1%d0%b8%d0%bb%d0%ba%d0%b8-%d0%b7%d0%b0-69-%d0%bb%d0%b2/", "text": "Лекарят, който препоръчва продукта, не съществува, а доволните клиенти са измислени персонажи Сайтът е регистриран Панама Ефективно средство за борба с алкохолизма, забъркано с екстракти от билки, които “регенерират увредените клетки на черния дроб”, рекламират вещи в занаята с фалшивите продукти за “изцеляване” търговци. Фирмата, която продава продукта Alkotox в България, е същата, която рекламира фалшивото мазило за болки в ставите Artrovex, а и методът на популяризиране е същият. Отново получихме имейл в редакционната поща на “Труд” с препоръка да си закупим продукта. Цената за билките е промоционална според търговеца – само 69 лв., иначе струва 138 лв. – същата е цената и на фалшивия Artrovex. Според рекламата на препарата, той премахвал жаждата за алкохол, регенерирал увредените клетки в черния дроб, извеждал токсините от организма и успокоявал нервната система. Формулата на Alkotox работела, благодарение на екстракт от мащерка, който подобрявал работата на стомашно-чревния тракт, както и екстракт от царевица, която имала детокс действие. Посочват, че 90% от състава бил от растителни компоненти, а формулата била тествана и сертифицирана, но без прикачени документи за това. Схемата за продажба е една и съща, като при другите заблуждаващи реклами – докторът, който препоръчва продукта и твърди, че го изписва на всички свои пациенти, в случая Никонов А. А., “лекар-нарколог от висша категория”, не съществува. Снимката му е свалена от сайт за платени кадри “Depositphotos”, в който абонаментът струва 29 долара на месец. Доволните клиенти, които са изцелени от продукта, са измислени персонажи. Един от тях – Сергей, който имал проблеми с алкохола и благодарение на продукта спрял да пие, всъщност се казва Олег и снимката му е открадната от руски сайт. В статията истинският персонаж Олег участва в проект “Трансформацията”, в който мъже се преобразяват изцяло с нова прическа и се обличат в смокинги. Потърсихме специалист за коментар на продукта: “Подобни реклами влияят на психологическо ниво като тушират същината на проблема и предлагат магическо избавление вместо цялостен подход”, обясни за “Труд” сертифицираният експерт по ароматерапия и есенциални масла Веселина Пенкова. “Съставките, които са посочени, наистина извеждат токсините, но това не може да се случи с еднократен прием, като се продължава междувременно с голямата консумация на алкохол”, обясни още тя. Подобни добавки са допълващ подход и не е препоръчително да се смесват високоградусови питиета с лекарства и хранителни добавки, категорична е Пенкова. Иначе според нея магарешкият бодил, например, наистина има свойството да извежда токсините от организма, но няма как да се справи, ако междувременно човекът продължи да злоупотребява. Сайтът е регистриран в Панама, което прави властите ни безсилни в този случай. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.04", "title": "\n\t\t\tМамят алкохолици с билки за 69 лв.\t\t\t"}
{"url": "https://trud.bg/%d0%be%d1%81%d1%82%d1%8a%d1%80-%d1%81%d0%b1%d0%bb%d1%8a%d1%81%d1%8a%d0%ba-%d0%bc%d0%b5%d0%b6%d0%b4%d1%83-%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82-%d0%b8-%d0%bf%d1%80%d0%b5%d0%bc%d0%b8/", "text": "Румен Радев свали доверието си от правителството Няма да се кандидатирам за президент, увери Борисов В остър сблъсък влязоха президент и премиер след извънредно обръщение на държавния глава Румен Радев. Точно в 12 часа в Гербова зала на “Дондуков” 2 Румен Радев обяви, че снема доверие от правителството. Президентът каза, че има остра криза в управлението на всички нива, липсва воля за реформи и за борба с корупцията и разхищенията, законът и моралът се погазват методично. Според Румен Радев жителите на Перник и цели села от региона са оставени без вода, за което кабинетът отказва да поеме политическа отговорност. “Кабинетът тихомълком прокарва реформа на валутния борд, за чийто смисъл и основания българите очакваха ясни разяснения. \nЗаконодателството се превръща в заложник на лобистки интереси, а бедността и неравенството се задълбочават. Търгува се дори с национален суверенитет в името на личното политическо оцеляване”, заяви Радев. Според него “институции, призвани да бъдат независими и да отстояват закона, го погазват показно, превръщайки се в инструмент на властта”. Час по-късно премиерът Бойко Борисов отговори на президента от строителната площадка на водопровода, свързващ Мало Бучино с Перник. “Още декември месец Румен Радев правеше политически изказвания и аз казах, че той за мен повече не е президент като обединител, защото разединява нацията. Той говори това, което БСП и ДПС говорят”, заяви Борисов. “Той не ни е избирал? Как ще свали доверие от нещо, което няма! Какво да направя?! Да отида да ревна отпред: моля ти се, довери ми се!”, продължи коментара си по темата премиера. “Откъде накъде ще се коментира управлението на няколко политически партии, спечелили изборите по законен начин? Всички социологически агенции: червени, пембени, дават, че ГЕРБ е първа политическа сила. Той не дава доверието, че да го сваля!”, каза още Борисов. Според него Радев си е изпуснал нервите. “Той не е в настроение, заради проблемите, които има с прокуратурата.” Борисов посочи още, че вижда в атаката на Радев търсене на друг враг, тъй като атаките към прокуратурата най-вероятно са по-опасни. “Изказването на президента Румен Радев е чисто политическо – заявка за партия и търсене на враг”, заяви Борисов и увери, че не се страхува от потенциална партия, начело на която би застанал президентът. В отговор на въпрос как снетото от президента доверие ще се отрази на работата на правителството с “Дондуков” 2, Борисов каза: “Никога не съм казвал, че ще се кандидатирам за президент. Никога. Винаги съм казвал, че няма да се кандидатирам. Изкарваме си мандата и се занимавам с партията”, обяви още лидерът на ГЕРБ.   Росен Плевнелиев:  Целта е България да не влезе в еврозоната Прeзидeнтът зaлoжи вcичкo нa eднa кaртa, чe e мoрaлният cтoжeр и нaкрaя ce прoвaли c гръм и тряcък. Виждaмe, чe гeнeрaлът-прeзидeнт имa нуждa oт вoйнa, зaщoтo нямa кaузa. Внимaтeлнo cлушaх тeзaтa нa прeзидeнтa зa вaлутния бoрд. Aз прeдcкaзaх в cвoe интeрвю, чe тaзи гoдинa в първaтa є пoлoвинa щe cмe cвидeтeли нa нaй-вaжнaтa пoлитичecкa биткa в Бългaрия, тoвa e биткaтa зa влизaнeтo нa Бългaрия в eврoзoнaтa. Aкo Бългaрия влeзe в eврoзoнaтa тoвa щe cвърши прeз aприл, кoгaтo oчaквaмe дa бъдeм пoкaнeни в чaкaлнятa, тoвa знaчи oкoнчaтeлнo oткъcвaнe нa Бългaрия oт руcкaтa гeoпoлитичecкa oрбитa. Бях cигурeн, чe вcички в Бългaрия, кoитo ca прoтив нoвaтa фaзa нa интeгрaция нa нaшaтa cтрaнa в eврoзoнaтa нa зaпaд, пo eдин или друг нaчин щe изпуcнaт нeрвитe cи, щe ce oргaнизирaт дoбрe и щe зaпoчнaт дa дeйcтвaт и виe вeчe гo виждaтe. Нaй -гoлямaтa лъжa, кoятo чухмe e, чe ce прaви кaквaтo и дa e рeфoрмa във вaлутния бoрд.   Румен Петков:  Изненадан съм от реакцията на президента Изненадан съм от реакцията на президента. Не е това междуинституционалното общуване. Така задълбочаваме криза, задълбочаваме проблем. От междуинституционалния сблъсък ще загуби българският народ и българската държава. За съжаление последните две и малко повече години сблъсъците и конфронтациите между институциите взима връх над стремежа да бъдат намерени решения. АБВ е партията, която най-остро критикува правителството на ГЕРБ – за безчинствата, за дълбоко вредната политика в енергетиката, за тежкия провал в опазването на околната среда и водите на страната, за безпътицата в редица сектори в страната. Но това са въпроси, които се решават с политически средства. В случая междуинституционалното напрежение и сблъсък не обслужват интересите на обществото.   Корнелия Нинова:  Нека всички, които искат промяна, да се обединим Споделяме напълно мотивите, с които президентът поиска и каза, че сваля доверие от правителството на Бойко Борисов. Това бяха и мотивите ни за вот на недоверие само преди седмица – факт е, че правителството на Борисов превърна България в сметището на Европа и на света, че дишаме най-мръсния въздух и че стотици хиляди българи са без вода. Управляват само от криза в криза, грижат се само за собственото си оцеляване, но това се превръща в агония за държавата и за българския народ. Правителството е неспособно да даде перспектива на гражданите. Колкото повече остават на власт, толкова повече ни гарантират кризи. Нека всички, които искат промяна, да се обединим. Отдавна има напрежение между институциите и това генерира нестабилност. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.04", "title": "\n\t\t\tОстър сблъсък между президент и премиер (обзор)\t\t\t"}
{"url": "https://trud.bg/%d1%82%d1%83%d1%80%d0%b8%d1%81%d1%82%d0%b8-%d0%b2-%d0%b4%d0%be%d0%bc%d0%b0-%d0%bd%d0%b8-%d0%b0%d0%ba%d0%be-%d1%81%d1%8a%d1%81%d0%b5%d0%b4%d0%b8%d1%82%d0%b5-%d0%be%d0%b4%d0%be%d0%b1%d1%80%d1%8f%d1%82/", "text": "Задължават общините да инвестират в курортите Без парти зони в Слънчев бряг Поне половината съседи ще трябва да дадат одобрението си, ако искате да отдавате стая или цял апартамент на туристи. Това предложение за промени в Закона за туризма, направено от петима депутати от ГЕРБ начело с Даниела Савеклиева, ще бъде разгледано в сряда от икономическата комисия към парламента. Идеята е одобрението на съседите да бъде условие за регистрация, която позволява имотът да бъде отдаван законно за краткосрочно настаняване. Одобрение на комшиите да се изисква, само ако апартаментът се намира в жилищен блок, а не в апартхотел, вилно селище или друг обект с туристическо предназначение, предлагат депутатите. Комисията за защита на потребители ще контролира дали предлаганите чрез онлайн платформи като AirBNB имоти са регистрирани според закона, и ако това не е направено ще налага глоби и санкции. Общините, на чиито територии има национални курорти, да бъдат задължени да предвидят в бюджетите си пари за подобряване на туристическите услуги, предлагат още депутатите. Народни представители от ГЕРБ, както и независимо от тях Валери Симеонов от Обединени патриоти предлагат при второто четене на промените в Закона за туризма да отпаднат текстовете, които предвиждат създаване на зони за парти и такива за отдих в курортите. До момента са инвестирани милиони, затова текстовете не могат да се приложат за построени вече обекти и биха довели до ненужна конфронтация между хотелиери и общини, мотивира се Симеонов. Той предлага и данните в Единната система за туристическа информация (ЕСТИ) за броя на гостите в хотелите и дните, за които са отседнали, да бъдат служебна тайна за работещите в Министерство на туризма. Целта е информацията да не може да бъде споделяна с конкурентни хотели. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.04", "title": "\n\t\t\tТуристи в дома ни, ако съседите одобрят\t\t\t"}
{"url": "https://trud.bg/%d1%84%d0%b5%d0%b4%d0%b5%d1%80%d0%b5%d1%80-%d0%bd%d0%b0-%d0%ba%d1%80%d0%b0%d1%87%d0%ba%d0%b0-%d0%be%d1%82-%d0%ba%d0%bb%d1%83%d0%b1%d0%b0-%d0%bd%d0%b0-%d0%bc%d0%b8%d0%bb%d0%b8%d0%b0%d1%80/", "text": "Роджър Федерер не успя да стигне до титлата на първия за сезона турнир от Големия шлем. Но това не му пречи да поставя рекорди, присъщи му в последните години. Маестрото от Швейцария е на път да влезе в суперелитния клуб на спортистите-милиардери. До този момент членовете му са трима. Първи границата премина голфърът Тайгър Уудс през 2009-а, после баскетболистът Майкъл Джордан (2015), а след това и Флойд Мейуедър (2017). \nЕ, да, в клуба ги няма футболните звезди Роналдо и Меси, които подписаха впечатляващи договори с клубовете си и само за година заработиха над $100 млн. А приходите от реклами на Кристиано и Лео дори не могат да доближат тези на Федерер – португалецът има $44 млн., а аржентинецът – $35 млн. Общите доходи на всеки един от тях се изчисляват около 400-500 милиона долара. Според октомврийското издание на списание „Форбс“ швейцарецът е заработил 93,4 млн. долара през 2019 г., което е личен негов рекорд. А за последните два месеца е получил още около $10 млн. за демонстративното му турне с Александър Зверев (Германия) в Латинска Америка (първоначално обявиха по $2 млн. за всеки от петте мача, но изиграха 4). Така или иначе Федерер за първи път в кариерата си натрупа $100 млн. за година. А спечеленото от латиноамериканското турне дари в благотворителния си фонд. През последните 2 сезона Роджър на два пъти счупи личния си рекорд по приходи (77 и над $100 млн.), макар че за това време не бе спечелил нито един турнир от Големия шлем. Приходите му от наградни фондове за 2019-а са само 7,5 млн. долара, а останалите от рекламни приходи – най-големите сред спортистите ($86 млн.). \nСега общите доходи на Федерер са близо $900 млн. Милиардът е въпрос на време, тъй като само от действащите договори със спонсорите швейцарецът ще получи 200 млн. долара! \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.04", "title": "\n\t\t\tФедерер – на крачка от клуба на милиардерите\t\t\t"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d0%bd-%d0%b2-%d0%ba%d0%b8%d1%82%d0%b0%d0%b9-%d0%be%d0%b3%d1%80%d0%b0%d0%bd%d0%b8%d1%87%d0%b5%d0%bd%d0%b8%d1%8f%d1%82%d0%b0-%d0%b7%d0%b0%d1%80%d0%b0%d0%b4/", "text": "Експертите прогнозират ваксина за коронавируса да има до следващата зима. А заради заразата с всеки изминал ден ограниченията стават все по-сериозни, разказва пред   наш сънародник в Китай. Галин Георгиев живее на около 700 километра от центъра на заразата в Китай. Мерките за сигурност се затягат с всеки изминал ден. „Сега в момента вече и главният булевард е затворен и самите квартали са изолирани и има забрана на живущите да излизат от домовете си. На мен лично ми обясниха, че ако изляза ще бъда записан и видян на камерата и следват санкции“, разказва българинът. Заради блокадите е разделен от семейството си и се страхува да напусне Китай. Жена му и двете му деца остават блокирани в друг квартал вече десети ден. „А аз съм с две малки деца. И това ме притеснява. Да не се заразим по пътя“, казва Галин. Д-р Петър Марков, който е част от Европейския център за контрол на инфекциозните болести вярва, че ваксина ще има, но не сега. „Трудно е да се прогнозира кога тази ваксина ще бъде готова за използване. Много груба оценка би било около есента или началото на следващата зима“, смята лекарят. А предизвикателствата са много и остават дори и след тестовете. Едно от тях е да се произведат милиони дози само за няколко дни. На този етап смъртността е около 2 процента, казва д-р Марков. Очакванията му са, че ще спадне – след като опознаем вируса по-добре. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.04", "title": "\n\t\t\tБългарин в Китай: Ограниченията заради коронавируса стават все по-сериозни\t\t\t"}
{"url": "https://trud.bg/43-%d0%b3%d0%be%d0%b4%d0%b8%d1%88%d0%bd%d0%b8%d1%8f%d1%82-%d0%b2%d0%b0%d1%80%d0%bd%d0%b5%d0%bd%d0%b5%d1%86-%d0%b7%d0%b0%d0%b2%d1%8a%d1%80%d0%bd%d0%b0%d0%bb-%d1%81%d0%b5-%d0%be%d1%82-%d0%ba%d0%b8/", "text": ", който се завърна от Китай, не е носител на коронавирус. Това сочат резултатите от изследванията на пациента от Националната референтна лаборатория, съобщи за БТА началникът на клиниката доц. Диана Радкова. Тя уточни, че е отрицателен и резултатът за грип. Доц. Радкова посочи, че мъжът ще пстане за долекуване, най-вероятно до петък, на катаралната ангина. Тя каза още, че в клиниката нямат тестове за новия коронавирус, но дори и да разполагат, пробите трябва здължително да бъдат изпращанидо Националната референтна лаборатория. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.04", "title": "\n\t\t\t43-годишният варненец, завърнал се от Китай, не е носител на коронавирус\t\t\t"}
{"url": "https://trud.bg/%d0%b4-%d1%80-%d0%b0%d0%bd%d0%b4%d1%80%d0%b5%d0%b9-%d0%b0%d0%bd%d0%b4%d1%80%d0%b5%d0%b5%d0%b2-%d0%ba%d0%b0%d1%80%d0%b4%d0%b8%d0%be%d1%85%d0%b8%d1%80%d1%83%d1%80%d0%b3-%d0%b2-%d0%b1%d0%be%d0%bb%d0%bd/", "text": "Стресът е изключително голям бич – затова усмихвайте се повече и се обичайте!  От 7 месеца д-р Андрей Андреев работи в бургаската болница „Сърце и мозък“. Буквално подготвял документите си за Австралия или Англия, но един телефонен разговор с проф. Владимир Данов и проф. Тони Веков, го накарал да остане в България и да избере клиниката в Бургас. Никога не забравя това, на което го е учил професорът му в Израел – Оз Шапира, а именно, че „истината е в детайлите“ и се радва на наблюдението си, че все по-често младите хора се замислят за здравословния начин на живот и искат да го следват. Разговаряме с него за мисията на лекаря в днешния ден, отношенията с пациентите и състоянието на здравеопазването. – Д-р Андреев, на мнозина би се сторило невероятно, че сте избрал да работите в България пред Англия и Австралия. Кое ви накара да се върнете тук? \n– Дълбоко в себе си силно вярвах и вярвам във възможността да се реализирам в България. Докато бях в Израел обаче започнах все повече да мисля да продължа професионалния си път в чужбина, защото не откривах подходящо място за реализация в родината си. Благодарение на страхотните препоръки от проф. Оз Шапира, при който специализирах в Израел, получих предложение за фелоушип (допълнителна специализация) при проф. Джеймс Татулис в Royal Melbourne Hospital и на по-късен етап от проф. Дейвид Тагарт от John Radcliffe Hospital в Оксфорд. Започнах подготовката за явяването на изпита по IALTS, който е задължителен. За съжаление точно в този период баща ми почина и се наложи да се прибера в България, което неминуемо забави процеса. Прочетох, че „Сърце и Мозък“ са спечелили търга в Бургас и отварят нова кардиохирургия. Аз вярвам, че нищо в живота ни не се случва без причина и разчетох всичко това като своеобразен знак. В статията срещнах името на изключителния проф. Владимир Данов и не се поколебах да се свържа с него. Той отговори почти веднага и ме покани на разговор в плевенската болница. На срещата, на която присъстваха проф. Данов и проф. Веков, се запознах с цялостната им визия за предлагането на качествени медицински услуги, за успехите на Българския кардиологичен институт, за УМБАЛ „Сърце и Мозък“ в Плевен, както и за новата болница в Бургас. Бях възхитен. Вижданията им се припокриваха изцяло с моите. – Как разбирате професионализма? \n– Големият професионализъм винаги личи. За мен е много важна приемствеността в професията, а те дадоха заявка за медицина от световна величина и непрекъснато усъвършенстване на кадрите си. Тогава проф. Данов каза, че да предава знанията и опита си на по-младите специалисти е една от основните му цели. Това изречение ме докосна дълбоко, защото в нашата професия и особено в България е популярно по-скоро т. нар. криене на занаят. Веднага след разговора ни взех решение да замина за Бургас и към днешна дата смятам, че съм направил правилния избор. Под ръководството на проф. Данов и д-р Владимир Корновски, който е началник на отделението по кардиохирургия и първи ученик на проф. Данов, успяваме да лекуваме по най-нови методики и да предлагаме на пациентите медицина съизмерима със световните стандарти. Изключителна привилегия е за мен да бъда част от екипа на д-р Корновски. Той е страхотен хирург, от който има какво да се научи. Наистина смятам, че болницата в Бургас е място, където всеки един професионалист би искал да работи. – Защо липсата на лекари е толкова голяма? Изтичат ли кадрите навън, или на младите не им се учи? \n– Според мен има достатъчно кадри. Всяка година медицинските университети генерират минимум 100-150 нови специалисти. За съжаление, наистина малко остават и се реализират в България. Причината не е толкова в ниското заплащане, колкото липсата на възможност за реализация в желаната специалност. Много колеги напуснаха държавата. Заплащането не е маловажно, но е на втори план. Основната движеща сила при лекарите е желанието да работят в добра среда, която предлага академичност и развитие, с което да разгърнат потенциала си. – Каква е разликата на лечение на пациенти в Израел и у нас? \n– Основното, на което наблягат в Израел, е индивидуалният подход към всеки един човек. Преди да лекува болестта, всеки един от специалистите се запознава с пациента, говори с него, научава болките му и тогава се изгражда план за лечение- не само медикаментозен и оперативен, но и за постоперативния период – пациент и лекар заедно извървяват този дълъг път към възстановяването. Защото сърдечните болести нарушават ежедневния ритъм, свалят качеството на живот, което е стрес за всеки един от нас. – Смятате ли да въведете това и тук- доверието и индивидуалния подход към пациента? \n– Правя го от първия ден, от който работя като лекар. Стремя се да разговарям с пациентите не само за заболяването и да сваля анамнезата, личното и човешко отношение са много важни. По този начин се печели доверието на пациента, защото няма как, образно казано, някой да остави сърцето си в твои ръце, ако го няма доверието към лекаря. По този начин се изгражда една връзка, която наистина генерира изключителни резултати. Лечението е взаимен процес. – Какви пациенти идват при вас? \n– За съжаление, профилът на сърдечно болните пациенти в България е такъв, че те идват в много краен стадий на своето заболяване. Това е грешка на цялата система – че няма профилактика и при нас пациентите понякога идват в много тежък, краен стадий. По този начин възстановяването е по-трудно и постоперативният период е по-дълъг, но както казах, заедно успяваме да постигнем много добри резултати. Това е една и от големите разлики между България и чужбина – в културата на превенция. Обяснявам си го с липсата на доверие към лекарите, което е насаждано от години. – При клапно болните пациенти примерно, до каква степен трябва човек да изчака, преди да се реши на операция? \n– Строго индивидуално е. Ние се стремим да обясним на пациента и близките му необходимостта от операция – така, че да се получи едно информирано съгласие. Пациентът трябва да е наясно с рисковете и какво го очаква след оперативния период. Клапно болните пациенти обикновено изпитват тежка умора, която се засилва с времето, задух и физическа немощ. Когато поговориш с такъв човек, той разбира какво се случва с него и всеки би искал да бъде по-жизнен, по-силен, да може да се радва на живота и на своите близки. Когато обясниш това с две думи и директно, пациентът обикновено се доверява. – Препоръчвате ли санаториум след интервенция? \n– Много зависи не от възрастта, както често се смята, а от цялостния статус на пациента- дали има множество придружаващи заболявания и как се възстановява. Ако виждаме, че той се възстановява бързо, самостоятелно и стига до стадий, в който се самообслужва, аз препоръчвам той да си отиде вкъщи и да е в домашна среда, сред близките си. При по-тежки пациенти, професионалната рехабилитация е задължителна, поне седмица-две. Лошото е, че в България нямаме такива санаториуми, специализирани за този тип болни, където в много добри условия да се проведе една добра рехабилитация, да се проследи тяхното възстановяване, в тясна връзка със специалиста, който е провел операцията. Има някои центрове, но е нужно да се подобрят условията и специалистите в тях. – Колко операции правите на месец и какви по тежест са случаите? \n– Средно извършваме по 40-50 операции месечно. Покриваме целия спектър на сърдечната хирургия – всякакъв тип клапна патология, както и комбинирани операции, тумори на сърцето и вродени малформации. Болницата има изграден HEART TEAM – специалисти от кардиохирургия, инвазивна кардиология и образна диагностика, които работят съвместно. Мога да разкажа за един случай, който добре описва работата ни. В болницата постъпи пациент с болки в гърдите и оплаквания от задух. Установи се критично стеснение на съдовете, които кръвоснабдяват сърцето, т. н. коронарни артерии и стеснение на лявата сънна артерия. След като беше събран HEART TEAM първоначално кардиохирургичният екип под ръководството на д-р Корновски извърши операцията на критично засегнатите сърдечни артерии, като по време на операцията функцията на сърцето не беше спряна. Операцията беше от типа „биещо сърце“ и бяха поставени 5 байпаса – интервенция, изискваща изключителни технически и аналитични умения. След възстановяването от кардиохирургичната операция, екипът от интервенционални кардиолози, ръководен от д-р Фуладванд, успешно стентира засегната каротидна (сънна) артерия. За мен е привилегия да работя с такива професионалисти. Ценното е, че се работи като един организъм – това е ключът към успеха при нас. – Зимата или лятото са рисковите сезони за сърдечните заболявания? \n– Определено зимата, когато пациентите, които са с исхемична болест на сърцето, проявяват обостряне на тази симптоматика и понякога се стига до по-крайни варианти- примерно инфаркт на миокарда. Лятото е период, в който има по-голям риск от постоперативни инфекции, но успяваме да реагираме и досега не сме имали случай на усложнения. – Кои са симптомите на инфаркт, които всеки човек трябва да знае и да вземе мерки ако се появят? \n– Класическите симптоми са стягаща болка в гръдната област, затруднено дишане, изтръпване в лявата ръка, което може да стигне до долната челюст. Може да има замайване, силна слабост. В такива случаи трябва да не се губи никакво време и пациентът да се откара в център, какъвто е нашият, където има инвазивна диагностика и да се приложи инвазивно или оперативно лечение. Колкото по-бързо се действа в такива случаи, толкова по-добре. Диабетно болните за съжаление, не изпитват болка и поради тази причина идват в тежко състояние. – Има ли панацея- рецепта срещу инфаркт? \n– За съжаление, начинът на живот- начинът на хранене, алкохолът и цигарите са толкова застъпени в ежедневието ни, че представляват голям рисков фактор. Затова, ако можем да сведем вредните навици до минимум – би било добре. Другият фактор е генетичното предразположение, на което не можем да влияем. За съжаление се наблюдава тенденцията на сваляне на възрастовата граница при пациенти, които страдат от исхемична болест на сърцето. В същото време забелязвам, че младите хора до 30-35 годишна възраст, търсят източници на информация и водят по-здравословен начин на живот, което е добра тенденция. – Имате ли някакъв свой ритуал, който спазвате преди операция? \n– Професорът ми в Израел казваше „Истината е в детайлите“. В нашата работа много малко разлики могат да доведат до много различни резултати накрая. Ако всичко до най-малките детайли е изпълнено, със сигурност ще имаме перфектни резултати. – Какво бихте посъветвал хората, за да бъдат здрави? \n– Хората трябва да обръщат внимание на здравословното си състояние, никога да не неглижират тревожни симптоми, да посещават специалисти, да търсят тяхното мнение и в никакъв случай да не пристъпват към самолечение. Стресът е изключително голям бич в ежедневието ни – затова усмихвайте се повече и се обичайте! Нашият гост \nД-р Андрей Андреев е част от екипа на УМБАЛ “Сърце и Мозък” гр. Бургас. Специализира сърдечна хирургия в отделението по кардио и торакална хирургия в Hadassah University Hospital в Йерусалим, Израел при водещия в областта си проф. Оз Шапира. Преминава интензивен курс в Университетската болница в IRCCS Ospedale San Raffaele – Милано по покана на един от иноваторите в областта на митралната реконструкция – проф. Отавио Алфиери. След края на специализацията си придобива допълнителна квалификация с насоченост – “Миокардна реваскуларизация” в Hadassah University Hospital. Член е на Европейската асоциация по кардио-торакална хирургия (EACTS). През септември миналата година преминава обучение по Иновативна миниинвазивна техника за пластика на митрална клапа на биещо сърце при д-р Невеш в Centro Hospitalar Vila Nova de Gaia гр. Порто. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.04", "title": "\n\t\t\tД-р Андрей Андреев, кардиохирург в болница „Сърце и мозък“ – Бургас, пред „Труд“: Оставам в България заради доверието между лекар и пациент\t\t\t"}
{"url": "https://trud.bg/%d1%80%d0%b5%d0%b0%d0%bb%d0%bd%d0%b8-%d0%b8-%d0%b8%d0%b7%d0%bc%d0%b8%d1%81%d0%bb%d0%b5%d0%bd%d0%b8-%d1%82%d1%80%d0%b5%d0%b2%d0%be%d0%b3%d0%b8-%d0%b5%d0%b2%d1%80%d0%be%d0%b7%d0%be%d0%bd%d0%b0%d1%82/", "text": "Иначе казано, основният проблем са политическите рискове у нас В четвъртък миналата седмица, намирайки се в малко градче, където хората имат приходи в евро, реших да проверя дали някой ги сменя за левове или прави обратното – разменя левовете си за евро. Причината за интереса ми бе обсъждането в пресата и в парламента на проектозакон, с който (освен всичко останало) се променя чл. 29 от закона за БНБ от 1997 г. Алинеи 1 и 2 на този член постановяват, че курсът на лева към германската марка е 1 към 1 и че курсът му към еврото автоматично се умножава по курса на марката към еврото (когато то бъде въведено като легално платежно средство). В проекто-изменението (нова алинея 3) се казва, че „от датата на участие на България в механизма на обменните курсове“, официалният курс на лева към еврото се определя според Амстердамската резолюция на Европейския съвет за установяване на механизъм на обменните курсове на валутите на страните, които приемат еврото. Докато траеше обсъждането в парламента, от моята проверка излезе, че хората по-скоро купуват, отколкото продават евро. Това впечатление, естествено, нищо не означава само по себе си. Дали тези сделки са необикновено много, не може да се знае с точност. Парламентарното обсъждане завърши с нещо като резолюция, че ако ще се променя разменният курс на лева към еврото, България няма да го приеме като легално платежно средство. Същият четвъртък привечер БНБ получи и публикува становище на ЕЦБ, в което се приветства новата разпоредба на чл. 29 от закона за БНБ. Как следва да се тълкува напрежението по този пръв поглед дребен повод? Общественото мнение Единственият индикатор на обществена несигурност в действията на БНБ и парламента е допитването на ЕКИП и Тренд, публикувано миналия вторник (25 януари), проведено през първата половина на ноември миналата година. Мнението тогава е било, че над 50% от избирателите искат референдум за еврото, половината от тях са „против“ това да стане, а само 1/5 – „за“. Няма разлика между гласоподавателите на основните партии, но 60% са на мнение, че и двете валути са стабилни. Очевидно обсъждането на законопроекта попада в полето на обществена тревожност, която вероятно през януари е с по-висок градус от ноември м. г., при общо взето традиционно недоверие към институциите на властта. Искането за референдум за еврото (изглежда това е първият зададен въпрос) вероятно е израз именно на такова недоверие, което вече засяга и БНБ, обикновено ползваща се с относително високо доверие преди 2014 г., преди несъстоятелността на КТБ. Възможно е обаче съмненията да имат по-дълбоки корени и причини. Макар изследването на европейските ценности, резюмирано от проф. Георги Фотев преди една година, да показва по-скоро трайното им присъствие в българското обществено мнение, възможно е да се развива недоверие към ЕС. Негов извор може да са разгръщащите се настроения за намеса в икономиката (от „борбата“ с промените в климата, през регулирането на командированите работници и минималната работна разплата, до опитите за уеднаквяване на данъчната политика), неяснотата и сложността (поне за широката публика) на вземането на решения по повод различни политики, неуспехът на българските представители да защитят онова, което само представят като „национален“ интерес. Не на последно място от значение за общественото мнение има и ехото от реториката на управляващите политически партии. ЕС все по-често бива представляван от тях като колонизатор, разрушител на традиционните ценности и почти винаги има облика на „голям брат“, приличащ – поне като отношение – на „Съветския съюз“. Това съвпада с практическата липса на обмисляне на достиженията на политическите и стопански развития след 1989 г., безогледното обругаване на реформите и успехите, глорификацията на миналото и „Русия“ като алтернатива в геополитическата ориентация. Определена роля има и примитивизмът в разбирането на конкуренцията, икономиката и международните отношения. Мними и реални проблеми Цитираната разпоредба на чл. 29 от закона за БНБ, където е фиксиран валутният курс, не се променя. Преписан е само параграф 2.3 от Резолюцията на ЕС за разменния механизъм. Той действително е приложен без промяна на установения разменен курс за страни като Естония и Литва. Всъщност, отчитайки перспективата на членството на тези страни и България в ЕС и Еврозоната, през декември 2003 г. ЕЦБ излиза със становище на Управителния съвет, като се подчертава, че „новите страни-членки, като определят своята оптимална стратегия по отношение на ERM II и по-късното приемане на еврото, трябва да вземат предвид специфичните обстоятелства в тяхната страна, включително цялостната им парично-интеграционна стратегия, рамка на валутната политика, валутен курс и фискална позиция“. Освен това се казва, че тези страни „не трябва да са обезценявали централния курс на своята валута спрямо еврото по собствена инициатива в този период“. Изглежда, че страхове у нас са безпредметни, особено тези за обезценяване на лева, ако всичко върви по план. Тук е мястото да сравня България с Естония и Литва Те кандидатстват за „чакалнята“ заедно с встъпването си в ЕС през май 2004 г. На 27 юни с. г. (седем-осем седмици след членството в Съюза) ЕЦБ излиза с резолюция, че: „след внимателна оценка на целесъобразността и устойчивостта на валутния борд на Естония беше прието, че Естония се присъединява към механизма на валутния курс със съществуващото си споразумение за валутен борд като едностранно задължение, като по този начин не поставя допълнителни задължения към ЕЦБ“. В това едностранно задължение е и курсът на естонската крона към еврото. Същият ден абсолютно същото решение е взето и за Литва, разменният курс на литата е запазен. И в двете страни стабилността и предвидимостта на икономиката се запазва, ръстът на доходите е по-бърз от този на цените. Така е и в България от 1997 г. насам. Разликата между България с тези страни е, че те са членове на механизма от годината на членство в ЕС. Приемането на еврото в тях има друг ефект: правителствата им започват да взимат много заеми. Нищо чудно, даже е сигурно, това да се повтори и в България. Тук през последните години сякаш господства политическото настроение за одържавяване на всичко – от ВиК, през ЕРП-та и ТЕЦ-ове, разтуряне на концесии за минно дело, услуги, курорти и плажове, до лотарийни игри и комар. Иначе казано, основният проблем са политическите рискове в България. Но и ЕС е трудно предвидим. Преди поне Комисията, за разлика от парламента, бе източник на стабилност. Много страни членки и ЕЦБ също преминават в режим на непредвидимост. От 2018 г. насам политическите документи на ЕЦБ са отстъпление от принципите на здравословно централно банкиране, познати ни в Европа, особено Германия от 1948 г. насам. Заявката е за намеса в икономиката и дори за отчитане на климатичните промени – каквото и да означава това. Банско-София-Франкфурт \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.04", "title": "\n\t\t\tРеални и измислени тревоги: Еврозоната и България\t\t\t"}
{"url": "https://trud.bg/%d1%8f%d0%b7%d0%be%d0%b2%d0%b8%d1%80%d0%b8-%d0%bf%d1%8a%d0%bb%d0%bd%d0%b8-%d0%bd%d1%8f%d0%bc%d0%b0-%d1%82%d1%80%d1%8a%d0%b1%d0%b8-%d0%b4%d0%be-%d0%bf%d0%b5%d1%80%d0%bd%d0%b8%d0%ba/", "text": "Ремонтират напоителни канали с европари Два язовира могат да осигурят водоподаване за индустрията в Перник, но няма изградена инфраструктура. Язовир “Пчелина” е пълен и “Стомана” Перник може да получава вода от него, но за целта трябва да се ремонтира каналът, обясни пред “Труд” изпълнителният директор на Напоителни системи Снежина Динева. Причината е, че мрежата е корозирала, защото не се ползва от 2003 година. Ние обаче не можем да направим тези ремонти сами, защото нямаме нужните средства. Ако държавата осигури финансиране, сме готови да съдействаме, допълни тя. За да черпи вода от “Пчелина”, пернишкият комбинат трябва да подаде искане до Министерство на околната среда и водите. Такова при нас не е постъпвало, казаха за “Труд” от екоминистерството. Другият водоизточник, който предприятието може да ползва, е язовир “Бушляк”, обясни директорът на Напоителни системи. 80% от обема на язовира е запълнен. Там нещата са малко по-добре, защото сме ремонтирали роторите. От язовира могат да бъдат подадени 700-800 куб. метра вода, обясни Динева. “Труд” потърси Константин Стаменов, директор “Стратегическо планиране и инвестиции” в “Стомана Индъстри”, с въпрос дали предприятието има интерес да ползва водата от язовирите “Пчелина” и “Бушляк”. “Нищо не зависи от нас. Няма линия, която да доведе водата до предприятието. Когато има такава, можем да говорим”, посочи Стаменов. Той обясни, че в момента заводът ползва вода от два алтернативни източника. Справка на Напоителни системи показва, че през януари тази година общият приток към язовирите е едва 19 млн. куб. метра. За сравнение през януари 2019 г. е бил 88 млн. куб. м, а през 2018 г. – 131 млн. куб. метра. Дружеството подготвя проект, с който ще кандидатства за европейско финансиране по мярка 4.3 на Програмата за развитие на селските райони. С парите ще се рехабилитират всички канали в поливните райони. Язовир “Пчелина” обаче не влиза, защото няма искания от земеделски стопани за ползване на водите му. Той се ползва основно за стопански цели, поясни Снежина Динева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.04", "title": "\n\t\t\tЯзовири пълни, няма тръби до Перник\t\t\t"}
{"url": "https://trud.bg/%d0%ba%d0%b8%d0%bc-%d0%ba%d0%b0%d1%80%d0%b4%d0%b0%d1%88%d0%b8%d1%8f%d0%bd-%d0%b6%d0%b8%d0%b2%d0%b5%d0%b5-%d0%b2-%d0%b8%d0%bc%d0%b5%d0%bd%d0%b8%d0%b5-%d0%b7%d0%b0-60-%d0%bc%d0%b8%d0%bb%d0%b8%d0%be/", "text": "Една от най-популярните звездни двойки – Ким Кардашиян и Кание Уест отвори вратите на дома си за Architectural Digest. Имението на семейство Уест възлиза на 60 милиона долара и впечатлява с изключително изчистения си и семпъл дизайн, напомнящ за течението на минимализма. Почти всичко в дома им е в неутрални и светли цветове, и макар да имат 4 деца, двамата родители твърдят, че всичко в къщата им е създадено по начин, който да не спира детската игра и приключения, като същевременно пази имението чисто и красиво. По време на интервюто пред AD Ким споделя, че тя никога не е ползвала басейна в задния им двор, което предизвиква учудване дори в съпруга й. По-интересното в случая е, че преди да построят басейна, двамата дълго спорят дали на негово място да не сложат джакузи – нещо, на което Ким настоява. В крайна сметка се стига до решението да имат басейн, който се отоплява по цялата дължина като джакузи.   \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.04", "title": "\n\t\t\tКим Кардашиян живее в имение за $60 милиона, чийто басейн никога не е ползвала\t\t\t"}
{"url": "https://trud.bg/%d0%bf%d1%80%d0%be%d0%bc%d0%b5%d0%bd%d1%8f%d1%82-%d0%bf%d1%80%d0%b0%d0%b2%d0%b8%d0%bb%d0%b0%d1%82%d0%b0-%d0%b7%d0%b0-%d0%bf%d1%80%d0%b5%d0%b3%d0%be%d0%b2%d0%be%d1%80%d0%b8-%d1%81-%d0%b5%d1%81/", "text": "Страните членки ще могат да спират присъединителния процес Предвижда се и повторно отваряне на глави Промени в системата за прием на страни в Европейския съюз, давайки на настоящите държави членки повече глас, се очаква да обяви днес Еврокомисията, предаде Ройтерс. Според агенцията този ход е опит да бъде успокоена Франция, която наложи вето в края на разширяването на блока към Балканите. \nПрез октомври френският президент Еманюел Макрон блокира (заедно с Холандия и Дания) започването на преговори със Северна Македония и Албания. Еврокомисията се надява да убеди Франция да се откаже от възраженията си преди срещата в Загреб с балканските държави през май. Промените, които ЕК се очаква да обяви, ще дадат на сегашните държави членки правото да прекъснат процеса по приемане на нови държави или дори да накарат някои страни да започнат отново от самото начало преговорите за присъединяване в определени области. По информация на в. “Файненшъл таймс” сред предложенията е отстъплението или забавянето на необходимите реформи в страните, водещи преговори за присъединяване, да може в най-сериозния случай да доведе до прекъсване или замразяване на преговорите, или до това затворени преговорни глави да бъдат повторно отворени. Служители от ЕС и дипломати коментират, че предложенията на ЕК все още се обсъждат, включително и в частта за това гласовете на колко държави членки ще са необходими, за да се обърнат разговорите за присъединяване, след като са започнали. Правилата ще се прилагат за преговорите, които са започнали след приемането на плана. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.04", "title": "\n\t\t\tПроменят правилата за преговори с ЕС\t\t\t"}
{"url": "https://trud.bg/%d0%bf%d1%8a%d1%80%d0%b2%d0%b0%d1%82%d0%b0-%d0%b4%d0%b6%d0%b0%d0%bc%d0%b8%d1%8f-%d0%b2-%d1%81%d0%bb%d0%be%d0%b2%d0%b5%d0%bd%d0%b8%d1%8f-%d0%be%d1%82%d0%b2%d0%be%d1%80%d0%b8-%d0%b2%d1%80%d0%b0%d1%82/", "text": "Храмът е част от ислямски културен център Всички постройки на територията на ислямския център в Любляна са изградени от бял бетон, комбиниран със стомана, стъкло и дърво. В Словения бе открита първата джамия в страната, 50 години след отправеното искане за изграждане и след преодоляване на много пречки, предаде АФП. Лидерът на ислямската общност – мюфтията Неджад Грабус, заяви, че откриването на джамията е “повратна точка”. Противниците на проекта – включително тези, които критикуват катарското му финансиране, многократно са се опитвали да го спрат. “Словения е последната бивша югославска държава, сдобила се с джамия, превръщайки Любляна в столица, а не в провинциален град на края на света”, каза Грабус на пресконференция. Мюсюлманите в страната с преобладаващо католическо мнозинство за първи път подават молба за изграждане на джамия в края на 60-те години на миналия век, докато Словения все още е част от бившата комунистическа Югославия. Накрая общността получи разрешение преди 15 години, но се натъкна на опозиция от десни политици и групи, както и на финансови проблеми. Строителството, започнало през 2013 г., струва около 34 милиона евро, от които 28 милиона евро са катарски дарения. Разположена в полуиндустриална зона на Любляна, джамията, побираща до 1400 души, представлява сърцевината на ислямски културен център. В него се помещават офиси на общността, образователен център с библиотека, ресторант, баскетболно игрище, жилища за мюсюлманския клир и 40-метрово минаре. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.04", "title": "\n\t\t\tПървата джамия в Словения отвори врати\t\t\t"}
{"url": "https://trud.bg/%d0%b1%d1%83%d1%80%d0%b3%d0%b0%d0%b7%d0%bb%d0%b8%d1%8f-%d0%bf%d0%be%d0%b4%d0%bf%d0%b0%d0%bb%d0%b8-%d0%b0%d0%bf%d0%b0%d1%80%d1%82%d0%b0%d0%bc%d0%b5%d0%bd%d1%82-%d1%81%d0%bb%d0%b5%d0%b4-%d1%81%d0%ba/", "text": "Бургазлия подпалил апартамента на майка си в жк „Меден рудник“ и избягал, съобщиха от ОД на МВР. Младият мъж се казва Делян Т., а майка му- Стоянка. Двамата непрекъснато се карали. Той рядко се хващал на работа, последно работел в заведение за бързо хранене, но напуснал, защото не бил доволен от заплащането. Обикновено стоял безработен и често крещял на жената. Преди време тя имала ограничителна заповед- да не я доближава, но документът изтекъл и не бил подновен. Имал си приятелка, но бил затворен и рядко комуникирал със съседите си. Инцидентът станал в бл. 32 в ж.к. „Меден Рудник“. Огънят е бил потушен от един противопожарен автомобил и петима огнеборци. 58-годишната собственичка на апартамента- Стоанка, разказала, че синът и дошъл, скарали се за пореден път и тя се скрила в банята, където се заключила, за да не и посегне. 25-годишният бургазлия в това време подпалил мебелите в хола, като оттам пожара се прехвърлил и към другите стаи. От инцидента, холът изгорял напълно, а са опушени останалите стаи и коридора на апартамента. Майката едва успяла да избяга и да се спаси от пламъците. Бащата на делян пък бил пазач в близък до дома им паркинг. Щом разбрал какво става, и той дошъл да помага. Синът е обявен за издирване. Работата по случая продължава от служители на Четвърто Районно управление – Бургас. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.04", "title": "\n\t\t\tБургазлия подпали апартамент след скандал с майка си\t\t\t"}
{"url": "https://trud.bg/%d0%bd%d0%be%d0%b2%d0%b8-%d0%bf%d0%be%d0%bb%d0%be%d0%b6%d0%b8%d1%82%d0%b5%d0%bb%d0%bd%d0%b8-%d0%bf%d1%80%d0%be%d0%b1%d0%b8-%d0%bd%d0%b0-%d0%b0%d1%87%d1%81-%d0%b2-%d0%b3%d0%b0%d0%b1%d1%80%d0%be%d0%b2/", "text": "Нови положителни проби за заболяването африканска чума при свинете са отчетени в Габровска област, предава БНР. От заседанието на Областната епизоотична комисия в Габрово стана ясно, че текат процедури по съгласуване на терени за загробване на засегнатите от Африканската чума свине. Бяха обсъдени и предстоящите нормативни промени във връзка с ограничаване разпространението на болестта и затягането на мерките за биосигурност, които трябва да изпълнят стопаните при отглеждането на домашни животни в двора си.  Към момента е в сила забрана за придвижване на свине на територията на Габровска област, както и за отглеждане на домашни прасета. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.04", "title": "\n\t\t\tНови положителни проби на АЧС в Габровско\t\t\t"}
{"url": "https://trud.bg/%d1%82%d1%80%d0%b8%d0%bc%d0%b0-%d0%b1%d1%80%d0%b0%d1%82%d1%8f-%d0%bd%d0%b0%d0%bf%d0%b0%d0%b4%d0%bd%d0%b0%d1%85%d0%b0-%d0%b5%d0%ba%d0%b8%d0%bf-%d0%bd%d0%b0-%d1%81%d0%bf%d0%b5%d1%88%d0%bd%d0%b0-%d0%bf/", "text": "Трима души са нападнали екип на Спешна помощ в Ихтиман. Това съобщават от ОД на МВР – София. Вследствие на нападението са причинени леки телесни повреди на двама служители от филиала. То се случило при опит за оказване на медицинска помощ на пациент във видимо нетрезво състояние, мъжът станал агресивен и заедно с двамата му придружители нанесли няколко удара на шофьора на линейката и на фелдшерката, след което избягали в неизвестна посока. В хода на проведените оперативни и процесуално- следствени действия тримата са установени и задържани. Оказало се, че са братя на 19, 21 и 26 години, всичките криминално проявени, от същия град. По случая е образувано досъдебно производство под наблюдението на Районна прокуратура – Ихтиман. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.04", "title": "\n\t\t\tТрима братя нападнаха екип на Спешна помощ в Ихтиман\t\t\t"}
{"url": "https://trud.bg/%d0%bb%d0%be%d0%ba%d0%be-%d1%81%d0%be%d1%84%d0%b8%d1%8f-%d1%80%d0%b0%d0%b7%d0%b1%d0%b8-%d0%b5%d0%bb%d0%b8%d1%82%d0%b5%d0%bd-%d1%82%d0%b8%d0%bc-%d0%be%d1%82-%d0%bb%d0%b0%d1%82%d0%b2/", "text": "„Локомотив“ (София) постигна разгромен успех с 6:0 над „Валмиера“ в последната си контрола на турска земя. Две попадения срещу елитния тим от Латвия, завършил четвърти през изминалата кампания, реализира Илиян Стефанов, а по едно добавиха Педро Ферари, Александър Александров, Светослав Диков и Наско Милев. Така тимът от Втора лига остава без поражение през зимната подготовка. По-рано тази година отборът на Радослав Здравков записа равенства срещу сръбския „Младост“ (Лучани) и косовския „Фероникели“, а през януари „железничарите“ сразиха „Спортист“ (Своге) с 2:1. „Най-реално е да се борим за третото място – коментира Здравков след успеха. – Ще бъде тежко, но имаме шансове за него. И ще го правим с наличните играчи, като очакваме само един нов чужденец. Но ще преценим дали той заслужава да остане.“ \nНа 16 февруари „Локомотив“ гостува на втория тим на „Лудогорец“ в първия кръг от пролетния дял на втория ешелон. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.04", "title": "\n\t\t\t“Локо“ (София) разби елитен тим от Латвия\t\t\t"}
{"url": "https://trud.bg/%d0%bf%d0%be%d0%b6%d0%b0%d1%80-%d0%b8%d0%b7%d0%b1%d1%83%d1%85%d0%bd%d0%b0-%d0%b4%d0%be-%d0%b7%d0%b0%d1%89%d0%b8%d1%82%d0%b5%d0%bd%d0%b0-%d0%bc%d0%b5%d1%81%d1%82%d0%bd%d0%be%d1%81%d1%82-%d0%ba%d0%b0/", "text": "Пожар бушува до защитената местност Калимок – Бръшлен, има съмнения за умишлен палеж. Пожар избухна до бившите рибарници на ДЗС „Нова Черна“ край едноименното тутраканско село по-рано днес. Информацията потвърди пред   кметът на община Тутракан д-р Димитър Стефанов. Той уточни, че пламъците не са достигнали нито селото, нито намиращата се в близост защитена крайдунавска местност „Калимок – Бръшлен“, която е дом на над 500 вида растения и птици. Огънят е овладян и изгасен своевременно от пристигналия на място екип на „Пожарна безопасност и защита на населението“. Няма данни за засегнати хора и животни. Няма опасност за населението, увери д-р Стефанов. Той добави, че предстои изясняване на причините, като не изключи възможността, да става въпрос за умишлен палеж. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.04", "title": "\n\t\t\tПожар избухна до защитената местност Калимок – Бръшлен\t\t\t"}
{"url": "https://trud.bg/%d0%b2%d1%82%d0%be%d1%80%d0%b8-%d1%81%d0%bc%d0%b5-%d0%bf%d0%be-%d1%80%d1%8a%d1%81%d1%82-%d0%bd%d0%b0-%d1%86%d0%b5%d0%bd%d0%b8%d1%82%d0%b5-%d0%bd%d0%b0-%d0%b7%d0%b0%d0%b2%d0%be%d0%b4%d0%b8%d1%82%d0%b5/", "text": "Повишението е с 4,5% България е на второ място сред страните от ЕС по ръст на цените на едро на индустриалните производители, показват данните на Евростат. През декември цените на производителите у нас са с 4,5% по-високи от същия месец на предходната година. По-голямо повишение на цените на заводите има само в Гърция (+4,7%), а веднага след нас е Румъния (+4,4%). Като цяло в ЕС цените на индустриалните производители намаляват с 0,4% за година. В енергийния сектор спадът на цените на производителите е с 3,1%, което е причина за ниската инфлация. Докато за дълготрайните потребителски стоки повишението на цените е с 1,4%, а при нетрайните стоки за домакинствата – с 2,3%. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.04", "title": "\n\t\t\tВтори сме по ръст на цените на заводите\t\t\t"}
{"url": "https://trud.bg/%d1%83%d1%81%d0%bb%d0%be%d0%b2%d0%bd%d0%b0-%d0%bf%d1%80%d0%b8%d1%81%d1%8a%d0%b4%d0%b0-%d0%b7%d0%b0-%d0%b1%d0%b8%d0%b2%d1%88%d0%b8%d1%8f-%d1%81%d1%8a%d0%b4%d0%b5%d0%b1%d0%b5%d0%bd-%d0%b0%d0%b4%d0%bc/", "text": "Условна присъда, глоба от 800 лв. и забрана да шофира една година получи бившият съдебен администратор на прокуратурата в Търговище, който беше хванат да кара с 2,89 промила алкохол. 43-годишният И.М. е сключил споразумение с прокуратурата в последния ден на януари, но информацията не беше оповестена публично, както стана след задържането му. Както „Труд“ съобщи, служителят в Окръжна прокуратура е хванат да шофира след употреба на алкохол на 21 януари към 17,17 часа. Той бил зад волана на колата си „Шевролет Каптива“. Спрян е на улица в центъра на Търговище малко, след като се качил в автомобила си. Предполага се, че е бил издебнат след сигнал. Пробата за алкохол на място била 2,96 промила. Кръвната после показала 2,89 промила. На следващия ден прокуратурата даде пресконференция. Тогава беше съобщено, че съдебният администратор, след разговор с ръководството, е подал оставката си сам. Според сключеното споразумение с Районна прокуратура той е получил наказание от 6 месеца лишаване от свобода с 3 години изпитателен срок. Наложена му е глоба от 800 лв. Има забрана да шофира в продължение на 1 година. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.04", "title": "\n\t\t\tУсловна присъда за бившия съдебен администратор, хванат да кара с 2,89 промила\t\t\t"}
{"url": "https://trud.bg/%d0%b8%d0%bd%d0%b2%d0%b5%d1%81%d1%82%d0%b8%d1%80%d0%b0%d1%82-12-%d0%bc%d0%bb%d0%bd-%d0%bb%d0%b2-%d0%b2-%d0%bc%d0%be%d1%80%d1%81%d0%ba%d0%b8%d1%82%d0%b5-%d0%bb%d0%b5%d1%82%d0%b8%d1%89%d0%b0/", "text": "12 млн. лв. ще бъдат инвестирани тази година в морските летища Варна и Бургас, съобщиха от компанията концесионер „Фрапорт Туин Стар Еърпорт Мениджмънт“. Сумата е с 3,4 млн. лв. над вложената през 2019 г. Със средствата ще бъдат разширени пероните за самолети и ще бъде монтирано ново осветление. Във Варна тече проект за разширение на пистата за рулиране „Еко“ с дължина 1220 м, а до септември ще приключи основният ремонт на хангара. През 2019 г. морските летища са обслужили 4,9 милиона пътници и над 35 000 полета на 97 български и чуждестранни авиокомпании, отчeтоха от компанията. След рекордния ръст на трафика от почти 50% през периода 2015-2018 г., миналата година пасажерите са намалели общо с 10,7%. 12 на сто е регистрираният спад в Бургас, където са били обслужени 2,85 млн. пасажери. Най-много сред пристигащите са били британци, руснаци, поляци, германци и чехи, а сред заминаващите водещи дестинации са били Москва, Лондон, Прага, Тел Авив и Катовице. Спад от 8,6% отчита варненското летище, което е обслужило над 2 млн. пътници. 26% от тях са били германци, следвани от българи, британци, поляци, руснаци и австрийци. За излитащите топдестинации са били София, Москва, Лондон, Виена и Тел Авив, като ръстове са отчетени на пасажерите от Великобритания – с 26%, и от Австрия – с 16%. „След една толкова интересна и предизвикателна за бранша година нашият стремеж през 2020г. е отново да възвърнем положителните нива на растеж на пътникопотока. Непрестанно работим с цел популяризиране на летищата Бургас и Варна и цялото българско Черноморие като атрактивна туристическа дестинация, която има много да предложи дори на най-взискателния пътник“, коментира Улрих Хеппе, главен изпълнителен директор на компанията концесионер. Тази година стартират серия от нови маршрути от морските летища. От 31 март авиокомпания Lauda ще лети два пъти седмично по линията Бургас-Виена. Заявени са и полети до Лвов, Харков и Виница в Украйна, Ростов в Русия, Шчечин и Люблин в Полша. Lauda ще оперира три пъти седмично и по линията Варна-Виена, а от 14 април испанската Volotea ще свърже Варна с Нант. Към момента от морската столица са заявени полети до новите дестинации Орхаус в Дания, Краков и Ржевов в Полша и Девил във Франция. През зимния сезон морската столица е свързана с 16 европейски града по въздух, пет от които са нови – Ливърпул, Берлин, Кьолн, Хамбург и Париж, допълниха от „Фрапорт Туин Стар Еърпорт Мениджмънт“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.04", "title": "\n\t\t\tИнвестират 12 млн. лв. в морските летища\t\t\t"}
{"url": "https://trud.bg/%d0%b2%d1%8f%d1%82%d1%8a%d1%80%d1%8a%d1%82-%d1%80%d0%b0%d0%b7%d0%bf%d0%b0%d0%bb%d0%b8-12-%d0%bf%d0%be%d0%b6%d0%b0%d1%80%d0%b0-%d0%b2-%d1%88%d1%83%d0%bc%d0%b5%d0%bd%d1%81%d0%ba%d0%be/", "text": "Силният вятър в Шуменско е станал причина да се разраснат 12 пожара в района за едно денонощие. Повечето от тях са в сухи треви, в община Смядово на помощ е било събрано и доброволното формирование. Нелеп пожар е бил предизвикан и от късо съединение при допира на разлюляни проводници в шуменското село Дренци. Унищожени са 200 бали с фураж, за късмет огнеборците от Шумен са успели да спасят къща и още една сграда. 14 тона вода били хвърлени за овладяване на стихията. Най-вероятната причина е, че поради силен вятър са се допрели проводниците и е така е станало късо съединение, което е подпалило сламата, съобщават от ОДМВР-Шумен. Бурята съборила и дърво на пътя в землището на село Цани Гинчево. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.04", "title": "\n\t\t\tВятърът разпали 12 пожара в Шуменско\t\t\t"}
{"url": "https://trud.bg/7-%d0%bc%d0%b5%d1%81%d0%b5%d1%86%d0%b0-%d1%81%d0%bb%d0%b5%d0%b4-%d1%80%d0%b0%d0%b7%d0%b4%d1%8f%d0%bb%d0%b0%d1%82%d0%b0-%d0%b8%d1%80%d0%b8%d0%bd%d0%b0-%d1%88%d0%b5%d0%b9%d0%ba-%d0%b8-%d0%b1%d1%80%d0%b0/", "text": "Неочаквано, но факт – Ирина Шейк и Брадли Купър се появиха на снимка от събитието „Vogue & Tiffany Fashion And Film Party“, което се състоя в изискания лондонски нощен клуб „Annabel“s“, след раздаването на наградите БАФТА. Седем месеца, след като се разделиха, двамата присъстваха на тържеството, посветено на отличията, и не просто се намираха в едно помещение, но и позираха заедно пред фотографските обективи в компанията на редактора на сп. „Vogue“ – Едуард Енинфул. Става въпрос за същата вечер, в която, поне през по-голямата част от времето, до руския модел стоеше модния дизайнер Рикардо Тиши. Очевидно бившият годеник на Шейк се е възползвал от възможността да размени няколко думи с майката на дъщеря си, докато италианецът не е бил наоколо, показвайки на присъстващите, че двамата поддържат добри отношения. Скоро след като общият им кадър се озова в социалните мрежи, техните почитатели се обнадеждиха, че любовта им може отново да се възроди и накрая повторно да се съберат. За съжаление, обаче, в последното интервю, което брюнетката даде за модната библия, тя сподели, че това едва ли ще се случи. И все пак, в него Ирина се определи за късметлийка, заради връзката, която са имали. „Животът след Брадли определено е различен. На мнение съм, че във връзките си хората показват както най-доброто, така и най-лошото от себе си – такава е човешката природа. Не е задължително от двама страхотни души да излезе чудесна двойка. Мисля, че бяхме щастливци да изживеем този романс, но сега нещата стоят по друг начин – намирам се в нова територия“, каза тя. Купър и Шейк сложиха край на 4-годишната си връзка през юни миналата година, а като официална причина посочиха разминаващите им се графици, отчуждаващи ги един от друг. В момента основният им приоритет е дъщеря им – Леа де Сен, като всеки един от тях се опитва да прекарва с нея възможно най-много време. В разговора си с изданието Ирина сподели, че след раздялата с актьора не винаги ѝ е лесно. „Трудно е да се намери баланс между това да си самотна майка и работеща жена. Повярвайте ми, има дни, в които се събуждам с мисълта: „Боже мой, не знам какво да правя, разпадам се“, сподели манекенката. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.04", "title": "\n\t\t\t7 месеца след раздялата Ирина Шейк и Брадли Купър заедно в Лондон (СНИМКА)\t\t\t"}
{"url": "https://trud.bg/%d0%b1%d0%b5%d0%b7%d0%bf%d0%bb%d0%b0%d1%82%d0%b5%d0%bd-%d0%be%d1%87%d0%b5%d0%bd-%d0%bf%d1%80%d0%b5%d0%b3%d0%bb%d0%b5%d0%b4-%d0%b7%d0%b0-%d1%80%d0%b0%d0%b1%d0%be%d1%82%d0%b5%d1%89%d0%b8%d1%82%d0%b5/", "text": "Въпрос:  Работата ми е изцяло свързана с компютър и други технологии с дисплеи и очите са ми натоварени постоянно докато изпълнявам служебните си задължения. Има ли изисквания, които работодателят трябва да спазва, когато работата на служителите е свързана със стоене пред монитор и друг вид дисплеи? В. Дафинов, гр. София Отговор:  Съгласно чл. 8. от Наредбата, работодателят следва да организира трудовата дейност на лицата, работещи с видеодисплеи, по начин, осигуряващ периодични прекъсвания на работата с видеодисплеи, които се ползват за: Регламентирани почивки, като техният брой, продължителност и ред на ползване се определят в съответствие с изискванията на Наредба ? 15 от 1999 г. за условията, реда и изискванията за разработване и въвеждане на физиологични режими на труд и почивка по време на работа; Извършване на други дейности с цел намаляване на натоварването, дължащо се на работата с видеодисплеи. В допълнение към посочените мерки, работодателят осигурява и преглед на очите и оценка на състоянието на зрението на лицата, работещи с видеодисплеи, от специалист по очни болести: преди започване на работа с видеодисплеи; един път на три години за лицата, ненавършили 40 години, и ежегодно за лицата, навършили 40 години, както и при оплаквания от смущения на зрението, които могат да се дължат на работа с видеодисплеи. В случаите, когато при тези прегледи се установи необходимост от средства за корекция на зрението при работа с видеодисплеи, те също се осигуряват за сметка на работодателя. Основните изисквания, които следва да спазват работодателите и работещите при работа с видеодисплеи, са определени с Наредба ? 7 от 15.08.2005 г. за минималните изисквания за осигуряване на здравословни и безопасни условия на труд при работа с видеодисплеи. Съгласно наредбата работодателят е задължен да извършва оценка на риска на работните места с видеодисплеи за определяне на възможните рискове за здравето и безопасността на работещите, особено по отношение на зрението, мускулно-скелетната система, възникването на психичен стрес и др. Съобразно оценката на риска, работодателят е длъжен да предприеме необходимите мерки за намаляване на рисковете, както и да предостави на служителите обучение и информация относно тези мерки и изискванията към конкретното оборудване, работната среда, използваните програмни продукти и възможните рискове. Целта на цитираните мерки е да се осигурят условия на труд, при които са елиминирани или намалени всички професионални рискове, с оглед запазване на здравето и работоспособността на работещия при условия на пълна заетост и в течение на целия му трудов стаж. Д-р Тодор Капитанов, юрист, Национален секретар на КНСБ, консултант и специалист по публични лекции в областта на трудовите и социални въпроси, комуникациите и публичния сектор АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.04", "title": "\n\t\t\tБезплатен очен преглед за работещите с компютър\t\t\t"}
{"url": "https://trud.bg/%d0%be%d0%bd%d0%ba%d0%be%d0%bb%d0%be%d0%b7%d0%b8-%d1%80%d0%b0%d0%ba%d1%8a%d1%82-%d0%bd%d0%b0-%d0%b1%d0%b5%d0%bb%d0%b8%d1%8f-%d0%b4%d1%80%d0%be%d0%b1-%d0%b7%d0%b0%d1%81%d1%8f%d0%b3%d0%b0-%d0%b2%d1%81/", "text": "Ракът на белия дроб засяга все повече жени, съобщиха от Онкоболницата във Варна, която обслужва и населението на Добричка област. Тревожната тенденция важи от началото на миналата година, като повечето от засегнатите дами са непушачки, обясни д-р Стелияна Стелиянова – медицински онколог в болницата. Ракът на белия дроб е бил водещата диагноза през миналата година, като за първи път е изпреварил този на простатата. Медиците смятат, че една от причините за това е замърсеният въздух. В Световния ден за борба с рака – 4 февруари, от здравното заведение отчетоха, че новорегистрираните пациенти през 2019 г. са били 2724. През кабинетите на Диагностично-консултативния блок са преминали над 16 000 души, а в стационара са били лекувани 14 685. Варненската Онкоболница, което е с най-дългия 15-годишен стаж в провеждането на профилактика в страната, миналата година дебютно получи общинско финансиране за тази дейност. За 7 месеца онколозите са прегледали безплатно 528 жени и 143 мъже, основно на възраст от 41 до 60 г. При всеки трети са открити отклонения в показателите. Част от пациентите са били насочени за допълнителни изследвания, а на други са назначени терапия или хирургично лечение. Профилактичната програма продължава и тази година, когато болницата ще отбележи 4 г. от старта на единствената засега у нас. Програма за психосоциална подкрепа на онкологични пациенти и техните близки. Анкетите с болните показват, че водещите им емоционални проблеми са тревожност, нервност и страх, а практическите засягат главно решенията за провеждане на лечение и финансовите несгоди след поставяне на диагнозата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.04", "title": "\n\t\t\tОнколози: Ракът на белия дроб засяга все повече жени\t\t\t"}
{"url": "https://trud.bg/%d0%be%d0%b1%d1%80%d0%b0%d0%b7%d0%be%d0%b2%d0%b0%d1%82%d0%b5%d0%bb%d0%bd%d0%b0-%d0%bf%d0%be%d1%80%d0%b5%d0%b4%d0%b8%d1%86%d0%b0-%d1%80%d0%b0%d0%b7%d0%ba%d0%b0%d0%b7%d0%b2%d0%b0-%d0%bd%d0%b0-%d0%b4/", "text": "Защо музикалната индустрия прилича на палто и какво е общото между една песен и глава лук? Трябва ли ти екип, освен армия последователи в социалните мрежи, за да станеш звезда? Колко е важно да си в час с правата си, за да стане твоето изкуство кариера? Това са част от въпросите, чиито отговори очакват малки и големи бъдещи творци в първата по рода си поредица уроци за света на музикалната индустрия, създадена у нас от платформата Уча.Се и Българска асоциация на музикалните продуценти (БАМП). „Образованието е силата, която има потенциал да променя света и да ни прави по-добри – това е споделеното ни кредо с Уча.се. Сбъднахме мечтата си да влезем в дигитален диалог с децата и да заговорим с тях на един разбираем език по сложните теми на интелектуалната собственост. А светът на музикалната индустрия и авторските права получи нов забавен прочит, който, надявам се, ще се хареса и на деца, и на родители.“, коментира изпълнителният директор на БАМП Ина Килева. „С партньорството си с БАМП и поредицата видео уроци целим да запознаем учениците с най-важното от музикалния бизнес и да ги мотивираме да се доближат още повече до изкуството, да го опознаят и използват за себеизразяване, да бъдат креативни и развити личности. Искаме да им вдъхнем смелост да преследват мечтите си и да вярват, че талантът им може да се превърне в успешна кариера и трудът на творците трябва да бъде ценен и уважаван.“, коментира основателят на Уча.се Дарин Маджаров. Първото видео от поредицата вече е във фейсбук страницата на Уча.се, а следващите три понеделника ще има нови анимирани уроци с гласа на Симеон Колев от „БГ Радио“. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.04", "title": "\n\t\t\tОбразователна поредица разказва на децата на музикалната индустрия\t\t\t"}
{"url": "https://trud.bg/%d1%83%d0%b4%d1%8a%d0%bb%d0%b6%d0%b8%d1%85%d0%b0-%d0%b3%d1%80%d0%b8%d0%bf%d0%bd%d0%b0%d1%82%d0%b0-%d0%b2%d0%b0%d0%ba%d0%b0%d0%bd%d1%86%d0%b8%d1%8f-%d0%b2%d1%8a%d0%b2-%d0%b2%d0%b0%d1%80%d0%bd%d0%b5/", "text": "Грипната ваканция за учениците във Варненска област се удължава до 7 февруари включително. Това стана ясно след заседание на Областната комисия за борба с острите респираторни заболявания и грипа.  По план заседанието трябваше да се проведе в петък, но бе изтеглено заради ръста на болните през последните дни. След промяната учебните занятия ще бъдат подновени на 10 февруари, ако няма ново удължаване. Решение за това комисията ще вземе в петък.  По данни на РЗИ заболеваемостта в региона в момента е 192 на 10 000 души. Най-много са повалените на легло във възрастовата група от 14 до 25 г. До края на седмицата остава забраната за провеждане на профилактични имунизации, детски и женски консултации и свиждания в болниците.  АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.04", "title": "\n\t\t\tУдължиха грипната ваканция във Варненска област\t\t\t"}
{"url": "https://trud.bg/%d0%b0%d0%bf%d0%b8-%d0%be%d1%87%d0%b0%d0%ba%d0%b2%d0%b0-%d1%81%d0%b5-%d0%b2%d0%bb%d0%be%d1%88%d0%b0%d0%b2%d0%b0%d0%bd%d0%b5-%d0%bd%d0%b0-%d0%b2%d1%80%d0%b5%d0%bc%d0%b5%d1%82%d0%be-%d1%88%d0%be%d1%84/", "text": "Тази нощ се очаква рязко застудяване и валежи от дъжд, които с понижението на температурите в Западна България и Предбалкана ще преминават в сняг. Прогнозата на метеоролозите е за значителни снеговалежи в Родопите, а през нощта срещу четвъртък и в Североизточна България. От силния вятър в Източна България са възможни виелици, навявания и образуване на преспи. В тази връзка Агенция „Пътна инфраструктура“ призовава шофьорите да тръгват на път с автомобили, подготвени за зимни условия, да карат със скорост, съобразена с пътните условия, да не предприемат рискови маневри, както и изпреварване на снегопочистващата техника. Всички машини на пътноподдържащите фирми са в пълна мобилизация за почистване и обработване на републиканските пътища, за да се осигури пътуване при зимни условия. За повишаване безопасността на движение като превантивна мярка ще се пристъпва към затваряне на отделни участъци за обработване на настилките с химически вещества и инертни материали, а там където се налага заради силния вятър и снегонавяванията е възможно трафикът да се спира изцяло до подобряване на метеорологичните условия и почистване на пътя. Гражданите и транспортни фирми могат да получават информация за актуалната пътна обстановка в страната от интернет страницата на АПИ –api.bg, както и по всяко време на денонощието на телефон 0700 130 20 в АПИ. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.04", "title": "\n\t\t\tАПИ: Очаква се влошаване на времето, шофьорите да тръгват с автомобили, готови за зимни условия\t\t\t"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d1%88%d0%be%d1%84%d1%8c%d0%be%d1%80-%d0%bd%d0%b0-%d0%ba%d0%b0%d0%bc%d0%b8%d0%be%d0%bd-%d1%81-358-%d0%bf%d1%80%d0%be%d0%bc%d0%b8%d0%bb%d0%b0/", "text": "Шофьор на камион беше хванат да управлява в нетрезво състояние на АМ „Тракия“. При проверка за алкохол, дрегерът отчел 3,58 промила, предава БТВ.  Около 13:50 ч. е получен сигнал на телефон 112 от друг водач, който обяснил, че товарният автомобил пред него „видимо криволичел“ по пътното платно. Автопатрул спира камионът на 110 км в посока София. Задържан е 39 годишен мъж от село Фотиново, община Батак. Той ще остане в ареста за срок от 24 часа в РУ-Стамболийски. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.04", "title": "\n\t\t\tЗадържаха шофьор на камион с 3,58 промила алкохол\t\t\t"}
{"url": "https://trud.bg/%d0%b2%d0%b0%d1%81%d0%b8%d0%bb-%d0%b1%d0%be%d0%b6%d0%ba%d0%be%d0%b2-%d0%be%d0%b1%d0%b2%d0%b8%d0%bd%d0%b5%d0%bd-%d0%be%d1%82-%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82/", "text": "Образувано е ново досъдебно производство по данни за убийства, принуди и изнасилвания Специализираната прокуратура отдели материали от образувано досъдебното производство, касаещо множество престъпни деяния, част от които свързани с неплащане на значителни по размер такси по Закона за хазарта, пране на пари и други. По това производство в качеството му на ръководител на организирана престъпна група е привлечено лицето В.Б. Това съобщиха от държавното обвинение, изписвайки името на Васил Божков само с инициали. В отделените материали се съдържат данни и за други противоправни деяния – убийства, принуди и изнасилвания, за които е образувано ново досъдебно производство за участие в организирана престъпна група, действала на територията на страната в периода от 2012 г. до настоящия момент. Изискани са досъдебни производства от други прокуратури, касаещи конкретни случаи, свързани с разследване на убийства и опити за такива. Извършва се анализ на всички убийства през годините, свързани с лица, осъществявали хазартна дейност, както и случаи на извършени изнасилвания. Прокуратурата и МВР призовават всички граждани, които имат информация, относима към разкриването на престъпната дейност на групата, да сигнализират на телефони 02 982 8998; 02 9828590, като анонимността им е гарантирана. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.04", "title": "\n\t\t\tВасил Божков е разследван от прокуратурата за ръководител на организирана престъпна група\t\t\t"}
{"url": "https://trud.bg/%d0%b1%d0%b5%d0%b1%d0%b5%d1%82%d0%b0%d1%82%d0%b0-%d0%bd%d0%b0-%d1%85%d1%83%d0%b1%d1%87%d0%b5%d0%b2-%d1%83%d0%b1%d0%b5%d0%b4%d0%b8%d1%82%d0%b5%d0%bb%d0%bd%d0%b8-%d1%81%d1%80%d0%b5%d1%89%d1%83-%d1%83/", "text": "Убедителен успех с 4:1 над националния отбор на Узбекистан до 19 години постигна „Левски“ в третата си проверка от зимната подготовка. Наставникът на „сините“ Петър Хубчев заложи на експериментален състав, включващ 9 българи, 6 от които юноши на отбора. Под рамката бившият селекционер пусна Петър Иванов, а в центъра на отбраната започна 17-годишният Костадин Илиев. Останалите кадри на школата бяха Ивайло Найденов, Илия Юруков, Мартин Петков и Марин Петков. От чужденците в стартовите единадесет попаднаха единствено Насиру Мохамед и Филипе Нашименто, разписал се при победите над „Пюник“ (3:2) и „Рапид“ (Виена) (2:1). \nИнтригата приключи преди края на първото полувреме, когато паднаха и четирите попадения за столичния гранд. Точни за 26-кратните шампиони бяха Мартин Петков, Мохамед, Здравко Димитров и 16-годишният Марин Петков. \nПочетният гол за Узбекистан дойде след почивката, когато на два пъти стражът на „Левски“ не се намеси решително и Хошимов оформи крайното 4:1. През втората част „сините“ значително намалиха оборотите, предоставяйки изцяло инициативата на съперника. \n„Резултатът не е от такова значение – обяви след двубоя помощник-треньорът Георги Донков. – Доволни сме от момчетата. В понеделник проведоха две тренировки, сега се раздадоха, а освен това сме и в края на лагера. Дадохме шанс на млади футболисти, двама на по 16 години и двама на по 17 години. Никога не сме играли в такъв състав и бяхме наясно, че ще има положения пред нашата врата.“ \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.04", "title": "\n\t\t\tБебетата на Хубчев убедителни срещу Узбекистан\t\t\t"}
{"url": "https://trud.bg/%d1%80%d0%b0%d0%b7%d1%81%d0%bb%d0%b5%d0%b4%d0%b2%d0%b0%d1%82-%d0%b3%d1%83%d0%b3%d1%8a%d0%bb-%d0%b7%d0%b0-%d0%be%d0%b1%d1%80%d0%b0%d0%b1%d0%be%d1%82%d0%ba%d0%b0%d1%82%d0%b0-%d0%bd%d0%b0-%d0%b4/", "text": "Ирландската комисия за защита на данните обяви във вторник, че започва разследване на практиките на Google LLC за обработка на данните за местоположение. Регулаторът на Ирландия заяви, че е получил редица жалби от различни потребителски организации в Европейския съюз по отношение на „обработката на данни за местоположението на технологичния гигант и прозрачността около тази обработка“. Разследването има за цел да установи дали Google има правно основание за обработка на данните за местоположението на своите потребители и дали компанията изпълнява задълженията си на администратор на данни по отношение на прозрачността, се казва в съобщението на ирландския регулатор. Новото разследване допълва още няколко други подобни разследвания в ЕС относно практиките на дъщерното дружество на Alphabet Inc. по отношение на обработката на данни. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.04", "title": "\n\t\t\tРазследват „Гугъл“ за обработката на данни за местоположение\t\t\t"}
{"url": "https://trud.bg/%d0%b5%d1%80%d0%b4%d0%be%d0%b3%d0%b0%d0%bd-%d1%81%d0%b5%d0%b3%d0%b0-%d1%82%d1%83%d1%80%d1%86%d0%b8%d1%8f-%d0%bd%d1%8f%d0%bc%d0%b0-%d0%b4%d0%b0-%d0%b2%d0%bb%d0%b8%d0%b7%d0%b0-%d0%b2-%d0%ba%d0%be%d0%bd/", "text": "Президентът на Турция Реджеп Тайип Ердоган заяви пред журналисти, връщайки се от посещение в Украйна, че на дадения момент неговата страна няма да влиза в конфликт с Русия, предава ТАСС, като се позовава на информация на телевизионния канал NTV. „На този етап няма да влизаме в конфликт или сериозно противоречие с Русия. С Русия имаме много сериозни стратегически инициативи (проекти)“, подчерта президентът. В качеството на примери за тези „стратегически инициативи“ Ердоган посочи два примера: изграждането на първата АЕЦ „Аккую“ в Турция и изпълнението на проекта „Турски поток“. „Първо, това се отнася до нашата ядрена енергия, която стартираме много решително. И там има много, много сериозни цифри…Второ, проектът „Турски поток“ също има голямо значение….Той е важен и за нас, защото е стратегическа инвестиция“, обясни турският президент. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.04", "title": "\n\t\t\tЕрдоган: Сега Турция няма да влиза в конфликт с Русия\t\t\t"}
{"url": "https://trud.bg/%d0%bb%d0%b5%d0%b9%d0%b4%d0%b8-%d0%b3%d0%b0%d0%b3%d0%b0-%d0%ba%d1%8a%d0%bc-%d0%bc%d0%b5%d0%b3%d0%b0%d0%bd-%d0%b8-%d1%85%d0%b0%d1%80%d0%b8-%d0%bd%d0%b5-%d1%81%d0%b5-%d0%bc%d0%b5%d1%81%d1%82%d0%b5/", "text": "Във видео, публикувано преди броени часове в Instagram, поп иконата Мадона се обръща към принц Хари и Меган Маркъл с думите: „Не се местете в Канада, там е толкова скучно“. „Ще им преотдам под наем апартамента си в Ню Йорк, близо до Сентръл парк. Две спални с невероятна гледка към Манхатън. Това трябва да ги спечели. Бъкингамският дворец не може да се мери с това“, допълва певицата. Забавното видео бързо привлече вниманието на феновете на Меган и Хари, които в момента се намират в Канада, а слуховете за бъдещето им растат ежеминутно. Младото кралско семейство   в първите дни на новата година, а новината предизвика силен медиен интерес, нестихнал и до днес. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.04", "title": "\n\t\t\tЛейди Гага към Меган и Хари: Не се местете в Канада, там е скучно\t\t\t"}
{"url": "https://trud.bg/%d0%bf%d1%80%d0%b5%d0%b4%d0%b0%d0%b2%d0%b0%d0%bc%d0%b5-%d0%bd%d0%b0-%d0%b1%d0%b5%d0%bb%d0%b3%d0%b8%d1%8f-%d0%b8%d0%b7%d0%b4%d0%b8%d1%80%d0%b2%d0%b0%d0%bd-%d0%b7%d0%b0-%d0%be%d1%82%d0%b3%d0%bb%d0%b5/", "text": "41-годишен мъж ще бъде предаден на съдебните власти в Белгия, откъдето го издирват с европейска заповед за арест за отглеждане и продажба на канабис. Решението за предаване на Билгин М. е взето от Окръжния съд в Търговище, съобщиха от Апелативна прокуратура във Варна.   Европейската заповед за арест е издадена от първоинстанционния съд на Западна  Фландрия, Кралство Белгия, с цел разследване на престъпната  дейност  на мъжа в периода от 1 януари до 18 ноември 2019 г. Според документите, в съучастие с други лица, той се занимавал с отглеждане на канабис в плантация и с продажба на упойващи вещества. В него са намерени 1 кг и 900 грама канабис. Освен отглеждането и държането с цел разпространение на канабис Билгин М. е издирван и за кражба на електричество в град Варегем, уточняват от прокуратурата. Мъжът е бил установен и задържан в районното управление в Омуртаг. С постановление на прокурор в Окръжната прокуратура в Търговище е бил задържан до 72 часа.  Билгин е изразил съгласие да бъде предаден на властите в Белгия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.04", "title": "\n\t\t\tПредаваме на Белгия издирван за отглеждане и продажба на канабис\t\t\t"}
{"url": "https://trud.bg/%d0%b0%d1%82%d0%b8%d0%bd%d0%b0-%d1%80%d0%b0%d0%b7%d0%bf%d0%be%d0%bb%d0%b0%d0%b3%d0%b0-%d1%80%d0%b0%d0%ba%d0%b5%d1%82%d0%b8-%d0%bf%d0%b5%d0%b9%d1%82%d1%80%d0%b8%d1%8a%d1%82-%d0%b2/", "text": "Гърция ще изпрати някои от ракети „Пейтриът“ в Саудитска Арабия по програма с участието на САЩ, Великобритания и Франция, съобщи правителствен говорител, цитиран от АФП. Атина ще разположи зенитните ракети по саудитското крайбрежие, за да „защитават критична енергийна инфраструктура“, каза пред репортери Стелиос Пецас, като посочи, че разговори по темата са започнали през октомври. Говорителят не посочи дата за развръщане на ракетите. Но уточни, че САЩ, Великобритания и Франция участват в инициативата, а към нея вероятно ще се присъедини и Италия. Съобщението идва в момент, когато премиерът Кириакос Мицотакис е на обиколка в Близкия изток, за да разговаря за инвестиции с правителствата на Саудитска Арабия и ОАЕ. Той посети Рияд в понеделник, а днес е в Абу Даби. Говорителят Пецас посочи, че ракетите „Пейтриът“ са отбранителна система и не представляват заплаха за друга страна в региона. Той посочи по-рано, че те ще бъдат придружавани от около 130 души персонал. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.04", "title": "\n\t\t\tАтина разполага ракети „Пейтриът“ в Саудитска Арабия\t\t\t"}
{"url": "https://trud.bg/%d0%bc%d0%b0%d1%80%d0%b8%d1%8f-%d0%bb%d0%b0%d1%81%d0%b8%d1%86%d0%ba%d0%b5%d0%bd%d0%b5-%d0%be%d1%82%d0%ba%d1%80%d0%b8-%d1%81%d0%b5%d0%b7%d0%be%d0%bd%d0%b0-%d1%81-204-%d1%81%d0%bc/", "text": "Трикратната световна шампионка Мария Ласицкене започна силно сезона в скока на височина. В атрактивния турнир „Битка между половете“ рускинята фиксира 204 см, с което оглави ранглистата на планетата. С този резултат тя изравни личното си постижение в зала и постави рекорд на състезанието. Ласицкене, една от конкурентките на Мирела Демирева, се пробва и на 207 см, но при трите си излизания в сектора не успя. Далеч след нея остана Кристина Корольова със 190 см. Изненадващо олимпийската шампионка Анна Чичерова, която преодоля 1,85 м с резерв, не се справи с 1,90 м и остана трета. При мъжете триумфира Иля Иванюк с 2,23 м. Надпреварата е обща и за двата пола, а със спечелените 1259 т. Ласицкене спечели надпреварата, следвана от Кристина Корольова (1121 т. ) и Иля Иванюк (1117). Същевременно Александра Начева се връща от лагера в ЮАР, за да се присъедини към отбора за Балканиадата за юноши и девойки в Истанбул в неделя. Световната шампионка до 20 години ще стартира в тройния скок. В тима са включени 13 атлети, а в спринта на 60 метра ще бяга Веселин Живков, който преди дни стана шампион на България при мъжете в същата дисциплина. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.04", "title": "\n\t\t\tМария Ласицкене откри сезона с 204 см\t\t\t"}
{"url": "https://trud.bg/%d1%81%d0%bf%d0%b5%d0%ba%d1%82%d0%b0%d0%ba%d1%8a%d0%bb%d1%8a%d1%82-%d0%be%d0%b4%d0%b8%d1%81%d0%b5%d0%b9-%d0%b7%d0%b0%d1%81%d0%bb%d1%83%d0%b6%d0%b0%d0%b2%d0%b0-%d1%81%d0%b2%d0%b5/", "text": "Това е космическа визия за модерния Одисей Хитовата постановка “Одисей” на Драматичен театър – Пловдив, гостува на 3 и 4 февруари в Народния театър “Иван Вазов” в София. Билетите бяха изкупени дни преди представленията. Два часа без прекъсване столичната публика пътуваше с митологичните персонажи, прикована от магичната стихийност на случващото се, а динамиката и звуково-визуалните ефекти я пренасяше в автентичната пълнота на морските стихии, страховитите премеждия на Одисей – с циклопа Полифем, сирените, Сцила и Харибда  – и непрекъснат виртуален спор с боговете (и с всеки, който потиска стремежите на обикновения човек). Без великолепния поетичен текст на Александър Секулов (познат ни частично от стихосбирките му “Море на живите” и “Хроники и химни”), тази нова интерпретация не би се случила. Неговият драматургичен прочит на класическия мит извежда зрителя извън щампата на поредицата от случки в сюжета: зад всяка реплика се разливат няколко пласта подзначения, надградени с музика, танц и дигитален ескиз в 3D изображения. Костюмите на персонажите генерират контраст – Боговете дирижират света под маската на изискано бяло, а Одисей и спътниците му са тъмната метафора на борещия се, търсещ себе си човек, прераждащото се момче, което с мечтите си движи цивилизацията. Режисьорският прочит на Диана Добрева заслужава адмирации не само заради динамиката и наситеността с философски заряд на спектакъла, но и за постигнатото махало на емоциите, за толеранса между епическото и психологическото в действието, за талантливия баланс на женското грижовно начало (10 варианта на Пенелопа) и мъжкия свръхсъбитиен натюрел. Екипът на “Одисей” се е докоснал до съвършенство, което е достойно да бъде показано на световни сцени, да бъде филмирано, защото това не е обикновен спектакъл, а космическа визия за модерния Одисей. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.04", "title": "\n\t\t\tСпектакълът „Одисей” заслужава световна сцена\t\t\t"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8-%d0%bf%d0%be%d1%89%d0%b8-%d1%81%d0%bf%d0%b8%d1%80%d0%b0-%d0%b2%d1%80%d0%b5%d0%bc%d0%b5%d0%bd%d0%bd%d0%be-%d0%bf%d1%80%d0%b0%d1%82%d0%ba%d0%b8/", "text": "„Български пощи“ ЕАД временно преустановява приемането на пратки за Китай до нормализиране на ситуацията с авиопревозвачите в региона, съобщават от пощите. Това се налага от спрените полети на авиокомпаниите, обслужващи дружеството, до китайските летища в Пекин, Шанхай и Гуанджоу. По получена информация от пощенския оператор в Китай, входящият трафик в страната е силно затруднен и допълнително се очакват закъснения, както и липса на информация за проследяване на пратки. Актуална информация, свързана с доставките на пратки за и от Китай, ще бъде публикувана на интернет страницата на „Български пощи“ ЕАД, съобщават още от пощенската служба. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.04", "title": "\n\t\t\t„Български пощи“ спира временно пратките за Китай\t\t\t"}
{"url": "https://trud.bg/%d0%bd%d0%b0%d1%81%d1%82%d0%b0%d0%b2%d0%b0-%d0%b2%d0%be%d0%b9%d0%bd%d0%b0-%d1%81-%d0%b3%d1%83%d0%b0%d1%80%d0%b4%d0%b8%d0%be%d0%bb%d0%b0-%d0%b2-%d1%81%d0%b8%d1%82%d0%b8/", "text": "Положението на Пеп Гуардиола в „Манчестър Сити“ става все по-взривоопасно. Наставникът затвори отбора за 45 минути в съблекалнята на новия стадион на „Тотнъм“ след загубата с 0:2 от Жозе Моуриньо. Стартирал разговор на висок тон, в който и футболистите не останали длъжни. Гуардиола не е повторил нито веднъж титулярния си състав през сезона. В 76 мача пусна различни 11. Футболистите казали на каталунеца, че не са недоволни от постоянните ротации и те водят до лоши резултати. Миналия януари Гуардиола имаше подобна сбирка с отбора си на стадион „Сейнт Джеймсис Парк“ след загуба от „Нюкасъл“. Но последваха 14 поредни победи в първенството, които доведоха до инфарктно спечелена титла. Сега надбягване с „Ливърпул“ няма. „Червените“ на Юрген Клоп водят с рекордните в историята на Висшата лига 22 точки пред „гражданите“. На стадион „Итихад“ започнаха да се притесняват сериозно и за основната цел – Шампионската лига. Под ръководството на Гуардиола тимът никога не е минавал четвъртфиналите. А сета – кръг преди тях, предстоят два дуела срещу набиращия скорост „Реал“ (Мадрид). Гуардиола е известен, че не иска да стои повече от три години в един клуб с изключение на първия му период в „Барселона“, където стартира кариерата му. Въпреки че има договор за още един сезон в „Сити“, все повече се чуват гласове за раздяла с треньора. За капак Гуардиола влезе и в конфликт с феновете, обвинявайки ги, че не пълнят стадиона. В Англия твърдят, че треньорът все пак има списък за лятна селекция. Гуардиола има желание в отбора да дойдат Пау Торес („Виляреал“), Рубен Диаш („Бенфика“), Люис Дънк („Брайтън) и Милан Скриниар („Интер“). Всички са защитници и евентуално ще се избира между някой от тях. Гуардиола иска да изгони аржентинеца Николас Отаменди и английския национал Джон Стоунс. „Пеп трябва да приеме, че сезонът му във Висшата лига е неуспешен“, каза легендарният Пол Мърсън. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.04", "title": "\n\t\t\tНастава война с Гуардиола в „Сити“\t\t\t"}
{"url": "https://trud.bg/%d0%bd%d0%b0%d0%ba%d0%b0%d0%b7%d0%b0%d1%85%d0%b0-%d1%81-1000-%d0%bb%d0%b2-%d0%b3%d0%bb%d0%be%d0%b1%d0%b0-%d0%bf%d1%80%d0%be%d0%b4%d0%b0%d0%b2%d0%b0%d1%87-%d0%bd%d0%b0-%d0%b5%d0%ba%d0%b7%d0%be%d1%82/", "text": "70-годишен добруджанец бе наказан от Добричкия окръжен съд с 1000 лв. глоба за търговия с птици от защитен вид.  Пенсионерът Димитър Д. решил да припечели от продажбата на два червени ангъча, които закупил няколко месеца по-рано от момче от с. Свещари. Пуснал обява в сайт, като посочил цена от 200 лв. Тъй като купувачи не се намерили, след известно време изтъргувал пернатите за 100 лв. Междувременно обаче служители на РИОСВ се натъкнали на обявата и по публикуваните снимки разпознали екзотичната птица, чието притежание, отглеждане, продажба и размяна са забранени по закон. Така пенсионерът станал клиент на прокуратурата. Пред разследващите той направил самопризнание и се разкаял за стореното.  Тъй като не е осъждан до момента, по предложение на обвинението съдът постанови Димитър Д. да бъде освободен от наказателна отговорност. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.04", "title": "\n\t\t\tНаказаха с 1000 лв. глоба продавач на екзотични птици\t\t\t"}
{"url": "https://trud.bg/%d0%b2%d0%b5%d1%82%d0%b5%d1%80%d0%b0%d0%bd-%d0%be%d1%82-%d0%b2%d0%be%d0%b9%d0%bd%d0%b0%d1%82%d0%b0-%d1%81%d1%82%d0%b8%d0%b3%d0%bd%d0%b0-99-%d0%b3-%d1%81-%d0%b1%d0%be%d0%b5%d0%bd-%d0%b4%d1%83%d1%85/", "text": "99-ти рожден ден отпразнува във вторник Димитър Василев, един 13-те ветераните от Втората световна война, които живеят в област Шумен. Рожденикът и съпругата му са щастливи обитатели на Дома за стари хора в град Нови пазар и там посрещнаха всички гости, дошли да ги поздравят. Благодарности за изпълнения воински дълг и поздравления поднесоха кметът на Нови пазар Георги Георгиев и заместникът му Ивайло Петров, председателят на Общинския съвет Иван Ганчев, служители на Военно окръжие – Шумен и зам.-командирът на 29-ти механизиран батальон – Шумен. За рожденика имаше и специален поздрав от 6-годишната Анна-Мария, която изпълни народни песни. Младши сержант Димитър Василев е участвал във Втората световна война (в периода 18 септември 1944 г. – 01 януари 1945 г., като командир на стрелково отделение в 7-ми пехотен Преславски полк. И до днес пази бойния си дух и той го крепи здрав. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.04", "title": "\n\t\t\tВетеран от войната стигна 99 г. с боен дух\t\t\t"}
{"url": "https://trud.bg/%d1%81%d0%bf%d0%b5%d1%86%d1%87%d0%b5%d0%bd%d0%b3%d0%b5%d1%82%d0%b0-%d0%b2%d0%bb%d1%8f%d0%b7%d0%be%d1%85%d0%b0-%d0%b2-%d0%be%d1%84%d0%b8%d1%81%d0%b8-%d0%bd%d0%b0-%d0%ba%d0%b0%d0%b1%d0%b5%d0%bb%d0%bd/", "text": "Прокуратурата: Проверяват се офиси на търговски дружества, за които са налице данни за извършени данъчни и престъпления срещу интелектуалната собственост В Бургас се извършва проверка на документацията при спецакция в офис на интернет и кабелен оператор DigiCom, съобщиха информирани източници. Акцията е на ГДБОП и е започнала от сутринта. Тя е под ръководството на прокуратурата, откъдето се очакват подробности. Всички обекти на доставчика са щурмувани от спецченгета, казаха очевидци. По- късно от прокуратурата обясниха подробно за какво е проверката. Под надзора и ръководството на Окръжна прокуратура – Бургас и Районна прокуратура – Айтос се провеждат специализирани операции, по време на които се проверяват офиси на търговски дружества, за които са налице данни за извършени данъчни и престъпления срещу интелектуалната собственост, съобщиха от прокуратурата. В морския град операцията е по повод досъдебно производство, което е образувано след постъпили материали за извършени престъпления против интелектуалната собственост) и престъпление против данъчната система). По време на операцията се извършват претърсвания в няколко помещения, ползвани от търговско дружество, с оглед налични данни за разпространение на обекти на авторско и сродни права (най-вече телевизионно съдържание), без съгласие на правоносителите. Проверяват се и абонатите на дружеството, с оглед основателни предположения за укриване на част от тях, в резултат на което се ощетява фискът. Иззета е относима към предмета на доказване документация, както и техника, съобщиха магистратите. Успоредно с операцията в Бургас се провежда такава и в град Айтос. Тя е под надзора и ръководството на Районната прокуратура в града. Поводът за нея е образувано досъдебно производство по чл.172а, ал.1 от НК (престъпление против интелектуалната собственост). По време на операцията се извършват претърсвания в помещения, ползвани от търговско дружество, находящи се в град Айтос и село Руен, обл.Бургас. Претърсванията са с оглед налични данни, че са нарушени правата върху обекти на авторско право и сродните му права (телевизионни програми). От помещенията е иззета документация и техника, относими към предмета на доказване. И двете операции се провеждат от служители на ГДБОП – МВР, съвместно с органите на НАП и КРС. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.04", "title": "\n\t\t\tСпецченгета влязоха в офиси на кабелни оператори (обзор)\t\t\t"}
{"url": "https://trud.bg/%d0%b5%d1%82%d0%be-%d0%ba%d0%be%d0%b8-%d1%81%d0%b0-%d0%bd%d0%b0%d0%b9-%d0%b0%d0%ba%d1%82%d1%83%d0%b0%d0%bb%d0%bd%d0%b8%d1%82%d0%b5-%d1%8f%d0%ba%d0%b5%d1%82%d0%b0-%d0%b8-%d0%bf%d0%b0%d0%bb%d1%82%d0%b0/", "text": "Модната библия VOGUE обобщи най-актуалните тенденции при якетата и палтата тази зима, които ще виждаме както по модните ревюта, така и по улиците. Преобладаваща материя е изкуствената козина, главно заради отказа на повечето големи модни брандове миналата година да използват естествена при изработката на дрехите си. Моделите на якетата и палтата през зима 2020 варирват – модерни са както дългите до земята, така и тези, стигащи до средата на бедрото. За разлика от предходни години, сега сме свидетели на по-широки и свободни кройки, подходящи за почти всички дами, независимо от пропорциите им. Завръщане на модната сцена правят палтата тип пелерина, които освен да придават елегантен завършек на всеки тоалет, внасят и доза сексапил в излъчването на всяка жена, спряла се на този модел. Колкото до десените тази зима – тартанът и пепитът продължават да са актуални, а при стиловете свободата е пълна – пънк якета, палта с подплънки на раменете или такива с ярки неонови пера, дават възможност на жените с по-екстравагантен стил да изразят себе си. \n\t\t \t   \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.04", "title": "\n\t\t\tЕто кои са най-актуалните якета и палта тази зима\t\t\t"}
{"url": "https://trud.bg/%d0%b8%d0%b4%d0%b2%d0%b0%d1%82-%d0%bf%d1%8a%d1%80%d0%b2%d0%b8%d1%82%d0%b5-%d1%81%d1%82%d0%be-%d1%82%d1%83%d1%80%d0%b8%d1%81%d1%82%d0%b8-%d0%b7%d0%b0-%d0%bb%d0%b5%d1%87%d0%b5%d0%bd%d0%b8%d0%b5-%d0%be/", "text": "Първите сто туристи от Германия, които ще почиват и едновременно с това ще се лекуват с платена от Немската здравна каса ваканция идват у нас това лято. Това обясни собственикът на един от най-големите родни морски курорти Красимир Станев. Почивките са възможни след подписването на договор с Немската здравна каса в края на миналата година.  За следващото лято има ръст на заявените полети от всички основни пазари за морските летища Варна и Бургас, обясни министърът на туризма Николина Ангелкова след среща с бранша. Интерес има от Германия, Великобритания и дори от Русия, подчерта тя. С 8 на сто повече гости се очаква да кацнат на аеропорта във Варна спрямо лятото на 2019 г. В Бургас са заявени 17 на сто повече полети, допълни Ангелкова.  Към момента нямаме информация за отлив от пътувания до далечни и екзотични дестинации извън спрените полети за Китай заради короновируса, обясни Ангелкова в отговор на въпрос на „Труд“. Ще попитаме бранша дали българските туристи имат притеснения и ще ви уведомим допълнително, подчерта министърът на туризма.  Тя заяви, че на бранша е представена новата концепция за реклама на морския туризъм, за която са заделени 15 млн. лв. Според председателят на Българската асоциация за алтернативен туризъм Любомир Попйорданов обаче въпреки, че морският туризъм е водещ не трябвало всички усилия на държавата да се концентрират само в промотирането на тези ваканции. Според него е нужно да се инвестира в продукти, които носят повече приходи от един турист като културен и други видове специализиран туризъм.  АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.04", "title": "\n\t\t\tИдват първите сто туристи за лечение от Германия\t\t\t"}
{"url": "https://trud.bg/%d0%bf%d0%be%d1%87%d0%b8%d0%bd%d0%b0-11-%d0%b3%d0%be%d0%b4%d0%b8%d1%88%d0%bd%d0%be%d1%82%d0%be-%d0%b4%d0%b5%d1%82%d0%b5-%d0%bf%d1%80%d0%b5%d0%bc%d0%b0%d0%b7%d0%b0%d0%bd%d0%be-%d0%be%d1%82-%d0%b4/", "text": "11-годишното дете, което бе п  в землището на хисарското село Паничери, е починало, съобщиха от УМБАЛ „Св. Георги“, предаде „ „. Според лекарите мозъчната травма на момченцето е била несъвместима с живота. Припомняме, че момчето пострада, докато брат му сякъл акация в местността „Цокови ливади“ край селото. 21-годишният младеж бил от сливенското село Градец. Той не обезопасил периметъра и дървото паднало върху братчето му, което било наблизо. Момчето беше откарано в безсъзнание и с опасност за живота в УМБАЛ „Св. Георги“, но въпреки усилията на лекарите е починало. След като в прокуратурата получат съдебно-медицинската експертиза от аутопсията на детето, ще стане ясно дали обвинението срещу брат му ще бъде прецизирано и той може да получи обвинение за причиняване на смърт по непредпазливост. Брат му беше задържан за 24 часа, но впоследствие беше освободен. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.04", "title": "\n\t\t\tПочина 11-годишното дете, премазано от дърво в Хисарско\t\t\t"}
{"url": "https://trud.bg/%d0%bd%d0%be%d0%b2%d0%b8-%d0%b4%d0%b5%d1%82%d1%81%d0%ba%d0%b8-%d1%82%d0%b2%d0%be%d1%80%d0%b1%d0%b8-%d1%83%d0%ba%d1%80%d0%b0%d1%81%d0%b8%d1%85%d0%b0-%d0%b0%d1%80%d1%82-%d1%81%d0%b0%d0%bb%d0%be%d0%bd/", "text": "30 платна на деца от 8 до 19 г. от школа „Дедал“ украсиха арт-салона на Апелативния съд във Варна. Колекцията е втора част от десетата юбилейна изложба на малките таланти, озаглавена „Петното Пльок“. Продължението й бе провокирано от изключителния интерес към първото издание, в което картините със съвременна абстрактна живопис бяха изкупени. Със средствата от продажбите школа „Дедал“ ще обогати своята библиотека с литературни произведения, съобщиха от пресслужбата на съда. Сред новоизложените платна са „Пиле и трохички“ на 9-годишната Симона, „Топящата се дъга“ на 10-годишния Ален, „Стеснителност“ и „Лекуващото дърво“ на 10-годишната Ивайла. Арт-салонът на Апелативния съд дава на малките творци не само поле за изява, но и възможност за развитие. Той бе създаден в изпълнение на социален проект в подкрепа на даровити деца в неравностойно положение. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.04", "title": "\n\t\t\tНови детски творби украсиха арт-салона на Апелативния съд\t\t\t"}
{"url": "https://trud.bg/%d0%bd%d0%b0%d0%b4-10-%d0%b7%d0%b0%d0%b4%d1%8a%d1%80%d0%b6%d0%b0%d0%bd%d0%b8-%d0%bf%d1%80%d0%b8-%d0%b0%d0%ba%d1%86%d0%b8%d1%8f-%d0%b7%d0%b0-%d0%ba%d0%be%d1%80%d1%83%d0%bf%d1%86%d0%b8%d1%8f-%d0%b8/", "text": "Мащабна операция на ГДБОП и ОД на МВР – Пазардижик се провежда в Държавно горско стопанство „Алабак“ – Велинград, предаде  Има над 10 задържани за различни видове корупционни действия и незаконна сеч. Акцията продължава. Претърсват се различни адреси. Полицейското присъствие в района е засилено. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.04", "title": "\n\t\t\tНад 10 задържани при акция за корупция и незаконна сеч в ДГС – Велинград\t\t\t"}
{"url": "https://trud.bg/%d0%b4%d0%b6%d1%8a%d1%81%d1%82%d0%b8%d0%bd-%d0%b1%d0%b8%d0%b9%d0%b1%d1%8a%d1%80-%d1%80%d0%b0%d0%b7%d1%87%d0%b8%d1%82%d0%b0-%d0%bd%d0%b0-%d0%b0%d0%bd%d1%82%d0%b8%d0%b4%d0%b5%d0%bf%d1%80%d0%b5%d1%81/", "text": "Поп звездата Джъстин Бийбър разкри в документалната поредица Seasons, посветена на живота му, че всяка сутрин става от леглото си, благодарение на антидепресантите, които приема. Певецът лекува безпокойството си като спи в хипербарична камера, в която се пуска чист кислород с различно налягане и идеята е организмът да се възстанови естествено. Бийбър не крие, че наркотиците са му помагали да избяга от стреса, предизвикан от славата, а безпокойството му в момента е резултат от по-младите му години, изпълнение с пътувания, концерти и напрежение. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.04", "title": "\n\t\t\tДжъстин Бийбър разчита на антидепресанти, за да стане от леглото сутрин\t\t\t"}
{"url": "https://trud.bg/%d0%bc%d0%b0%d0%ba%d1%80%d0%be%d0%bd-%d0%bf%d1%80%d0%b8%d0%b5%d0%bc%d0%b0%d0%bd%d0%b5%d1%82%d0%be-%d0%bd%d0%b0-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b8-%d1%80%d1%83%d0%bc%d1%8a%d0%bd/", "text": "Последното голямо разширяване на ЕС, когато Румъния и България се присъединиха през 2007 г., е било твърде прибързано и е необходимо повишено внимание при приемането на още членове от регион, засегнат от корупция и престъпност, смята френският президент Еманюел Макрон, предаде БГНЕС. В публикация за новите промени в процеса на приемане на нови членове в ЕС агенция Ройтерс обръща внимание на френската позиция и по-специално на отношението на Еманюел Макрон към балканските държави в и извън Съюза. Агенцията твърди, че предложените от Европейската комисия промени в системата за приемане на нови страни ще бъдат с цел да се даде възможност на съществуващите членове да „кажат повече“ и да изразят по-ясно своята позиция. Ще бъде направен опит, според Ройтерс, да се „умилостиви“ Франция, наложила „вето на разширяването на Съюза за шест държави на Балканите“. Припомнят се събитията през октомври, когато президентът Еманюел Макрон блокира процеса на стартиране на преговори със Северна Македония и Албания, причислили се към Сърбия, Косово, Черна гора и Босна и Херцеговина. Комисията се надява да убеди Франция да оттегли възраженията си преди срещата на върха в Загреб с балканските държави през май. „Макрон се превърна в най-прямата фигура сред европейските политици“, продължава Ройтерс. „Според френския президент последната голяма експанзия, когато Румъния и България се присъединиха през 2007 г., е била твърде прибързана и е необходимо повишено внимание при добавянето на още членове от регион, засегнат от корупция и престъпност“. Промените, които се очаква Комисията да разкрие в сряда, ще дадат на съществуващите членове правомощия да замразяват процеса на приемане за нови страни или да принуждават страните да рестартират преговорите за влизане в някои области на политиката от самото начало, твърди текста. В региона на Балканите ще се провеждат повече срещи, за да се даде повече гласност на политиците за процеса. „Макрон иска да бъде смятан за водеща фигура в Съюза и ние можем да се съобразим с това, тъй като доверието в ЕС е изложено на риск“, цитира агенцията високопоставена фигура в ЕС, участваща в реформите. Предложенията на Комисията обаче ще се противопоставят на някои френски изисквания, твърдят запознати, между които са средствата за нови членове да идват от пари, заделени за бедните страни, които вече са в ЕС. Подобен ход според представители на ЕС би застрашил подкрепата за разширяване за сметка на съществуващите бедни членове. Член на ЕС заяви, че все още не е ясно дали Франция ще бъде удовлетворена от новите предложения: „При Макрон имаме 60% шанс за успех. Всички други правителства в ЕС също трябва да се съгласят с новия метод“, твърди неназованият източник. „Други страни, включително Холандия и Дания, също са скептично настроени към разширяването, но в ЕС казват, че ако успеят да убедят Франция да оттегли възраженията си, тези страни вероятно ще я последват“, твърдят източниците. Високопоставения служител в ЕС заявява още: „Без Макрон нито холандците, нито датчаните сами биха блокирали преговорите; със сигурност не за Северна Македония, вероятно дори не и за Албания“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.04", "title": "\n\t\t\tМакрон: Приемането на България и Румъния в ЕС през 2007 г. беше твърде прибързано\t\t\t"}
{"url": "https://trud.bg/%d0%bf%d0%be-42-%d0%bc%d0%b5%d1%81%d0%b5%d1%86%d0%b0-%d0%b7%d0%b0%d1%82%d0%b2%d0%be%d1%80-%d0%b7%d0%b0-%d1%82%d1%8a%d1%80%d0%b3%d0%be%d0%b2%d1%86%d0%b8-%d0%bd%d0%b0-%d0%be%d1%80%d1%8a%d0%b6%d0%b8/", "text": "Признали вината си пред магистратите Четирима членове на банда, търгувала с оръжия, получиха от Специализирания наказателен съд по 3 години и 6 месеца затвор. Присъдите са след споразумение със спецпрокуратурата. Четиримата признали вината си и приели предложените от обвинението ефективни наказания. Осъдените бяха задържани на 30 януари 2019 г. Това станало, след като участник в групата продал за втори път боен пистолет на полицай под прикритие. При извършените претърсвания и лични обиски в жилища и автомобили били намерени десетки незаконни огнестрелни оръжия, сред които имало и саморъчно изработени. В бойния арсенал на групата имало гладкоцевни и нарезни пушки, картечен пистолет “Судаев”, пистолети “Макаров”, “Маузер”, “ЧЗ”, “Унион” и др. При арестите стана ясно, че групата продавала пистолет “Макаров” за 1000 лева и патрони по 1,50 лева. Според разследващите бандата била структурирана строго йерархично и всеки участник е имал ясно фиксирани задължения, които били изпълнявани при строга конспиративност. Членовете є се снабдявали с оръжията и боеприпасите от нелегален склад в София, който бе разбит от антимафиоти два месеца преди задържането им. Пушките и пистолетите продавали предимно във Враца и Козлодуй. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.04", "title": "\n\t\t\tПо 42 месеца затвор за търговци на оръжия\t\t\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba%d0%b2%d0%be-%d1%89%d0%b5-%d1%80%d0%b5%d1%88%d0%b0%d0%b2%d0%b0-%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d0%ba%d0%b8%d1%8f%d1%82-%d1%81-63/", "text": "Редовното правителствено заседание ще се проведе както обикновено – в сряда, 5 февруари, от 10 часа при следния предварителен дневен ред: 1. ПРОЕКТ НА РЕШЕНИЕ ЗА ОПРЕДЕЛЯНЕ НА „УНИВЕРСИТЕТСКА МНОГОПРОФИЛНА БОЛНИЦА ЗА АКТИВНО ЛЕЧЕНИЕ – КАСПЕЛА“ ЕООД – ПЛОВ­ДИВ, ЗА УНИВЕРСИТЕТСКА БОЛНИЦА. \nВнася: министърът на здравеопазването 2. ПРОЕКТ НА РЕШЕНИЕ ЗА ПРИЕМАНЕ НА ПЛАН ЗА ДЕЙСТВИЕ ЗА 2020 Г. ЗА ИЗПЪЛНЕНИЕ НА НАЦИОНАЛНАТА СТРАТЕГИЯ ЗА ПРЕВЕНЦИЯ И БОРБА С НЕРЕДНОСТИТЕ И ИЗМАМИТЕ, ЗАСЯГАЩИ ФИНАНСОВИТЕ ИНТЕРЕСИ НА ЕВРОПЕЙСКИЯ СЪЮЗ, ЗА ПЕРИОДА 2014 – 2020 Г. \nВнася: министърът на вътрешните работи 3. ПРОЕКТ НА РЕШЕНИЕ ЗА ОПРЕДЕЛЯНЕ НА ВЪЗНАГРАЖДЕНИЕ НА ИЗПЪЛ­НИТЕЛНИЯ ДИРЕКТОР НА НАЦИОНАЛНАТА АГЕНЦИЯ ЗА ПРИХОДИТЕ. \nВнася: министърът на финансите 4. ПРОЕКТ НА РЕШЕНИЕ ЗА ИЗПЪЛНЕНИЕ НА ПЛАЩАНИЯТА ПО РЕШЕНИЯ­ТА НА ЕВРОПЕЙСКИЯ СЪД ПО ПРАВАТА НА ЧОВЕКА ПО ДЕЛАТА „О.Д. СРЕЩУ БЪЛГАРИЯ“ (ЖАЛБА № 34016/18), „ДУМАГАС СРЕЩУ БЪЛГАРИЯ“ (ЖАЛБА № 59271/11) И „ИЛИЕВА СРЕЩУ БЪЛГАРИЯ“ (ЖАЛБА № 22536/11). \nВнася: министърът на правосъдието 5. ПРОЕКТ НА РЕШЕНИЕ ЗА ПРЕДЛОЖЕНИЕ ДО НАРОДНОТО СЪБРАНИЕ ЗА ВЗЕМАНЕ НА РЕШЕНИЕ ЗА ПРИВАТИЗАЦИЯ НА ОБОСОБЕНА ЧАСТ ОТ ИМУ­ЩЕСТВОТО НА „БЪЛГАРСКИ МОРСКИ КВАЛИФИКАЦИОНЕН ЦЕНТЪР“ ЕАД – ВАРНА. \nВнася: министърът на транспорта, информационните технологии и съобщенията 6. ПРОЕКТ НА РЕШЕНИЕ ЗА ОБЯВЯВАНЕ НА ЧАСТ ОТ ИМОТ – ПУБЛИЧНА ДЪРЖАВНА СОБСТВЕНОСТ, ЗА ИМОТ – ЧАСТНА ДЪРЖАВНА СОБСТВЕНОСТ. \nВнася: министърът на регионалното развитие и благоустройството 7. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА СПОРАЗУМЕНИЕ ЗА ПРЕДОСТАВЯНЕ НА КОНСУЛТАНТСКИ УСЛУГИ МЕЖДУ МИНИСТЕРСТВОТО НА ОБРАЗОВАНИЕТО И НАУКАТА И ИЗПЪЛНИТЕЛНА АГЕНЦИЯ „ОПЕРА­ТИВНА ПРОГРАМА „НАУКА И ОБРАЗОВАНИЕ ЗА ИНТЕЛИГЕНТЕН РАСТЕЖ“ (РЕПУБЛИКА БЪЛГАРИЯ), ОТ ЕДНА СТРАНА, И МЕЖДУНАРОДНАТА БАНКА ЗА ВЪЗСТАНОВЯВАНЕ И РАЗВИТИЕ, ОТ ДРУГА СТРАНА. \nВнася: министърът на образованието и науката 8. ДОКЛАД ЗА ОДОБРЯВАНЕ ПОЗИЦИЯТА НА РЕПУБЛИКА БЪЛГАРИЯ ЗА УЧАСТИЕ В ДЕСЕТИЯ СВЕТОВЕН ГРАДСКИ ФОРУМ В АБУ ДАБИ, КОЙТО ЩЕ СЕ ПРОВЕДЕ ОТ 8 ДО 13 ФЕВРУАРИ 2020 Г. \nВнася: министърът на регионалното развитие и благоустройството 9. ДОКЛАД ЗА ОДОБРЯВАНЕ НА РЕЗУЛТАТИТЕ ОТ УЧАСТИЕТО НА РЕПУБЛИ­КА БЪЛГАРИЯ В ЗАСЕДАНИЕТО НА СЪВЕТА НА ЕВРОПЕЙСКИЯ СЪЮЗ „ТРАНСПОРТ, ТЕЛЕКОМУНИКАЦИИ И ЕНЕРГЕТИКА“, ФОРМАТ „ЕНЕРГЕТИ­КА“, ПРОВЕДЕНО НА 4 ДЕКЕМВРИ 2019 Г. В БРЮКСЕЛ. \nВнася: министърът на енергетиката 10. ПРОЕКТ НА ПОСТАНОВЛЕНИЕ ЗА ИЗМЕНЕНИЕ И ДОПЪЛНЕНИЕ НА ПРА­ВИЛНИКА ЗА ПРИЛАГАНЕ НА ЗАКОНА ЗА ДЪРЖАВНА АГЕНЦИЯ „НАЦИО­НАЛНА СИГУРНОСТ“. \nВнася: министър-председателят 11. ПРОЕКТ НА ПОСТАНОВЛЕНИЕ ЗА ИЗМЕНЕНИЕ И ДОПЪЛНЕНИЕ НА НОРМА­ТИВНИ АКТОВЕ НА МИНИСТЕРСКИЯ СЪВЕТ. \nВнася: министърът на образованието и науката АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.04", "title": "\n\t\t\tВижте какво ще решава Министерският съвет утре, 5 февруари 2020 г.\t\t\t"}
{"url": "https://trud.bg/%d0%b4%d0%b2%d0%b0%d0%bc%d0%b0-%d1%81-%d0%be%d0%b1%d0%b2%d0%b8%d0%bd%d0%b5%d0%bd%d0%b8%d1%8f-%d0%b7%d0%b0%d0%bb%d0%b5%d0%bb%d0%b8-%d1%81-%d0%ba%d0%b8%d1%81%d0%b5%d0%bb%d0%b8%d0%bd%d0%b0-%d0%bc%d0%b0/", "text": "Столични криминалисти заловиха двама мъже, залели с киселина собственичка на цех и сладкарница за баклави. Нападението бе извършено в края на март 2018 г. на столичния бул. “Александър Стамболийски”. 36-годишната тогава Ажда Ибрахимова бе издебната, когато слизала от колата си и се отправила към дома си. Тя бе приета с 25 процента изгаряния по лицето и тялото. Благодарение на лекарите от “Пирогов” зрението й бе спасено. Малко след нападението тогавашният главен прокурор Сотир Цацаров каза, че най-вероятно мотивът за нападението е личен. Почти две години след атаката, полицаи влезли в следите на извършителите – двама криминално проявени мъже на 20 и 35 години. Софийска районна прокуратура ги е привлекла като обвиняеми за престъплението и им е наложен арест. Ажда и съпругът є имат цех и сладкарница за баклави на столичната ул. “Цар Симеон”. Според отзиви в интернет в магазина за лакомства се правела най-добрата антеп баклава в София. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.04", "title": "\n\t\t\tДвама с обвинения, залели с киселина майсторка на баклави\t\t\t"}
{"url": "https://trud.bg/%d0%bf%d1%83%d1%82%d0%b8%d0%bd-%d0%bf%d1%80%d0%be%d0%bc%d0%b5%d0%bd%d0%b8%d1%82%d0%b5-%d0%b2-%d0%ba%d0%be%d0%bd%d1%81%d1%82%d0%b8%d1%82%d1%83%d1%86%d0%b8%d1%8f%d1%82%d0%b0-%d0%bd%d1%8f%d0%bc%d0%b0/", "text": "Руският президент Владимир Путин заяви днес, че предложените промени в конституцията нямат за цел да удължат пребиваването му на власт, а да подобрят политическата система в страната, предаде АФП. Путин предизвика политическа буря на 15 януари с предложението за конституционни реформи, които доведоха до оставката на непопулярния премиер Дмитрий Медведев и кабинета му. Инициативата, която изненада руснаците и голяма част от политическия елит, събудиха спекулации, че Путин (67 г.) опитва да удължи хватката си върху властта след изтичането на четвъртия му президентски мандат през 2024 г. „По време на работата си като президент и премиер за мен стана очевидно, че някои неща не функционират както трябва“, каза президентът. „Много често възникват проблеми в здравеопазването, образованието на общинско ниво“, допълни той. Предложенията на държавния глава предвиждат затягане на контрола над местната власт и засилена роля на съветнически орган, наречен Държавен съвет, както и на самото президентство. Критици на Кремъл са единодушно в своето противопоставяне на реформата, а опозиционерът Алексей Навални заяви, че Путин иска да стане „пожизнен лидер“. Социологическият център „Левада“ обяви миналата седмица, че 47% от руснаците смятат, че поправките обслужват интересите на Путин, а 44 на сто мислят, че целта им е подобряване на политическата система. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.04", "title": "\n\t\t\tПутин: Промените в конституцията нямат за цел да заграбя властта\t\t\t"}
{"url": "https://trud.bg/%d0%bb%d1%8e%d0%b1%d0%be-%d0%b3%d0%b0%d0%bd%d0%b5%d0%b2-%d0%bd%d0%be%d0%b2%d0%b8%d1%8f%d1%82-%d1%82%d1%80%d0%b5%d0%bd%d1%8c%d0%be%d1%80-%d1%82%d1%80%d1%8f%d0%b1%d0%b2%d0%b0-%d0%b4%d0%b0-%d0%b2%d0%b4/", "text": "Новият треньор на мъжете трябва да бъде опитен и да вдъхва увереност на отбора – заяви Любо Ганев, изпълняващ длъжността президент на волейболната федерация заедно с Данчо Лазаров. – Имаме много млади момчета и те се нуждаят да бъдат надъхвани. Защото във важните моменти не е достатъчно да имаш опит и рутина, но и самочувствие да затвориш гейма или мача. Ганев уточни, че са селекционер на мъжкия отбор, ще се решава след общото събрание през март. \nСъщевременно женският национален отбор зае 20-о място в актуализираната световна ранглиста. Класацията е направена по съвсем нови критерии.Момичетата, водени от Иван Петков, имат сбор от 160 т. Първи са олимпийските шампионки от Китай с 391 т. Мъжете пък запазиха14-о позиция със 193 т. Лидер е Бразилия (427). \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.04", "title": "\n\t\t\tЛюбо Ганев: Новият треньор трябва да вдъхва увереност\t\t\t"}
{"url": "https://trud.bg/%d1%81%d0%be%d0%b1%d1%81%d1%82%d0%b2%d0%b5%d0%bd%d0%b8%d0%ba%d1%8a%d1%82-%d0%bd%d0%b0-%d1%84%d0%b8%d1%80%d0%bc%d0%b0%d1%82%d0%b0-%d1%81%d1%8a%d1%85%d1%80%d0%b0%d0%bd%d1%8f%d0%b2%d0%b0%d0%bb%d0%b0/", "text": "Експерти от РИОСВ-Перник днес посетиха площадката на фирма „Феникс-Дупница” ООД с цел да връчат на собственика на дружеството принудителна административна мярка/ПАМ/. Според документа дружеството трябва да спре дейностите по приемане и третиране на отпадъците, както и запечатване на съоръженията за преработка на отпадъците. Целта на принудителната административна мярка е да се изчистят терените, замърсени с отпадъци, намиращи се извън разрешените на фирмата площи.  че огромната камара с отпадъци в депото е в опасна близост до магистралата и има опасност мостът да пострада отново. От РИОСВ – Перик съобщават, че собственикът на „Феникс-Дупница“ не се е отзовал на поканата за връчване на акта, нито упълномощено лице, което да представлява фирмата. Административната мярка се налага тъй като разрешените площадки на дружеството са заети изцяло с различни видове значителни количества отпадъци, предназначени за третиране. Юридическото лице не изпълнява предписанията на РИОСВ-Перник и така се създава предпоставка да продължи да разполага новопостъпващи отпадъци и инсталации на неразрешени за това места, както и да не извършва приоритетно почистване на установените замърсени терени. Това води до опасност от продължаване на замърсяването на околната среда и създаване на пречки за предотвратяване на инциденти /пожари и др. аварийни ситуации с пътната инфраструктура в района/. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.04", "title": "\n\t\t\tСобственикът на фирмата, съхранявала отпадъци под АМ „Струма“, отказва да получи акт за спиране на дейността\t\t\t"}
{"url": "https://trud.bg/%d0%b3%d0%b5%d1%88%d0%b5%d0%b2-%d0%bf%d1%80%d0%b5%d0%b4%d1%81%d1%82%d0%be%d0%b8-%d0%bf%d1%80%d0%be%d0%b2%d0%b5%d1%80%d0%ba%d0%b0-%d0%bd%d0%b0-%d0%bf%d1%80%d0%be%d0%b8%d0%b7%d1%85%d0%be%d0%b4%d0%b0/", "text": "Главният прокурор Иван Гешев е на работно посещение в Брюксел, където провежда срещи в Европейския парламент, съобщават от държавното обвинение. В белгийската столица Иван Гешев съобщи, че предстои проверка на произхода на античните предмети, включени в колекцията на обвиняемия В. Б. Главният прокурор потвърди, че се разследва и организирана престъпна група, свързана с убийства, изнасилвания и принуди. В интервю за кореспондента на БНТ в Брюксел, Иван Гешев посочи, че не е проследил последното изявление на президента. „Главният прокурор няма лични врагове, прокуратурата няма лични врагове, единствената война, която води прокуратурата е войната с престъпността, с хората, които нарушават закона, с всеки, който не спазва закона, независимо на каква висша държавна длъжност се намира, независимо дали е социално слаб или е криминален авторитет от прехода и милиардер“, посочи главният прокурор и подчерта, че прокуратурата не се занимава с политически въпроси. „Българската прокуратура работи добре с правоприлагащите и правоохранителните органи на евроатлантическите партньори на страната, включително и със САЩ“. Така Иван Гешев отговори на въпрос – как ще коментира думите на посланика на САЩ у нас Н.Пр. Херо Мустафа, че предстои американската страна да забрани влизането в страната на уличен в корупция български гражданин. По повод активните действия, предприети от прокуратурата по отношение борбата с корупцията и „битовата престъпност“, Иван Гешев отбеляза: „Това е само началото, очаквайте продължение!“ Главният прокурор подчерта необходимостта от взаимодействие между институциите и допълни: „Прокуратурата си е свършила работата, сега „топката“ е в българския съд. Прокуратурата ще защитава обвинителната теза, прокуратурата е направила всичко, което не е правено в продължение на 30-години, прокуратурата смята да продължи“. Главният прокурор на Република България отбеляза още, че е привърженик на разширението на правомощията на Европейската прокуратура, но уточни, че това е въпрос на политическо решение.   \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.04", "title": "\n\t\t\tГешев: Предстои проверка на произхода на античните предмети, включени в колекцията на Божков\t\t\t"}
{"url": "https://trud.bg/%d1%84%d0%be%d1%82%d0%be%d1%81%d0%b0%d0%bb%d0%be%d0%bd-%d1%81%d1%8a%d0%b1%d1%80%d0%b0-%d0%bb%d0%b5%d0%b3%d0%b5%d0%bd%d0%b4%d0%b8-%d0%bd%d0%b0-%d1%81%d0%bf%d0%be%d1%80%d1%82%d0%b0/", "text": "Легенди на родния спорт събра петото издание на международния фотосалон „Старт Фото София“ в Националната художествена академия, което е до 7 февруари. В галерия „Академия“ са изложени повече от 100 снимки, подбрани от над 1800 предложения. В конкурса са участвали 176 автори от 30 държави. Събитието е единствено по рода си у нас с раздел „Спорт“, в който активно се включват доказаните майстори на обектива Бончук и Костадин Андонови. Чрез своите фотоси баща и син показват, че изкуството и спортът вървят ръка за ръка. На откриването присъства и двукратният олимпийски шампион по класическа борба Боян Радев, един от най-големите колекционери у нас. \nА сред гостите бе цветът на българския спорт – Таня Богомилова, Петкана Макавеева, Ваня Дерменджиева, Надка Голчева, Димитър Златанов, Александър Томов, Борислав Кьосев, Армен Назарян и неговият син Едмонд Назарян. Събитието уважиха също доайенът на спортните ръководители у нас – Цено Ценов, шеф на европейската централа по борба, генералният секретар на БОК Белчо Горанов и ректорът на НСА проф. Николай Изов. Всички те наградиха победителите в отделните категории. „Поздравявам Бончук и Костадин Андонови за усилията, които полагат не само в спортната фотография, но и за това всеки един от нас да може да се докосне до това изкуство“, заяви зам.-министърът Стоян Андонов. \nСъбитието се организира под патронажа на Столична община и в партньорство с БОК, Международната федерация за фотографско изкуство, Национално сдружение фотографска академия България „Янка Кюркчиева“, Международна федерация по борба и Европейски съюз по борба. А церемонията завърши с дегустация на изтънчени напитки, сред които блестеше арменският коняк „Назарян“, носещ името на двукратния олимпийски шампион Армен Назарян. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.04", "title": "\n\t\t\tФотосалон събра легенди на спорта\t\t\t"}
{"url": "https://trud.bg/%d1%85%d0%b0%d0%be%d1%81-%d1%81-%d0%b1%d1%80%d0%be%d0%b5%d0%bd%d0%b5%d1%82%d0%be-%d0%bd%d0%b0-%d0%b3%d0%bb%d0%b0%d1%81%d0%be%d0%b2%d0%b5%d1%82%d0%b5-%d0%bd%d0%b0-%d0%b4%d0%b5%d0%bc%d0%be%d0%ba%d1%80/", "text": "Демократите претърпяха фиаско на първия първичен вот от процеса по избор на президент на САЩ – този в Айова в понеделник. Обявяването на резултатите от вота потъна в хаос и бе забавено с часове. Причината най-вероятно е технически проблем – с мобилно приложение, чрез което трябваше да бъдат събирани резултатите от гласуванията, които в този щат се провеждат явно на партийни събрания. От партията съобщиха за “несъответствия” в докладваните данни и обявиха, че информацията ще бъде обобщена ръчно. US президентът Доналд Тръмп, който междувременно безапелационно спечели първичния вот на републиканците в Айова, не пропусна да се възползва от гафа при опонентите му. В туитър той обяви объркването в изборите на демократите за “абсолютно бедствие”, като посочи, че те така управляват и страната.   \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.04", "title": "\n\t\t\tХаос с броенето на гласовете на демократите в Айова\t\t\t"}
{"url": "https://trud.bg/%d0%bf%d0%be%d1%80%d1%82%d1%83%d0%b3%d0%b0%d0%bb%d0%b8%d1%8f-%d0%bf%d0%be%d0%b3%d0%b2%d0%b0-%d0%b2%d0%bd%d0%be%d1%81%d0%b0-%d0%bd%d0%b0-%d0%b1%d0%be%d0%ba%d0%bb%d1%83%d0%ba/", "text": "Ще преразглежда лицензите и таксите за импорт Правителството на Португалия обеща спешни мерки по проблема с боклука, внасян от други страни и изхвърлян на сметища в страната, предаде Ройтерс. Близо 330 000 тона смет от т. нар. кехлибарен списък, включително отпадъци, съдържащи опасни субстанции, за които е необходимо предварително одобрение, са пристигнали в Португалия от чужбина през 2018 година. Това е увеличение с 53% спрямо предходната година, уточнява местната агенция за опазване на околната среда. Близо 110 000 тона от този боклук са се озовали на сметища, а останалите са били предадени за преработване в суровини. \nМестни жители в Португалия се обединиха и създадоха собствени еко движения срещу сметищата, организираха протести, петиции, а една група дори планира да заведе дело срещу министерството на околната среда. Лисабон смята да преразгледа лицензите за получаване на органични отпадъци на сметищата и да ги анулира, “когато това е оправдано”. Страната стана изгодна дестинация за боклука заради ниските такси за депониране – 9,90 евро на тон през 2019 г. спрямо средната европейска цена от 80 евро на тон. Сега Лисабон възнамерява да увеличи тези такси. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.04", "title": "\n\t\t\tПортугалия погва вноса на боклук\t\t\t"}
{"url": "https://trud.bg/%d1%85%d0%b2%d0%b0%d0%bd%d0%b0%d1%85%d0%b0-37-%d0%b3%d0%be%d0%b4%d0%b8%d1%88%d0%b5%d0%bd-%d0%b1%d1%8a%d0%bb%d0%b3%d0%b0%d1%80%d0%b8%d0%bd-%d0%b7%d0%b0-%d0%ba%d1%80%d0%b0%d0%b6%d0%b1%d0%b0-%d1%81/", "text": "Полицията във Виена е заловила 37-годишен българин и 21-годишен босненски гражданин за кражба с взлом в еднофамилно жилище в Долна Австрия, съобщава БГНЕС. Крадците са успели да проникнат в жилището през прозореца на банята, като са го отворили с помощта на отвертка. Полицаите са иззели откраднатите от извършителите бижута и отвертката. Разследващите смятат, че двамата мъже са свързани и с други взломни кражби, извършени по-рано. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.04", "title": "\n\t\t\tХванаха 37-годишен българин за кражба с взлом във Виена\t\t\t"}
{"url": "https://trud.bg/%d1%82%d0%b5%d0%bc%d0%bf%d0%b5%d1%80%d0%b0%d1%82%d1%83%d1%80%d0%b8%d1%82%d0%b5-%d0%bf%d0%b0%d0%b4%d0%b0%d1%82-%d1%81-30-%d0%b3%d1%80%d0%b0%d0%b4%d1%83%d1%81%d0%b0/", "text": "Жълт код за силен вятър, сняг и поледици за цялата страна Още превалявания ще има следващия уикенд Студ и поледици ни чакат до неделя. Синоптиците очакват температурна амплитуда до 30 градуса, след необичайно топлите дни, в които живакът стигна 20 градуса. Жълт код за силен вятър, сняг и лед е обявен за цялата страна днес. “Над цялата страна ще вали сняг. Ще натрупа около 2-3 см, като повече ще бъде покривката в Рило-Родопския масив. В четвъртък валежите ще спират, най-късно това ще стане в Западна България”, каза за “Труд” Петър Янков, дежурен синоптик на TВ-MET. В четвъртък, петък и събота минималните температури ще бъдат между -2 и -12 градуса, а максималните – до 6 градуса по Целзий. “Чака ни поне 25 градуса разлика – толкова ще е температурната амплитуда. От 20 градуса, които имахме предишните дни, до -10, които предстоят във високите полета. Положението е тревожно, но не е опасно”, посочи Янков. Всъщност над страната ще преминат 2-3 облачни вълни, което не е обичайно явление за България. “Първата ще е в сряда, веднага след нея ще е и втората. Причината е, че центърът на циклона, който носи студът по нашите ширини от Европа, е изнесен на север от нас – в Румъния”, обясни още синоптикът. Днес ще има условия за навявания. Вятърът ще е със скорост 14-15 м в секунда. От неделя температурите отново ще тръгнат нагоре. Нови превалявания, но от дъжд, ще има на 10 и 11 февруари, а от сняг – на 15-16 февруари. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.04", "title": "\n\t\t\tТемпературите падат с 30 градуса\t\t\t"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d0%b2%d0%b5%d0%bb%d0%b8%d0%ba%d0%be-%d1%82%d1%8a%d1%80%d0%bd%d0%be%d0%b2%d0%be-%d0%b4%d0%b0%d0%bd%d0%b8%d0%b5%d0%bb-%d0%bf%d0%b0%d0%bd%d0%be%d0%b2-14/", "text": "Икономическото развитие на Северен централен район и привличането на големи инвеститори е водещ приоритет за всички общини, които попадат в обхвата му. Това заяви кметът на Велико Търново и председател на Управителния съвет на Националното сдружение на общините Даниел Панов в приветствието си към представители на местната власт от пет области – В. Търново, Габрово, Русе, Разград и Силистра. Форумът събра кметове, председатели на общински съвети и общински съветници от 36 общини, а организатор е НСОРБ. В приветствието си Даниел Панов подчерта, че един от най-важните принципи и механизми в работата през мандата 2019-2023 ще е сътрудничеството между общините. Това важи както за разработването и реализацията на проектите с европейско финансиране, така и за осигуряването на все по-качествени публични услуги за хората, посочи Панов. По думите му, НСОРБ е една от най-трайните форми на сътрудничество между общините и вече 23 години организацията е изразител на позицията на местните власти във всички процеси на преговори, създаване на стратегически документи и в хода на разработване на нормативни актове. НСОРБ е представител на местната власт и в международните отношения. Панов обърна внимание на своите колеги на ефективната работа на УС на Сдружението по конкретни общински казуси. По редица въпроси, провокирани от практиката на общините, членовете на УС на НСОРБ се ангажират и лично за разговори с отговорните министри. Практиката за работа в контактни групи между НСОРБ и компетентните институции ще бъде развита и в новия мандат, увери той. Лектори по време на двудневното обучение са кметове и председатели на общински съвети с натрупан сериозен административен опит. Основните теми, които са предмет на осъждане, са свързани с правомощията на местната власт, предизвикателствата и приоритетите в настоящия мандат, първите задачи, пред които се изправят органите на местната власт и важността на ефективното взаимодействие между кмета и общинския съвет. В първите модули на обучението бяха засегнати теми за градоустройство и градско планиране, инвестиции в градска среда, благоустройство и опазване на околната среда, комунални услуги, развитие на културата и туризма. Обсъдени бяха и законодателните промени, позволяващи на общините да създават собствени пакети от мерки за привличане на инвеститори: съкратено и индивидуално административно обслужване, специален ред за предоставяне на общински терени и др. Възможностите, които предоставя НСОРБ за административно изграждане и развитие на българските общини, формите на подкрепа, които организацията предоставя, също ще бъдат представени в рамките на обучението. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.04", "title": "\n\t\t\tКметът на Велико Търново Даниел Панов: Икономическо развитие на Северен централен район е приоритет за всички общини\t\t\t"}
{"url": "https://trud.bg/%d0%b8%d0%b7%d0%bf%d1%80%d0%b0%d0%b2%d1%8f%d1%82-%d0%bd%d0%b0-%d1%81%d1%8a%d0%b4-%d0%bf%d0%b5%d0%bd%d1%81%d0%b8%d0%be%d0%bd%d0%b5%d1%80%d0%ba%d0%b0-%d0%b8-%d1%81%d0%b8%d0%bd%d1%8a%d1%82-%d0%b9-%d1%82/", "text": "Окръжна прокуратура – Велико Търново внесе в съда обвинителен акт срещу пенсионерка и нейния син, теглили пари от чужда дебитна карта, без знанието на собственика. Обвинението срещу Д.Б е за това, че на 31 март миналата година използвала банкова карта и изтеглила 400 лева. Обвинението срещу синът й е за това, че същия ден в Полски Тръмбеш на два пъти източил общо 380 лева. Обвиняемата и пострадалата били настанени за лечение в една стая, в болнично отделение. На 30.03.2019 г., привечер двете жени излезли извън района на болницата и отишли до магазин, за да си купят нещо за вечеря. По време на пазаруването от портмонето на пострадалата изпаднала дебитната й карта. Обвиняемата забелязала това, навела се, взела картата и я прибрала в джоба си. Когато обвиняемата останала сама в болничната стая решила да потърси ПИН – кода за взетата банкова карта. Отворила нощно шкафче на пострадалата и видяла в него портмоне, в което намерила написан на листче ПИН код. На следващия ден, обвиняемата станала много рано и отишла да си вземе кафе. На банкомат проверила колко пари има по чуждата карта и изтеглила 400 лева. Същата сутрин позвънила на сина си и му поръчала да дойде до болницата и да й донесе пижама. При посещението, дала на сина си дебитната карта заедно с ПИН кода за нея. Казала му, че я е намерила и е изтеглила 400 лева, а той да изтегли останалите пари. Прибирайки се към дома си, обвиняемият спрял в град Полски Тръмбеш и на два пъти изтеглили останалите 380 лева, след което изхвърлил дебитната карта. В следващите дни покрил свои заеми във фирми за бързи кредити. Предстои насрочване на делото за разглеждане от съда. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.04", "title": "\n\t\t\tИзправят на съд пенсионерка и синът й, теглили пари от чужда дебитна карта\t\t\t"}
{"url": "https://trud.bg/%d0%bd%d0%b8%d0%bd%d0%be%d0%b2%d0%b0-%d0%bf%d0%be%d0%b4%d0%ba%d1%80%d0%b5%d0%bf%d1%8f%d0%bc-%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d0%b0-%d0%bd%d0%b5%d0%ba%d0%b0-%d0%b2%d1%81%d0%b8/", "text": "„Споделям напълно мотивите, с които президентът  каза, че сваля доверието си от правителството на Бойко Борисов. Това бяха и мотивите за вота ни на недоверие само преди седмица“. Това каза Корнелия Нинова, председател на НС на БСП, пред журналисти. „Факт е, че правителството на Борисов превърна България в сметището на Европа и на света. Факт е, че дишаме най-мръсния въздух и стотици хиляди българи са без вода. Вотът на недоверие не мина математически, но получи широка обществена подкрепа извън парламента. Така че споделяме тези мотиви на президента и смятаме, че правителството е неспособно да даде развитие и перспектива на България. Управляват само от криза в криза, грижат се за собственото си оцеляване и това се превръща в агония за държавата и за българския народ. Затова нека всички, които искат промяна, да се обединим и да я поискаме“, каза още Нинова. Според нея президентът Радев е последователен- той посочва истинските проблеми и ги назовава- както е обещал на българските избиратели още по времето на предизборната си кампания. „В Брюксел ще имам срещи в различни институции, на различни нива – в Европейската комисия – с еврокомисари, в Европейския парламент – с Групата на социалистите и демократите, с европейските синдикати, с европейските работодателски организации. Срещите ще по най-различни теми – Зелената сделка, младежката безработица, социалните права на европейците, минимална заплата, доходи и неравенства“, сподели още Нинова преди визитата си в Брюксел. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.04", "title": "\n\t\t\tНинова: Подкрепям президента, нека всички, които искат промяна, да се обединим\t\t\t"}
{"url": "https://trud.bg/%d0%b5%d0%bd%d0%bf-%d1%83%d0%b4%d1%8a%d0%bb%d0%b6%d0%b8-%d0%bd%d0%b0%d0%ba%d0%b0%d0%b7%d0%b0%d0%bd%d0%b8%d0%b5%d1%82%d0%be-%d0%bd%d0%b0-%d1%84%d0%b8%d0%b4%d0%b5%d1%81/", "text": "Лидерите на Европейската народна партия (ЕНП) решиха да удължат за неопределено време замразяването на членството на управляващата в Унгария партия “Фидес”, съобщи “Политико”. Това станало на годишното политическо събрание на ЕНП, проведено в Брюксел в понеделник. Решението, предложено от председателя на ЕНП Доналд Туск, сочи, че консервативното политическо семейство с най-многобройна група в Европарламента продължава борбата с идеологическите различия между своите по-умерени и по-десни фракции. ЕНП замрази членството на “Фидес” миналия март, а оттогава Виктор Орбан неколкократно е заплашвал, че ще напусне ЕНП. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.04", "title": "\n\t\t\tЕНП удължи наказанието на „Фидес”\t\t\t"}
{"url": "https://trud.bg/%d0%b1%d0%bc%d1%84-%d0%bf%d0%be%d1%80%d1%82-%d0%b1%d1%83%d1%80%d0%b3%d0%b0%d1%81-%d0%b8%d0%b7%d0%b1%d0%b8%d1%80%d0%b0-%d0%b8%d0%b7%d0%bf%d1%8a%d0%bb%d0%bd%d0%b8%d1%82%d0%b5%d0%bb%d0%b8-%d0%bd%d0%b0/", "text": "На днешни публични заседания пристанищният концесионер БМФ Порт Бургас ЕАД отвори офертите на участниците по две обществени поръчки от съществено значение за пристанището, за Бургас и за целия регион. Първата обществена поръчка с две обособени позиции е с предмет „Изграждане на нови кейови стени на Пристанищен терминал „Бургас Запад“, вертикална планировка, техническа инфраструктура и съоръжения и драгажни дейности в оперативната акватория и зона за меневриране.“ Явиха се двама участници с интерес за изпълнението на проекта, притежаващи значителен опит в строителството на инфраструктурни обекти. Предвидено е създаването на четири нови корабни места с обща дължина 810 м и максимално допустимо газене 15.5 м. Това включва изграждане на кейови стени за корабни места 25А, 26, 27 и 28. Четирите нови корабни места ще позволят на пристанищния оператор сериозно да увеличи капацитета на оперативната си зона, както и да отговори на най-съвременните  технологии и стандарти за обработка и превоз на товари. След изграждането на обекта коренно ще бъде променен облика на Пристанищен терминал Бургас Запад. Втората обществена поръчка, за която оферти подадоха трима кандидата, е с предмет „Доизграждане на кейова стена на 33-то корабно място на Пристанищен терминал Бургас Изток-2, вертикална планировка, техническа инфраструктура и съоръжения и драгажни дейности в оперативната акватория и зона за маневриране.“ Тази поръчка определя бъдещото развитие на терминал „Бургас Изток – 2”. Доизграждането на кейовата стена на 33 корабно място и удължаване на съществуващото коловозно развитие (изграждане на ж.п. връзка) на пристанищния терминал  ще доведе до обособяване на съвременна площадка за обработка и съхранение на генерални товари и контейнери. Целта е пристанището да има възможност да обработва кораби  с дължина до 230 м и ширина до 40 м, до 120 000 тона дедуейт и газене до 14.6 м.   Изпълнението на обществените поръчки ще позволи на пристанищния оператор БМФ Порт Бургас ЕАД да увеличи капацитета и пропускателната способност на кейовия фронт на двата терминала. Ще се модернизира технологията за обработка на различни видове товари, ще се засили ефективността на предоставяните пристанищни услуги, и като краен резултат – ще се увеличи товарооборота в двата терминала. Същевременно, реализирането на проектите ще донесат безспорни ползи не само за компанията – нови инвестиции, нови съвременни мощности, модерни условия на работа и растеж на товарооборота. Безспорно и очаквано изграждането на новите обекти ще увеличи заетостта на работещите в региона при изпълнението на всеки един проект. Финансирането на поръчките ще се извърши със собствени средства и със средства по „Механизма  за свързване на Европа“ – сектор Транспорт, приоритет „Предварително идентифицирани проекти от Коридорите на основната мрежа“, Анекс I, част I, точка 2 от Регламент 1316/2013“ (Pre-identified projects on the  Core Network Corridors, Annex I, Part I, point 2 of CEF Regulation) в рамките на Кохезионния пакет от процедурата по проект „От Изток към Запад. Достъп до Коридор ОИС през централното пристанище на Бургас. Строително-монтажни работи за доизграждане на пристанищната инфраструктура и железопътните връзки към Трансевропейската транспортна мрежа.” Високите цели, които екипът на компанията винаги си поставя, са реализирането на модерни инвестиции – в инфраструктурни обекти и в нова техника, които водят до подобряване не само на услугата, но и на работната среда. За осемте години на концесиите, от 2012/2013 г. до момента, в модернизацията на Пристанищен терминал Бургас Изток-2 и Пристанищен терминал Бургас Запад са вложени инвестиции в размер на над 290 000 000 млн. лв., които представляват  97 % изпълнение на Инвестиционна програма на концесионера, поета за целия срок на концесиите. Това е постижение, с което екипът на компанията може с гордост да се похвали.  Пряк ефект от модернизацията на пристанищната  инфраструктура и съоръжения в двата терминала е значителният ръст на товарооборота. При обработени товари през 2012 г. в размер на 1,5 млн. тона, за 2019 г. е отчетен товарооборот от общо над 6,3 млн. тона, което показва, че товарооборотът е увеличен повече от четири пъти.  В резултат на въведената нова техника и организация на работа 5 пъти е нараснал обемът на контейнеризираните и деконтейнеризирани товари. В момента в БМФ Порт Бургас ЕАД работят 940 души, при задължения по концесионни договори за поддържане на персонал от 547 човека. Инвестициите в нови обекти и нова техника подобряват условията за работа на персонала. Работниците се чувстват мотивирани да работят по-добре, за което получават и по-високи възнаграждения. За последните две години (2018 – 2019) е налице ръст при заработките от 126 %. От компанията са лаконични – „работим усърдно, но сме удовлетворени, че имаме възможност да се трудим в модерна среда.“ АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.04", "title": "\n\t\t\tБМФ Порт Бургас избира изпълнители на обществени поръчки за над 320 млн. лева\t\t\t"}
