{"url": "https://trud.bg/%d1%80%d1%83%d1%81%d0%bd%d0%b0%d1%86%d0%b8-%d0%bf%d0%bb%d0%b0%d1%89%d0%b0%d0%bb%d0%b8-%d0%b7%d0%b0-%d0%bf%d1%80%d0%be%d1%82%d0%b5%d1%81%d1%82%d0%b8%d1%82%d0%b5-%d0%b2-%d0%b3%d1%8a%d1%80%d1%86%d0%b8/", "text": "Подкупи на десни организации и представители на църквата в Гърция, за да протестират срещу договора за името на Македония, е причината  , съобщава македонската телевизия  , цитирайки публикация във Financial Times. Според изданието, източник на тази информация е неназован гръцки дипломат, а събитието, за което се знае, че са давани руските пари, се е случило в североизточния град Александруполис. Руските дипломати са насърчавали свои сънародници, бизнесмени в града, да плащат на местни членове на църквата, културни организации и десни групи, за да увеличат съпротивата срещу договора за името на Македония. Конспирацията лъснала когато гръцки военнослужещ съобщил на своя началник. Решението на Атина да експулсира руски дипломати се коментира и днес в гръцките медии като особено чувствително събитие. Журналистическите текстове припомнят, че Атина не е гонила дипломати от Русия и други страни от източния блок, дори по време на Студената война и обикновено има добри отношения с Кремъл. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.14", "title": " Руснаци плащали за протестите в Гърция срещу годоговора с Македония"}
{"url": "https://trud.bg/%d0%b3%d1%80%d0%b0%d1%85%d1%8a%d1%82-%d0%b5-%d0%b7%d0%b5%d0%bb%d0%b5%d0%bd-%d1%88%d0%b0%d0%bc%d0%bf%d0%b8%d0%be%d0%bd-%d1%81%d1%80%d0%b5%d0%b4-%d0%b1%d0%be%d0%b1%d0%be%d0%b2%d0%b8%d1%82%d0%b5-%d1%85/", "text": "Може да се консумира и суров, но внимателно  Грахът е представител на семейство Бобови. Не случайно е определян като зелен шампион сред бобовите растения, убедително доказала се с богатство на белтъчини и фитонутриенти цялостна храна. От тези, които се готвят, заедно с другите представители на Бобови, грахът е номер 1 по най-полезни хранителни вещества на една калория (справка – Джоуел Фърмън). През вековете зелените зрънца имат почетно място на родната трапеза. В най-далечни времена грахът се е консумирал само изсушен. В следващ етап – след селекция на италиански градинари, зрънцата започнали да се ядат и сурови. По-късно става популярно да се вари, като технологията е подобна на тази при фасула – кратка високотемпературна обработка, последвана от по-продължително къкрене. Може да бъде приеман и в сурово състояние, когато е пресен и свеж. Тогава, наред с всички негови качества, които ще изброим по-долу, е изненадващо добър източник на витамин С – в 100 г пресен продукт се съдържат до 40 мг от този витамин, което е почти 70% от препоръчителния минимален дневен прием. Все пак трябва да се има предвид, че суровите бобови растения съдържат вид протеини, наречени лектини, които могат да дразнят храносмилателния тракт, затова хората с по-чувствителни стомаси трябва да се въздържат от консумацията им в сурово състояние. Зеленият грах е богат на фолати, които правят ненужен приема на синтетична фолиева киселина. Значителни са и количествата на други витамини от групата В (пантеонова киселина, ниацин, тиамин и пироксидин), каротеноиди (включително провитамин А, зеаксантин и лутеин), витамин К, желязо, калций, мед, цинк и манган. Прекрасен източник на белтъчини с добър аминокиселинен профил. Съдържа и много полезен полифенол, наречен куместрол. В зелените зрънца се откриват и изключително ценните сапонини. Съотношението на Омега 3 към Омега 6 мастните киселини в състава му е 1 към 4, което не е за пренебрегване, като се има предвид, че повечето варива и зърна са с далеч по-неблагоприята пропорция. Необходимо е да припомним, че има доста разнопосочни мнения по въпроса за бобовите растения – от тяхното пълно отричане от последователите на палео диетите, до възхваляването им сред веганите и вегетарианците. В какво се обединяват многобройните научни изследвания? Факт е, че бобовите растения съдържат фитинова киселина (фитат), която частично инхибира минералната абсорбция. Това много лесно може да бъде преодоляно чрез консумация на храни, мощно усилващи минерална абсорбция, като лук и чесън. Не случайно сред най-популярните комбинации при готвене на грах са със зелен и зрял лук, чесън, домати, копър, магданоз, гюзум, мента и др. Сред достойнствата на зеления грах е и това, че снабдява организма с лесно усвоими растителни въглехидрати и същевременно е нискокалорична храна. Богатството на растителни фибри и ниският гликемичен товар правят граха съюзник в борбата срещу затлъстяването и захарния диабет. Приемът на 3 чаши грах седмично намалява нивата на кръвна захар, нивата на инсулин и тези на лошия холестерол. Грахът, както и останалите бобови култури, има високо съдържание на резистентна скорбяла. Научният свят сравнява нейното “поведение” с това на фибрите. Също като тях тя “устоява” на смилането и достига до дебелото черво неразградена до глюкоза. Така подпомага отслабването, спира упорития запек, поддържа стабилни нива на кръвната захар и намалява риска от рак на дебелото черво. Проучване на университета в Мексико сити доказва, че наличието на куместрол, лутеин и зеаксантин в граха осигурява защита срещу дегенеративни заболявания на очите и рака на стомаха. Зелените зърна са фактор в превенцията срещу болестта на Алцхаймер и артрита, благодарение на противовъзпалителните свойства, които притежават. Имат ефект и при забавяне процесите на стареене. Зеленият грах е добър екологичен избор за щадящо отношение към почвите. Много непретенциозна култура, която спада към растенията, в  чиято коренова система се открива изобилие на азотфиксиращи бактерии, естествено обогатяващи местата на засяване с азотни съединения.   Грах със зеленини Към 100 г пресен грах прибавяме нарязани по около 30 г морков и глава целина. Може да я заменим със селъри. И зелен чесън, зелен лук, пресен гюзум или мента. Сместа се покрива с вода и се вари до пълна готовност на съставките. Ако ястието остане водно, се добавят 2 суп. л. смлени овесени ядки или 1 ч. л. овесени трици. Сервира се със ситно нарязан копър.", "date": "2018.07.14", "title": " Грахът е зелен шампион сред бобовите храни\t\t\t"}
{"url": "https://trud.bg/%d1%85%d0%b8%d0%bb%d1%8f%d0%b4%d0%b8-%d0%b8%d0%b7%d0%bb%d1%8f%d0%b7%d0%be%d1%85%d0%b0-%d0%b4%d0%b0-%d0%bf%d1%80%d0%be%d1%82%d0%b5%d1%81%d1%82%d0%b8%d1%80%d0%b0%d1%82-%d1%81%d1%80%d0%b5%d1%89%d1%83/", "text": "Няколко хиляди души се събраха в шотландската столица Единбург, за да протестират срещу посещението на американския президент Доналд Тръмп. Той ще изкара уикенда в шотландското имение Търнбъри, което притежава от четири години заедно с голф-клуб. В момента, когато Тръмп е бил на голф-игрището, активист на природозащитната организация „Грийнпийс“ се е спуснал над мястото с моторен парапланер, на който е имало прикачен транспарант с надпис против американския президент.", "date": "2018.07.14", "title": " Хиляди излязоха да протестират срещу посещението на Тръмп в Единбург"}
{"url": "https://trud.bg/%d1%84%d0%b8%d1%84%d0%b0-%d0%bd%d1%8f%d0%bc%d0%b0-%d0%b4%d0%b0-%d0%bd%d0%b0%d0%ba%d0%b0%d0%b7%d0%b2%d0%b0-%d0%b4%d0%be%d0%bc%d0%b0%d0%b3%d0%be%d0%b9-%d0%b2%d0%b8%d0%b4%d0%b0/", "text": "ФИФА няма да наказва защитника на националния футболен отбор на Хърватия Домагой Вида за провокативните му клипчета, които предизвикаха сериозни полемики в социалните мрежи, предае  . Вида скандираше „Слава на Украйна“ след победата над тима на Русия на четвъртфиналите на Мондиал 2018, а по-късно се появи още едно видео със стара дата, на което хърватинът казва „Белград да гори“. „След анализ на второто видео с участието на хърватския футболист, Дисциплинарната комисия на ФИФА установи, че записът е направен преди време и на играча е било наложено наказание. Няма да има допълнителни санкции от страна на ФИФА“, се казва в съобщението на централата. Решението на ФИФА означава, че Вида ще играе утре във финала на Мондиал 2018 срещу Франция.", "date": "2018.07.14", "title": " ФИФА няма да наказва Домагой Вида"}
{"url": "https://trud.bg/%d1%86%d0%b8%d0%ba%d0%bb%d0%be%d0%bf%d1%81%d0%ba%d0%b8-%d0%b3%d1%80%d0%be%d0%b1%d0%bd%d0%b8%d1%86%d0%b8-%d0%bf%d0%b0%d0%b7%d1%8f%d1%82-%d1%82%d0%b0%d0%b9%d0%bd%d0%b8%d1%82%d0%b5-%d0%bd%d0%b0-%d1%81/", "text": "Луксът на Коста Смералда струва 20 000 евро на вечер Нурагите били отлични мореплаватели, живеели в кръгли кули Циклопски гробници, в които според легендите почиват великани. Хиляди кръгли кули, използвани преди 3 000 години за домове и храмове. Мистични урни, в които са погребани деца. Руините на финикийски град. Безкрайни плажове и недокосната природа. Тузарски яхти, акостирали в смарагдовото море. Всичко това не е част от сюжет на хитов сериал, а причините, които превръщат италианския остров Сардиния в предпочитано място за руски олигарски и арабски шейхове.  Според археолозите островът е населяван от различни народи още три хилядолетия преди Христа. Безспорно една от причините за славата му обаче е тайнственият народ на нурагите, който от около преди 3 000 години властва над късчето земя в Средиземно море. Именно от този период на острова датират и тайнствените постройки, които са изградени из цяла Сардиния. Това са “нурагите” – кръгли структури, наподобяващи кули. Според една от теориите на учените те служели за домове на различните общности на едноименния народ нураги и ги пазили от нашественици. Според други сградите имали религиозно значение и представлявали храмове. А били толкова многобройни, защото всяка от различните родови общности се прекланяла пред своите предци, затова и божествата и духовете, които закриляли нурагите били толкова много. И всяко имало нужда от свой дом. На остров Сардиния днес могат да се видят останките на над 8 000 нураги, като се предполага, че броят им е достигал 20 000 – 30 000. Всъщност странното е, че тези древни структури съществуват само на две места в света – на италианския остров и в България. Така че ако искате да добиете представа за тайнствените сгради без да напускате страната можете да посетите храма-кладенец в село Гърло, което се намира съвсем близо до София. Нурагите били и изключително добри мореплаватели, като една от теориите е, че заселили Сардиния след неуспешен опит да покорят Египет. Със сигурност обаче са били владетели на Средиземно море, за което говорят и многобройните фигури на лодки и войни, които можете да видите в местните археологически музеи. Сред другите тайнствени постройки на Сардиния са така наречените циклопски постройки и гробове. Наричат ги така заради гигантските им размери, заради които в древността предполагали, че са изградени от еднооките великани циклопи от гръцката митология. Но и до днес не е ясно защо лобните места са толкова огромни. Те се свързват с другия митичен народ на острова, който дава и името му – сарди. От тях са останали ужасяващите погребения на малки деца в урни, чиято цел или символика също остава забулена от историята. И ако миналото на Сардиния явно крие тъмни тайни, то настоящето е обвито в лукс. Смарагдовото на цвят море, тихите заливи, липсата на вълнение, вкусната и прясна храна и девствената природа превръщат остров Сардиния в любимо място за почивка на руския олигарх Роман Абрамович и на бившия италиански премиер Силвио Берлускони, както и на красивите дами на сърцата им. С тузарски яхти на острова пристигат арабски шейхове, мултибогаташът Бил Гейтс. Най-големите баровски лодки правят първата си премиера след излизане от завода и специализираните изложения именно край Сардиния. През август курорта Коста Смералда е като червен килим, на който да се покажат всички от топ 100 на най-богатите в света хора. Неслучайно нощувка в бунгало със няколко стаи, басейн, частен плаж и други глезотии там струва 20 000 евро. Концерти на острова изнасят най-големите изпълнители и звезди от ранга на Стинг, Анастейша и Андреа Бочели. На двете летища на острова са свикнали да посрещат частните самолети. А за изтънчения вкус на звездните гости се грижат готвачи, удостоени със звезди Мишлен. Гордън Рамзи също не е пропуснал да отвори в Сардиния заведение от веригата си с името на прочутото телевизионно шоу “Hell’s Kitchen” (Кухнята на ада).   Арабски принц превръща пустите плажове в хит Туристическата история на Сардиния прилича на приказката за Пепеляшка. От слабо населен остров, на който трудно си изкарват прехраната земеделци и животновъди, островът се превръща в хитова лятна дестинация за баровци, след като в пустите плажове се влюбва един арабски принц. Според легендата, през 60-те години на миналия век принц Карим Ага Хан IV, духовният водач, имам на мюсюлманите исмаилити и според вярванията пряк наследник на пророка Мохамед, попада на остров Сардиния случайно, след корабокрушение. Късметът на местните проработва, защото той е сред десетте най-заможни хора в света. И веднага вижда възможността да превърне мястото в райско кътче за ваканции на богатия световен елит. Впряга най-добрите архитекти и инженери. Рекламира острова и успява да възбуди любопитството на своите приятели. И модата на Сардиния не залязва вече над половин век. Докато по цял свят успешно хотелите масово се пълнят със спорната форма “ол инклузив”, в луксозния курорт Порто Черво заведенията работят по подобна схема, но естествено предназначена за богаташи. В емблемата на лукса можете да се настаните в хотела си и да вечеряте във всеки ресторант, без да носите в себе си пари. Сметката ви се записва директно в картата от рецепцията и плащате в края на ваканцията. Така всяка вечер можете да избирате различно заведение, защото всички работят по системата. Естествено цените не са по джоба на всеки. Курортът си има частен плаж, до който ви отвеждат с яхта, басейни, спа център, луксозни бутици и гурме предложения, за да гарантират спокойния ви престой. Достъпен лукс и комфорт в 4- и 5-звездни хотели обаче има на цени от 650 евро за седмица с включен самолетен билет и хранения. Полетите до италианския рай се извършват с чартъри. Трябва да имате предвид, че за да разгледате острова или трябва да наемете кола или да се включите в организирана екскурзия. Причината е, че хотелите са обикновено в изолирани заливи и освен природата и на удобствата на вашия хотел, без превоз по море или суша, няма да можете да видите нищо друго.   Давали на дъщерите земите край морето Плажовете на остров Сардиния са с дължина от 1 800 километра. Земята между Тиренско и Средиземно море е с територията на три държави като Кипър, но е слабо населена. Жителите на острова са около 2 милиона. Всъщност земите край морето били считани за ненужни, тъй като не ставали нито за отглеждане на реколта, нито за пасища. Затова и в сардинските семейства тези парцели се наследявали от дъщерите. Които благодарение на инвестициите на арабския принц станали богати. Но строителния бум на остров Сардиния продължил едва 2 десетилетия. Много скоро на местните и на инвеститорите станало ясно, че за бъдещето на бизнеса, а и за запазване на девствените кътчета, е добре да се забрани изграждането на хотели, вили и къщи. Така от 80-те години на острова действа забрана за строителство на дистанция 2 километра от морския бряг. Единствено могат да се ремонтират, но не и да се разширяват вече съществуващи сгради. Като ограничението важи дори за домовете на местните. За туристите тази забрана гарантира безкрайни плажове, спокойствие и невероятни гледки. Островът е подходящ и за ваканция на семейства с малки деца. Причината е, че каквото и да е времето, по крайбрежието почти никога няма вълни, а морето е спокойно почти като езеро. Затова и плуването е напълно безопасно. Водата е прозрачна и ви позволява да виждате идеално скалите и морските обитатели. Заради силните течения навътре обаче понякога морето не позволява плаване до близките острови – Корсика и архипелага Мадалена.   Финикийците основали Тарос Сред най-посещаваните места в Сардиния е древния град Тарос, по чиито улици можете да почувствате част от хилядолетната история на острова. Намира се на полуостров Синис. Първото селище на мястото е издигнато от тайнствените нураги . След това финикийците харесват мястото за пристанище. На хълма Су Мури Ману можете да разгледате открито светилище, типично за финикийската цивилизация. По-голяма част от руините, които са запазени до днес са от римската епоха. Можете да се разходите край римските терми, основите на раннохристиянски храмове, жилищни сгради и работилници. Градът е построен върху естествен амфитеатър, така че от върха на хълма се разкрива невероятна панорама към залива и руините. В гробниците край Тарос са намерени скъпоценни камъни, част от които са изложени в археологическите музеи в Каляри.", "date": "2018.07.14", "title": " Циклопски гробници пазят тайните на Сардиния\t\t\t"}
{"url": "https://trud.bg/%d0%b1%d0%b5%d1%80%d0%b1%d0%b0%d1%82%d0%be%d0%b2-%d0%bf%d1%80%d0%b5%d0%ba%d1%80%d0%b0%d1%82%d1%8f%d0%b2%d0%b0-%d1%81%d1%8a%d1%81%d1%82%d0%b5%d0%b7%d0%b0%d1%82%d0%b5%d0%bb%d0%bd%d0%b0%d1%82%d0%b0/", "text": "Димитър Бербатов все още чака добра оферта от чужбина, но ако не получи такава в близките месеци, ще прекрати състезателна кариера. 37-годишният нападател има желание да играе, но разкри, че няма вариант, в който да се присъедини към български отбор, предаде  . „Хубавото в случая е, че хората постоянно ме питат къде ще играя. Може би забравят, че съм на 37 години вече и постоянно ми се иска още и още да играя. Моето желание е същото, но човек трябва да е реалист и да знае възможностите си в момента. Ще видя още известно време, ако не може да се намери добра оферта от отбор, може би е време да окачим обувките на пирона. Възползвам се да тренирам с „Берое“, за да поддържам форма. За съжаление, толкова време като си играл в чужбина, вече си надраснал някои неща, които се случват в България. Просто няма да бъде каквото ми се иска да бъде“, каза Бербатов пред журналистите. Бившият футболист на „Манчестър Юнайтед“ добави, че скоро ще излезе книга за живота му и затова тепърва му предстои да избира книжарници, с които да работи. Бившият нападател на „Тотнъм“ си спомни за срещата на националния отбор с Хърватия, която „лъвовете“ печелят през 2002-а година с 2:0, като подчерта развитието от тогава до ден днешен на Иван Ракитич и компания. „Погледнато отстрани, само като имена – нищо изненадващо, тъй като са доста добри като индивидуалности, но са съумели да направят добър състав. Може би заслужено стигнаха до финала. Остана им една крачка, за да постигнат нещо феноменално. Ще гледаме и ще видим какво ще стане. Бербатов вярва, че националният ни отбор отново ще постигне значими успехи. Той даде и пример с хърватите, като спомена, че Модрич и съотборниците му играят на своя първи финал. Бившият футболист на „червените дяволи“ не изключи варианта някой ден да поема управленския пост на българския футбол или да бъде треньор след години: „В бъдеще нищо не се знае. Дали за съжаление или не, интересите са ми доста, и това някой път може да обърка човек и да го тласне в грешната посока. Има време и за треньорството. Аз съм още доста млад. Сега отдавам повече време на семейството, така че в момента предимно за тях имам време. Паралелно с това си развивам проектите, които искам да се развият“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.14", "title": " Бербатов прекратява състезателната си кариера, ако не получи добра оферта\t\t\t"}
{"url": "https://trud.bg/%d1%8e%d0%b6%d0%bd%d0%b0-%d0%ba%d0%be%d1%80%d0%b5%d1%8f-%d1%81%d0%b5-%d0%be%d0%bf%d0%bb%d0%b0%d0%ba%d0%b0-%d1%87%d0%b5-%d1%80%d1%83%d1%81%d0%ba%d0%b8-%d1%81%d0%b0%d0%bc%d0%be%d0%bb%d0%b5%d1%82%d0%b8/", "text": "Южна Корея протестира срещу навлизането на два руски бомбардировача в зоната на противозъдушната отбрана на страната и поиска обяснения от военния аташе на своя територия Андрей Фалилеев, предаде  . По данни на руското министерство на отбраната в петък стратегически бомбардировачи Ту-95МС са изпълнявали планови полети над неутрални води в Японско и Жълто море, като на отделни участъци са били съпроводени от изтребители на Южна Корея и Япония. По данни на корейските медии руските самолети четири пъти са навлизали в опознавателната зона на противозъдушната отбрана на страната.", "date": "2018.07.14", "title": " Южна Корея се оплака, че руски самолети нарушили въздушното й прастранство"}
{"url": "https://trud.bg/%d0%b1%d0%b5%d0%bb%d0%b3%d0%b8%d1%8f-%d1%81%d0%b3%d0%b0%d0%b7%d0%b8-%d0%b0%d0%bd%d0%b3%d0%bb%d0%b8%d1%8f-%d1%81-20-%d0%b8-%d0%b2%d0%b7%d0%b5-%d0%b1%d1%80%d0%be%d0%bd%d0%b7%d0%b0-%d0%bd%d0%b0-%d0%bc/", "text": "Отборът на Белгия спечели третото място на Световното първенство по футбол в Русия. В Санкт Петербург „червените дяволи“ победи с 2:0 Англия в малкия финал и за първи път заслужиха бронзовите медали. Двата отбора бяха заедно и в предварителната група и белгийците тогава отново спечелиха, само че с 1:0. Тома Мюние откри резултата още в 4-ата минута след центриране на Насер Чадли. Капитанът Еден Азар вкара втория гол в 82-ата като Кевин де Бройне го изведе сам срещу вратаря Джордан Пикфорд, информира  . За Англия най-чистото положение се откри пред Ерик Дайър. Той излезе очи в очи с Тибо Куртоа, копна топката над него, но Тоби Алдервейрелд изчисти топката пред голлинията. Белгия за втори път достигна до полуфинал на Световно след 1986 година, когато обаче отстъпи на Франция в мача за третото място и остана четвърти. Англичаните три пъти са в топ 4 на планетата. През 1966 г. станаха световни шампиони, а през 1990-а, както и сега заемат четвъртата позиция. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.14", "title": " Белгия сгази Англия с 2:0 и взе бронза на Мондиал 2018"}
{"url": "https://trud.bg/%d0%b1%d0%b5%d0%bb%d0%b3%d0%b8%d0%b9%d1%86%d0%b8-%d0%b7%d0%b0%d1%82%d0%b2%d0%be%d1%80%d0%b8%d1%85%d0%b0-%d0%b7%d0%b0%d0%b2%d0%be%d0%b4-%d0%b7%d0%b0-%d1%85%d1%80%d0%b0%d0%bd%d0%b8-%d0%b2-%d1%83%d0%bd/", "text": "Белгийската компания Greenyard, един от най-големите доставчици на плодове и зеленчуци в света, съобщи, че е принудена да затвори своя завод за замразени храни в Унгария, тъй като предприятието е заразено с щам на бактерията листерия, убил девет души в Европа от 2015 г. насам, съобщи АФП. Европейската агенция по сигурността на храните EFSA информира компанията на 29 юни, че този щам е открит в проби от замразени храни, произведени в унгарския й завод. Предприятието е затворено и цялата му замразена продукция, произведена между август 2016 и юни 2018 г., е изтеглена от търговската мрежа, увери Грийнярд.", "date": "2018.07.14", "title": " Белгийци затвориха завод за храни в Унгария заради зараза с листерия"}
{"url": "https://trud.bg/%d0%b8%d0%b7%d0%bf%d0%b8%d1%81%d0%b2%d0%b0%d1%82-%d1%82%d0%b0%d0%b9%d0%bb%d0%b0%d0%bd%d0%b4%d1%81%d0%ba%d0%b8%d1%82%d0%b5-%d0%b4%d0%b5%d1%86%d0%b0-%d0%be%d1%82-%d0%b1%d0%be%d0%bb%d0%bd%d0%b8%d1%86/", "text": "12-те деца, които бяха спасени от пещера в Тайланд, ще бъдат изписани от болницата идната седмица. Те ще бъдат наблюдавани от лекари и след това за евентуални физически и психологически последици от преживяното, предаде  . Здравното министерство публикува видиокадри от болницата, на които се вижда, че децата са в добро състояние и благодарят на своите спасители и на всички по света, стискали палци за благополучния изход от сагата. Младите футболисти изкараха близо две седмици в наводнена пещера, от която бяха извадени със сложна и рискована спасителна операция.", "date": "2018.07.14", "title": " Изписват тайландските деца от болница следващата седмица"}
{"url": "https://trud.bg/%d1%81%d1%82%d0%be%d1%82%d0%b8%d1%86%d0%b8-%d0%b8%d0%b7%d0%ba%d0%b0%d1%87%d0%b8%d1%85%d0%b0-%d0%bc%d0%b0%d0%bb%d1%8c%d0%be%d0%b2%d0%b8%d1%86%d0%b0-%d0%b2-%d0%bf%d0%be%d1%87%d0%b8%d1%82-%d0%bd%d0%b0/", "text": "От днес на хижа „Мальовица“ в Рила има дневник в чест на алпиниста Боян Петров. Той самият е имал желание да постави там дневник, както по пътеката към местността Копитото на Витоша. Това каза по   директорът на Националния парк „Рила“ Красимир Андонов. Той и още няколкостотин души отдадоха почит на Боян Петров, като изкачиха Мальовица – последният български връх, на който Боян Петров е бил, преди да замине за Хималаите и да изчезне там. Походът тука в 8 часа. За около 4 часа участниците изминаха маршрута от над 6 километра с положителна денивелация от над 1000 метра до върха. Повечето от хората бяха спортисти, но имаше и по-възрастни, а най-малкият участник беше на 3 години. Времето беше подходящо – слънчево на изкачване, облачно и прохладно в най-трудната част. Походът, освен в чест на Боян Петров, беше и в подкрепа на хората с рискови професии, обясни един от организаторите – бивш военен пилот. Хората споделиха, че участват в това предизвикателство вдъхновени от Боян Петров, който насърчаваше всички да изкачват своите си върхове. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.14", "title": " Стотици изкачиха Мальовица в почит на Боян Петров"}
{"url": "https://trud.bg/%d1%82%d0%be%d0%bc%d0%b0-%d0%b1%d0%b8%d0%ba%d0%be%d0%b2-%d1%87%d0%b0%d1%81%d1%82-%d0%be%d1%82-%d0%b1%d1%81%d0%bf-%d1%83%d1%87%d0%b0%d1%81%d1%82%d0%b2%d0%b0-%d0%b2-%d0%bf%d1%80%d0%b5%d0%b4%d1%81%d0%b5/", "text": "Председателството е било партийно мероприятие за личен рейтинг на един човек. Такава оценка даде лидерът на БСП Корнелия Нинова за председателството на Съвета на Европейския съюз. „Мнението се изразява от г-жа Нинова и хората около нея. Мисля, че дори в БСП няма консенсус за това. В интерес наистина е имало, хора дори от БСП, които са имали възможност да помогнат и са помагали за това европредседателство“, коментира депутатът от ГЕРБ Тома Биков по  . „Г-н Вигенин, дори и г-н Пирински и дори г-н Станишев. Мисля, че част от БСП участва в това европредседателство. За съжаление не направи това г-жа Нинова. Тя предварително бе решила, че то ще се провали”, добави Биков. „Миналата година дори имаше твърдения, че то ще ни бъде отнето заради едни плочки на НДК. Сега се оказа, че администрацията е била добра. Но тази администрация си свърши работата, защото е била ръководена добре. Най-вече от г-жа Павлова. От там нататък други са били дейностите, които ще бъдат приоритет”, заяви депутатът. Той коментира и обвиненията, че президентът Румен Радев е бил изолиран от правителството по време на председателството. „За президентската институция важи това, което и за БСП. Президентът имаше възможност да се включи и той го направи. Самото председателство е председателство на Съвета на ЕС. А той няма особена роля. В рамките на неговата роля сме опитали да го включим и където е искал, се е включил. В края на председателството разбрахме, че той е имал друг приоритет – Дунавската стратегия. Но тя как би звучала на Испания, Франция и т.н”, попита риторично депутатът от ГЕРБ. И изтъкна, че Корнелия Нинова изобщо не е сполучила с политическия си анализ на председателството, особено като основен аргумент срещу успеха му са били протестите в страната. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.14", "title": " Тома Биков: Част от БСП участва в председателството, но не и Нинова\t\t\t"}
{"url": "https://trud.bg/%d0%b3%d0%b5%d1%80%d0%bc%d0%b0%d0%bd%d1%81%d0%ba%d0%b8%d1%8f%d1%82-%d0%b1%d0%b8%d0%b7%d0%bd%d0%b5%d1%81-%d1%81%d0%b5-%d0%b3%d0%be%d1%82%d0%b2%d0%b8-%d0%b7%d0%b0-%d1%82%d0%b2%d1%8a%d1%80%d0%b4-%d0%b1/", "text": "Германски бизнес организации призоваха своите членове да засилят приготовленията за твърд Брекзит, при който Великобритания ще излезе от Европейския съюз без споразумение, предава Reuters. „Дори ако британското правителство се движи в момента, компаниите трябва да се подготвят за сценария, в който няма споразумение“, заяви Йоаким Ланг, управляващ директор на „BDI“, най-голямото индустриално лоби в Германия. Тило Бродтман, управляващ директор на инженерната асоциация „VDMA“ заяви: „Нужно е да се подготвим за Брекзит и да очакваме възможно най-лошия сценарий.“ Германската индустрия е притеснена от увеличаващите се търкания в търговията с Великобритания след Брекзит. Островът е вторият по големина износен пазар за германските автомобилни производители. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.14", "title": " Германският бизнес се готви за твърд Брекзит без споразумение"}
{"url": "https://trud.bg/%d0%ba%d0%b0%d0%ba-%d0%b2%d0%be%d0%b5%d0%bd%d0%bd%d0%b0%d1%82%d0%b0-%d1%85%d1%83%d0%bd%d1%82%d0%b0-%d1%83%d1%80%d0%b5%d0%b4%d0%b8-%d1%81%d0%b2%d0%b5%d1%82%d0%be%d0%b2%d0%bd%d0%b0-%d1%82%d0%b8%d1%82/", "text": "По-точно това е един мач, спечелен от Аржентина с достатъчно голяма разлика, за да се класира на финала срещу Холандия за сметка на големия регионален съперник Бразилия. Но колкото повече се отдалечава във времето този сблъсък с Перу и колкото по-малко значими стават водещите политически фигури от онзи период, толкова повече нови разкрития се появяват на бял свят. И Хенри Кисинджър намесен в схемата Като това например, че дейно участие в изковаването на победата зад кулисите в полза на Аржентина има и уважаваният бивш американски държавник, бащата на дипломацията – Хенри Кисинджър. Аржентинските футболни фенове, а това със сигурност са около 99% от населението на болната от футболна треска страна, винаги ще помнят 1978-а. Това е годината, в която страната влиза завинаги в историята и печели първата си световна титла, с която се утвърждава като една от вечните сили в този спорт. Всеки жител на страната със сигурност ще изброи, дори да го бутнат насън, целия отбор на „гаучосите“ – от изгряващата звезда Диего Марадона, през Марио Кемпес и Ози Ардилес, до капитана Даниел Пасарела и селекционера Сесар Луис Меноти. Но със сигурност всеки от тях ще иска да отклони темата за начина, по който аржентинците стигнаха до това отличие. С безспорно силния си отбор, но и с петното на държавната намеса в ключови моменти. И най-вече на мача с Перу от втората групова фаза. Диктаторът Хорхе Видела иска да зарадва народа Историята е следната. Аржентина в тези години е тежко място за живот. Държавата е управлявана от военния диктатор генерал Хорхе Видела, който не се свени да пролива кръв, за да удържи властта си. Десетки хиляди са жертвите на режима му, предимно профсъюзни лидери, опозиционни дейци и журналисти. Той има спешна нужда да зарадва страната с добри новини. И какво по-хубаво от това целият болен по футбола народ да се радва вкупом на световната титла, при това извоювана на домашната сцена? Хенри Кисинджър идва като гост и приятел на генерал Видела на това първенство, двамата са снимани заедно на десетки места. Дипломатът вече няма работа в американската администрация, но връзките му са пословични, а влиянието му – огромно. Според перуански футболисти от онзи състав, пожелали анонимност, той е влизал в съблекалнята им, за да оказва влияние на крайния изход. Самият Кисинджър отрича, твърдейки, че е бил на онзи Мондиал само зрител и не се е намесвал по никакъв начин в мачовете. Бившият капитан на „инките“ Ектор Чумпитас разказва: „Кисинджър и лидерът на Аржентина влязоха в нашата съблекалня преди мача. Нищо сериозно не казаха, само ни пожелаха успех. Ние се спогледахме и се чудехме какво правят в нашата съблекалня и не трябваше ли да са в аржентинската“. Но дори и без участие на Кисинджър, едва ли някой би забранил на толкова влиятелна фигура да влезе и да си побъбри с играчите на даден отбор, така че сянката на политическата намеса в мача Аржентина – Перу остава. Домакините печелят с 6:0, като им е нужен успех с минимум четири гола разлика. Перуанците не са толкова слаби, а на почивката незнайно защо най-силният им футболист е сменен. Тогава резултатът все още е само 2:0 за „гаучосите“. Мачът с Перу се договаря на най-високо ниво Според перуански издания, излезли с версиите си дълги години след Мондиал ’78, диктаторът генерал Видела, който излежава доживотна присъда след края на управлението си, е договорил изхода на този мач лично с перуанските ръководители на най-високо равнище. Бившият перуански сенатор Хенаро Ледесма твърди, че е имало договорка на най-високо ниво между двете държави да „си разменят услуги“. Перуанците пращали в Аржентина политическите си затворници, сред които и самият Ледесма, да бъдат мъчени, изтезавани и наказвани. Голямата част от затворниците просто „изчезвали“ там. И за да върне услугата, тогавашният перуански президент Моралес Бермудес предложил идеята тимът на страната да загуби с колкото е необходимо. Аржентинската хунта само това и чакала, защото имала нужда от положителен пиар сред народа. Един от играчите на Перу Хосе Веласкес разказва: „Бяхме ли пресирани? Бяхме! За какво влияние говорим? За влияние от най-високо ниво! От държавническо ниво! Президентът на страната казва на треньора, той казва на играчите и така се задейства една верига“. Случайно или не, Веласкес е сменен на почивката на този мач, а играе в него на върха на силите си. Останалото в този двубой е история – Аржентина печели с 6:0, изхвърля Бразилия, а на финала побеждава Холандия с 3:1 след продължения. Интересното е, че „лалетата“ са един от отборите, който обмисля да бойкотира първенството още преди началото му точно заради ужасяващия режим в Аржентина и незачитането на човешките права там.", "date": "2018.07.14", "title": " Как военната хунта уреди световна титла за Аржентина\t\t\t"}
{"url": "https://trud.bg/%d0%b3%d0%b0%d0%bb%d0%b5%d0%bd%d0%b0-%d1%81%d1%82%d0%b0%d0%bd%d0%b0-%d1%88%d0%b5%d1%84%d0%ba%d0%b0-%d0%bd%d0%b0-%d1%82%d0%be%d0%bd%d0%b8-%d1%81%d1%82%d0%be%d1%80%d0%b0%d1%80%d0%be/", "text": "Тони Стораро добави още една от звездите в чалга гилдията към дуетните си половинки. Този път Човека глас записа песен с Галена. Хитовата изпълнителка е близка на семейството и допринесе за успешния старт на кариерата на Фики, с когото вече имат три дуета. “Шефката” е кавър на хит на албанския композитор и изпълнител Флори Мумайези. Първоначално Фики харесва парчето и се обажда на Флори да го помоли да му даде правата да го направи на български език заедно със своя баща. Но после решава да заложи на песен за абитуриентите и пуска “Брой до 12”, като оставя тази на Тони. “Много се зарадвах на поканата на Тони, защото тази песен наистина ми е много любима”, разказа Галена.", "date": "2018.07.14", "title": " Галена стана шефка на Тони Стораро\t\t\t"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bf%d0%be%d1%80%d0%be%d0%b6%d0%b0%d0%bd%d0%be%d0%b2-%d0%be%d0%b1%d0%b5%d1%89%d0%b0-%d0%ba%d0%be%d0%bc%d0%bf%d0%b5%d0%bd%d1%81%d0%b0%d1%86%d0%b8/", "text": "Министър Румен Порожанов обясни лично на земеделските стопани, чиито животни подлежат на евтаназиране, че това са европейските и световни ветеринарни мерки, които България се е задъжила да спазва. По думите му, ако не се предпримеат бързи мерки има опасност заболяването да се разспространи в други общини и области, и на България да бъдат наложени ограничения за изност на продукти от овце и кози – мляко, сирене, месо, съобщиха от земеделското министерство. Въпреки, че разчетите по пазарни цени показват обезщетения от средно 225 лева за животни под селекционен контрол и 140-150 лева за останалите, министърът се ангажира компенсациите да бъдат завишени до минимум 190 -200 лева на евтаназирана коза или овца. Готовност за изплащане на средствата имаше още от понеделеник, като ще бъде направено бързо преизчисление на компенсациите за завишаването им. Регистрираните земеделски стопани ще получат парите по банков път, а за останалите ще бъде направена организация да вземат средствата си на място в кметствата в селата. Министърът се ангажира, че ако има стопани, които не искат да получат средства като компенсация за евтаназираните животни, ще им бъдат осигурени идентични животни, които да отглеждат след като бъдат изпълнени мерките за биосигурност в засегнатите общини. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.14", "title": " Министър Порожанов обеща компенсации от минимум 200 лева за евтаназираните животни"}
{"url": "https://trud.bg/%d0%b7%d0%b0%d0%b5%d0%b2-%d1%86%d0%b5%d0%bb%d1%83%d0%b2%d0%b0-%d0%bf%d0%b8%d1%81%d0%b0%d0%bb%d0%ba%d0%b0-%d0%b8%d0%b2%d0%b0%d0%bd%d0%be%d0%b2-%d0%bc%d1%8a%d0%bb%d1%87%d0%b8/", "text": "Управляващите в Скопие ще помпат с историзъм всяка следваща своя стъпка Зоран Заев, македонският премиер, сигурно ще помни този ден до края на живота си. Първо, хванал го внимателно за десния лакът, помогна на председателя на Европейската комисия Жан-Клод Юнкер да слезе от трибуната, където лидерите на страните-членки на НАТО се бяха качили за традиционната „семейна“ снимка. Мъчел го ишиасът, както самият Юнкер му обяснил, подобно през миналата година някъде си, та трудно се движел. Кадрите с трудното качване и слизане на Юнкер обиколиха света чрез социалните мрежи, и хората взеха, та си помислиха друго. Може и да са прави, но не за това сега ни е думата… После Заев целуна писалката, с която заедно с Йенс Столтенберг, генералният секретар на Алианса, подписаха поканата за членство в НАТО, която Република Македония получи. Целуна я и я взе за спомен от паметния 12 юли 2018, когато- искаме да го признаем или не, това няма значение, финализира усилията на цяло едно поколение македонски политици, полагали усилия да вкарат страната си в атлантическото семейство. Кой с каквото може… Много от тези хора вече не са между живите, но вероятно оттук нататък приносът им ще се отчита и ще изпъква още повече. Стига да не се прояви традиционния балкански, да не кажа- български манталитет, който, дори и онези оттатък границата непрекъснато да го отричат, се проявява тъкмо в такива случаи- делейки заслугите, да вземат да се изпокарат и да принизят успеха. След това имаше изявления. И Заев отчете със съжаление, че държавният глава на неговата страна и главнокомандващ въоръжените й сили, както е по конституция, проф. Георге Иванов, все още не е изпратил честитка. Може би беше искрен премиерът когато каза, че съжалява, че президентът не е в Брюксел в този ден и в този час, за да присъства на историческото събитие. А може би тайно в себе си е бил радостен, че е тъкмо така, защото не би искал да дели славата с другиго, пък бил той и „бащата на всички граждани на Македония“ Георге Иванов. Конституцията си е конституция, правилата си са правила, ама и едноличната слава не е за пренебрегване, май. Няма лъжа- десет години, три месеца и десет дни след неуспеха през април 2008 г. в Букурещ Македония получи покана за членство в НАТО. Тогава в румънската столица шансовете на страната изглеждаха най-високи в сравнение с другите две държави от така наречената „Адриатическа лига“- Хърватия и Албания. В Скопие вече бяха формулирали геополитическата си стратегическата ориентация за участие в евроатлантическото семейство. Дори имаха необикновено висок политически, обществен и етнически консенсус за това. Части от Армията на Македония вече се бяха включвали, продължават и до днес, в международни мироопазващи мисии. Дори и жертви бяха дадени, макар и не на терена, а при завръщането у дома. Спомняте си онези 11 военнослужещи, които в един януарски ден на 2008 година, на връщане от мисията в Босна и Херцеговина, загубиха живота си, когато хеликоптерът им падна недалече от Скопие. Погребението им бе един тъжен ден за цялата страна… Македония вече бе проявила своето гостоприемство за обучение и тренировки на различни части на силите на НАТО на своя полигон Криволак, едно истинско бижу на философията на военната подготовка, построено още от времето на Титова Югославия в пясъчните хълмове вляво от река Вардар… И после, на следващата година, когато силите на НАТО атакуваха Югославия заради кризата в Косово, и когато след мирното споразумение в Куманово влязоха на територията на бившата юго-провинция, логистичният център за хилядната армия на Алианса бе в македонската столица Скопие. Просто си взеха сградите и халетата на едно предприятие в покрайнините на града и там организираха командването на тила на войските. Ако не се лъжа, и досега са там, в по-малък състав и мащаб, разбира се. Ангажираха за работа доста от местните хора, които се превърнаха в агитатори на атлантическата идея, пък и личният им социален статус бе демонстрация на ползите от членството в натовското семейство. Цялата логистика за натовските части в Косово минаваше през Скопие, независимо дали идваше от пристанището в Солун или в Бургас. Всички материали за изграждането на военната база на Съединените щати „Бондстил“, която и досега действа недалече от Прищина, влизаха в Косово от Македония. Някак си се създаде естественото впечатление за висока степен на готовност на Македония да бъде член на НАТО, изпреварвайки своите съседи от Западните Балкани. Но в Букурещ Македония не получи покана. Албания и Хърватия- да, но Македония- не. Причината бе ясна- спорът за името с Гърция и ветото на Атина. Разочарованието бе огромно и общо. Екипът начело с премиера Никола Груевски, който присъстваше на срещата с очакването за триумфализъм при успеха, се завърна посърнал. Дали сам се досети, че може да използва това настроение за политически цели, или някой му го подсказа, или и двете заедно, но Груевски някак си като на инат предизвика предсрочни парламентарни избори и ги спечели с голямо мнозинство. И оттогава, май, започна авторитарната фаза на неговото управление, която в крайна сметка му „изяде главата“. Както каза неговият наследник на поста премиер Зоран Заев в четвъртък в Брюксел, „с писалка свалихме един режим, с писалка влязохме в историята“. Няма какво да се чудим. Оттук нататък ще е така- управляващите в Скопие ще помпат с историзъм всяка следваща своя стъпка, като приписват на себе си успеха за това. Още в Брюксел Заев обяви, че в събота, 14 юли, в петнадесет града на Македония ще се проведат митинги и шествия в подкрепа на бъдещото членство в НАТО. Как беше- първо в Скопие, после и в другите градове, само че сега още на старта и провинцията е включена в празнуването. Заев няма време за губене, чакат го критични месеци до провеждането на референдума, чрез който трябва да подкрепи промяната на името и изпълнението на Договора с Гърция. Чака го и истинска битка в парламента, където му трябва мнозинство от две трети, значи 81 гласа, с които да промени Конституцията, без което пък Атина няма да ратифицира Договора. А и там, под Акропола нещата не са никак сигурни. Правителствената коалиция на Алексис Ципрас не е единна по варианта „Северна“ защото има и „Македония“. И там има протести, които, както стана ясно, били организирани от двама руски дипломати, за които беше обявено, че са обявени за персона нон грата. Двама други цивилни граждани не бяха допуснати да влязат в Гърция, която се въздържа да експулсира руснаци по повод случая Скрипал, но сега дава някакъв друг знак… Сетете се какъв, щом като и Заев даде да се разбере, че няма да допусне „черногорски сценарий“ на натиск срещу Македония да промени решението си за НАТО, който би идвал от Москва и от и чрез Сърбия. Картинката пред Заев е повече от ясна, пък и Столтенберг, първият човек на Алианса, му го каза право в очите и не спира да го повтаря- няма ли изпълнение на процедурите по Договора с Гърция, няма членство. И от историзма, писалките за спомен и всичко друго нищо няма да остане. Някъде в предишните си текстове на това място бях написал, че никак не е без значение с какво име Македония ще бъде записана в документите на пакта. Е, Столтенберг го каза някъде тези дни- трийсетият член на НАТО ще се казва Република Северна Македония. Ако не- съжаляваме, много сте ни симпатични, ама на нас проблемни държави не са ни нужни… Да се знае и да няма илюзии. На всичко отгоре е лято. А като им знам манталитета на брат,чедите да не ги интересува нищо друго, освен това къде и с кого ще го прекарат, ми е много чудно коя ще бъде тази политическа кауза, която да ги накара да се поразмърдат. Във всички случаи, ще бъде любопитно.", "date": "2018.07.14", "title": " Заев целува писалка, Иванов мълчи…\t\t\t"}
{"url": "https://trud.bg/%d0%bf%d0%b5%d1%82%d1%8a%d1%80-%d0%b0%d0%bd%d0%b0%d1%81%d1%82%d0%b0%d1%81%d0%be%d0%b2-%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb-%d0%bd%d0%b0-%d1%81%d0%b4%d1%80%d1%83%d0%b6/", "text": "– Г-н Анастасов, какво представлява Сдружението на българите на остров Крит и защо го създадохте? – Сдружението на българите на Крит е отговор на нуждите на една голяма маса български сънародници, които живеят десетки години вече на острова, но нямат реална представителност пред обществото, нито пред гръцката и българската държава. Бяхме принудени да създадем тази организация, за да решаваме проблемите си и да опазваме културата и традициите си. След влизането на България в ЕС много от нещата се подобриха, като права и възможности, но на този остров промените не се усетиха много. – Казвате, че има проблеми за решаване – какви са? – Предполагам, че трудностите за всички български общности в чужбина са еднакви, но на Крит основният проблем е трудовоправният. Българите на острова не са защитени почти от нито една институция. Гръцките синдикати са силни, но са основно на континенталната част. Според наша информация на острова има 15 000 постоянно пребиваващи българи и около 5-10 000 сезонни работници. Много от тези хора са без адрес, работят притиснати от недобросъвестни работодатели, почти 95% от жените, които работят по къщите, са без осигуряване – имат нужда от трудовоправни консултации, защита. На второ място са проблемите с документи и връзката с родината. Един пример – през 2014-2017 г. започна да изтича валидността на личните документи и хората изпаднаха в затруднения – трябваше да ходят до България или до Атина. Но за това трябват време, пари. Най-лесно е този проблем да се реши на място, но няма консулство. Има проблеми и с регистрацията на новородените деца. Никой не те задължава, ако ти се роди дете в Гърция, да го регистрираш като български гражданин. Има фрапиращи случаи – над 20 години има деца, които не са регистрирани в нито един български регистър. Деца фантоми. – Как помага сдружението за решаването на тези проблеми? – Една от първите ни задачи беше да установим връзка с Родината и да потърсим помощта на държавните институции. През 2015 г. 541 емигранти и още 100 души онлайн направихме подписка за консулство в Крит. Но Външно министерство се забави с отговора. Тогава поставихме въпроса чрез депутати в НС. И ни отговориха, че българите на остров Крит ще имат 2 пъти годишно консулски дни. Дотогава въобще нямахме посещения на български дипломати. Консулски дни на остров Крит се проведоха вече пет пъти. За две години бяха обслужени 1000-1200 човека – подмениха се документи, дадоха са консултации. 200 деца, които не бяха регистрирани, получиха български документи. От година работим с МВнР, вече имаме и уверения от екипа на вицепремиера Валери Симеонов, че ще бъде създадена работна група, която ще провери издаването на документи за раждане на български деца в чужбина и съм сигурен, че ще се появят десетки хиляди българчета, останали досега фантоми. От МВнР обещаха и че ще се удължи срока на валидност на паспортите като на личните карти ще е 10 години. Сега той е 5 години. Радваме се и сме благодарни, че с г-жа Екатерина Захариева и това ръководство на МВнР нещата тръгнаха много добре. Може би трябва да правим консулските дни по-често, а не на 6 месеца – това е дълъг срок за хората с проблеми. Промениха се и нещата в Президенството. По-рано не можехме дори да разговаряме с тях, сега има комисия към г-жа Илияна Йотова, която работи за българите в чужбина. Питат ни „Какво ви е нужно?“. Не се чувстваме забравени. – А гръцката държава как се отнася към сдружението на българите? – В началото беше трудно – когато подадохме документи за регистрация, ни посъветваха сдружението да бъде гръцко-българско. Отказахме, но те настояха в него да има поне един грък. Ние не се съгласихме, пратихме питане в Конституционни съд на Гърция и след като оттам заявиха, че няма пречка сдружението ни да е само българско, го регистрираха. На Крит вече ни приемат като институция – търсят ни от полиция, социални служби, брегова охрана. Помагаме им в решаването на различни казуси, в които участват не само българи. Има и случаи на престъпници, които ползват български документи. – В началото на годината на Крит възникна напрежение сред българската общност заради мистериозното изчезване на три българки. Заговори се за масови изчезвания, някои намесиха мафията. – От началото на година шест българки изчезнаха на остров Крит. Само през май бяха три. Една беше намерена удавена, за другите две още нищо не се знае. Когато има три, четири такива случая в рамките на няколко месеца, става странно, логично е да питаме какво става. За съжаление, гръцката държавата приключваше тези случаи по бързата процедура. А има обезпокоителни факти, които изискват изясняване. Логично е и Външно министерство да поиска информация по тези случаи и България да настоява да се изяснят напълно. Не става въпрос да притискаме гръцката държава, а да защитим правата си. Сега покрай тези случаи в Гърция направиха телевизионни и радио предавания. Усещаме подкрепа. И се надяваме всички въпроси да получат адекватни отговори. – Интегрират ли се българите сред обществото в Крит? – За гърците първа категория хора извън тях няма. Те са убедени, че от тях е започнало всичко – култура, цивилизация, демокрация. По тези теми няма дори смисъл да се спори с тях. Те трудно приемат някои неща за себе си. Ти си работник и толкова. Това се усеща дори когато разговарят с теб. Помежду си се обръщат с „господин, госпожо“ . Да се обърнат към българин с „господин“ е много рядък случай. Трябва да си работил дълго, да си се доказал, да си постигнал не само стандарт, но и да си дал нещо на обществото. На нас не ни пречи, че не ни казват „господине“, свикнали сме. Ненормално е, когато след като си се доказал с работа и спазваш правилата, да продължават да не ти внасят осигуровки, да работиш в съботите и неделите. Хубавото е, че като влязохме в ЕС много от тези неща се изчистиха. Станахме законни работници, преди това се криехме. И сега има проблеми, работа без договори и осигуровки, но има механизми да защитаваме правата си. Но като говорим за интеграция да кажа, че българските роми на Крит, те не са малко, се интегрират много добре в общността – работят, спестяват, децата им учат… Което показва, че когато има система със строги правила – ги спазват. А у нас се живее на помощи и законите не се спазват, защото системата го позволява. – Сдружението е посредник в отношенията на българите на Крит с държавата, но има ли и свой живот? Обикновено казват, че българите в чужбина се делят на групи, не се обединяват. – Трудно се създава общност. И не е само въпрос на български манталитет. Всеки има интереси, проблеми. Няма как да съвпадат вижданията на всички. Освен това на Крит се работи много. Всички са плътно ангажирани. Трудно е човек да отдели време да се включи в общността. Въпросът е да се използват общите неща и това се стремим да направим в сдружението. Към сайта си сме направили форум, правим анкети – питаме хората какво искат – училище, народни танци, общи празници. Работим за български културно-информационни центрове в четирите основни града в Крит. Там хората да общуват, да има срещи, концерти. На 24 май 2015 г. в парка на Ираклио отбелязахме Деня на Кирил и Методий, извихме хора. Направихме няколко новогодишни тържества с музика, танци – хората искат да празнуват заедно, да се почерпят. В друг град празнувахме Бабинден. Направихме официално засаждане на рози в град Ираклио. – Розова градина в Крит? Защо? – На този остров няма нищо българско и искахме да го създадем. През март 2017 г. за националния ни празник засадихме с разрешението на тамошната управа 60 български рози в центъра на Ираклио. Но някой изскуба цветята. Не знам кой го направи – българи или гърци, но се успокоявам, че сега вместо на едно място в много къщи има български рози. – Но не остана български символ на острова! – Имаме и друг план. Миналата година се срещнахме с проф. Божидар Димитров – светла му памет! Искахме съвет как да свържем България и Крит, защото не можахме да открием общи исторически събития, допирни точки. Врагове сме били във войни, но сега живеем заедно, искаме да сме приятели. Професорът ни каза „ Има една история, в която за свободата на Крит се бие Гарибалди заедно с нашия капитан Петко Войвода, проучете я!“ Заехме се и установихме, че през 1866 г. Гарибалди и Петко Войвода участват с дружина от италианци и българи във въстанието в Крит. Въстанието е разгромено, мнозина са избити, но капитан Петко с част от хората се спасява. Сега търсим подходящ камък, говорихме със скулптори, които да направят бюст на капитан Петко в Крит. Вероятно ще го сложим в наше помещение, гръцката държава със сигурност няма да се съгласи да е на публично място. И паметникът на капитан Петко в родното му село Доганхисар, Дедеагачко, е в частен имот. Но важното е да сложим този паметник, защото това е допирна точка между България и Крит и ще помага за сътрудничеството и разбирателството ни с местните хора. – Вече имате четири български училища на остров Крит. Как се стигна до това? – Първата ни обща идея беше да направим училище. Но нещата тръгнаха много трудно. Затова най-напред създадохме сдружението. И чак когато вече имахме организация и опит, се заехме да отворим неделни училища. Гръцката държава не иска български училища. Има си гръцки училища, казва, посещавайте ги. От миналата година събираме и обучаваме българските деца в неделите. Много сме благодарни на Външното ни министерство и Президентството, които ни подкрепиха, и на Агенцията за българите в чужбина, която ни осигури учебници. За една година децата вече четат и пишат на български и това го направиха 7 учителки, които работят безвъзмездно. Преди това малко деца владееха писмено родния език. Подали сме в МОН в България документи да ни финансират за новата учебна година по програмата „Роден език и култура“. Чакаме решение! Имаме записани 150 деца досега, но се увеличават и вероятно ще стигнат около 200. Учат български език и литература, по-големите – история и география на България. Разполагаме с 9 учителки, но търсим още. – Къде се намират тези училища? – Училищата ни са в наети от нас помещения в четирите основни града – в Ираклио го нарекохме „Райна княгиня“, в Ханя – „Дора Габе“, в Ретимно – „Анастасия Димитрова“ – първата българска учителка през Възраждането, в Йерапетра „Гина Кунчева“ – майката на Левски. Дадохме им женски имена, защото и в България, и по света повечето наши училища носят мъжки имена. Ние решихме да отдадем почит на жените-будителки. Смятаме през новата учебна година да сформираме и фолклорно-танцов ансамбъл. С департамента по езиково обучение към Софийския университет се договорихме да създадем в Крит места за дистанционно езиково обучение по български на българи и чужденци. А с МОН работим догодина да разкрием паралелка, в която незавършили средно образование ще могат да се подготвят и да вземат дипломи. – Правят ли българите в Крит планове за връщане в България? – Това е болна тема. Всеки има желание рано или късно да се завърне в родината. Но много е трудно, когато човек изживее половината си живот някъде далеч и свикне с чуждия начин на живот, да се върне назад, където е в пъти по-неуредено. И най-вече – как да отведеш там децата си? Другата възможност е да оставиш децата в чужбина и да се върнеш сам в бащината къща. Всеки, който е бил навън, е придобил опит, енергия, умения, които могат да раздвижат системата в родината ни. Можем да допринесем куцащите неща да тръгнат по-добре. Но усещаме негативизъм и от двете страни. Много емигранти казват „Аз съм заминал, за да живея по-добре, защо да се връщам?“. Други в България викат „Ти си избягал оттук, сега ще ме учиш как да живея. Нали си се спасил там!“ Никой не се е спасил! И ние в чужбина живеем трудно, само малко материално сме по-добре. И сме по-спокойни за себе си и за децата. В България, когато се връщаме, се налага пак да заключваме вратите с по 2-3 катинара и да не пускаме децата нощем навън. Така че всеки сам за себе си решава дали да се върне. Но е важно, докато сме навън, където и да е, да се стремим да опазим традициите, културата и езика си и да ги предадем на децата си. Защото угасне ли тази искра, започва претопяването и обратния път изчезва.", "date": "2018.07.14", "title": " Петър Анастасов – председател на Сдружението на българите на остров Крит, пред „Труд“: На Крит живеят хиляди българчета фантоми\t\t\t"}
{"url": "https://trud.bg/%d0%bb%d1%83%d0%b4%d0%b8%d1%82%d0%b5-%d0%b8-%d0%bc%d0%b8%d0%bd%d0%b8%d1%81%d1%82%d1%8a%d1%80%d1%8a%d1%82/", "text": "„Хора с психични увреждания не могат да се разхождат свободно навсякъде. Те трябва да се задържат и охраняват. Разговарях със здравния министър да се промени законодателството.“ Така каза вътрешният министър Радев след поредното изстъпление на болен от шизофрения младеж, който уби баща си, преби майка си и нападна полицаи, дошли да го озаптят. Непоклатимата увереност, характерна за речта на военачалника на силите на реда, подсилена с 2-3 епитета от рода на “репресия” и “озаптяваване” предизвика гневна реакция от страна на психиатрите. “Това не са бесните бикове на Памплона, та да бъдат озаптени! Това са болни хора, които трябва да се лекуват!” – избухна д-р Цветеслава Гълъбова, директор на психиатрията в Курило. Тя не каза нищо за политическата шизофрения, тъй като всичко за нея се подразбира. Що за болест е шизофренията? Според медицинската наука тя ce характеризира с нарушени мисловни процеси, които се проявяват с халюцинации, фантасмагорични налудности, дезорганизираност в говора и социална дисфункция. А какво е “социална дисфункция”? Панически страх от провал пред публика, който се дължи на мозъчни травми и генетични увреди или нарцисизъм – състояние на себелюбие с резки промени на настроението и егоцентричност. Виждали ли сте хора в такова състояние? Е, да. Виждали сте ги – в службата, в града, в квартала, в таксито, в държавните институции, в сутришните блокове на телевизиите, във вечерните новини по БНТ и БиТиВи. Тези хора са повече или по-малко ненормални – безумни, необуздани, въртоглави, самовлюбени, неврастенични, неистови, френетични, вманиачени, смахнати… В България, чието население падна под 7 милиона, има поне 70 000 шизофреника – по 1 на сто души. Според д-р Гълъбова статистиката сочи, че ние не сме с по-болна психика от гражданите на други държави, но по-лошо се отнасяме с безразсъдните си сънародници и в психиатриите, и в цялата лудница, която ни заобикаля. Затова ги срещаме в окаян вид по улиците – говорят си сами, крещят, търчат, клечат, принудени да просят и да бъркат в кофите за боклук. Виждаме ги и костюмирани – в парламента и в правителството – дърдорят и гласуват, овластени да правят бели. Те всички няма как да бъдат турени под ключ, както предлага министърът. Най-малкото, защото за шизофрениците у нас няма национален регистър. Имаше го до 1991 г., когато всички душевноболни се диспансеризираха във връзка с отпускането на средства за лечението им. Но оттогава насам никой няма представа кой от тях се лекува и как, в клиника ли е прибран, или не, взема ли си лекарствата. Ще попитате – какво пречи да се направи, регистър? Сигурно не е толкова трудно, колкото да се регистрират фантомни партии или фирми? Не е. Но има съпротива. Някои смятат, че регистърът нарушава правата на регистрираните, защото с данните може да се злоупотреби. А други направо си злоупотребяват със здравните разходи и липсата на списъци с достоверна информация ги улеснява. Има още една подробност, за която министър Радев вероятно не е информиран. А тя е, че и без друго, умопобърканите у нас се държат под ключ. Ние имаме за тях 55 болници, центрове и клиники с 4500 легла – 10% от всички в страната, с което водим еврокласацията. Само че това не е повод за гордост, а тъкмо обратното. В 21-ви век в цивилизования свят психиатричните пациенти не бива да лежат заключени в порутени сгради, далеч от градове и села – да осъмват и замръкват в стаи с изгнила дограма, олющени стени и потрошени кревати с кърпени одеала. В държавите, които ни пускат само в чакалнята, старовремските общежития за страдащите от биополярни разстройства са отдавна закрити. Бившите им обитатели са изведени от изолацията, обгрижвани са денем от психотерапевти в занимални за трудова терапия, а вечер се прибират у дома и роднините им се грижат за тях. В България е друго. Тук малоумните са обикновено самотници, с  починали родители, нежелани от близките и социалните служби. Много от тях са с постоянно местожителство в психиатриите, най-много да излязат за кратко. Един неврастеник, смазал от бой жена си и намразен от дъщерите си, живее в Курило 20 години. Доживотният затвор без замяна е премахнат за серийните убийци, но не и за нашенците, които не са с всичкия си. Да, и у нас се говори за деинституционализация и ресоциализация на личностите с болен ум. Но това е в здравните среди, а в министерските, както министърът съобщава, ще пишат закон за изолацията им. Остава още да съобщи, че като построят нов затвор, ще построят и нова лудница, че тая в Курило е на сто години. Нищо, че според изследване на съдебния психиатър доц. Владимир Велинов едва 3% от шизофрениците извършват убийства, побои и изнасилвания, а общо 6% нарушават закона, но главно като крадат от немотия. Масовите кражби от обществени поръчки ги няма в психокриминалната статистика. Това ни подсеща да питаме д-р Гълъбова как мисли? – не би ли било разумно политиците преди избори да си вадят бележки, че не са шизофреници? Повечето от тях живеят в две реалности – нашата и тяхната, от която струи благодат и чудотворно законодателство. Докторката отговаря: “Да, много политици живеят в паралелен свят, който няма нищо общо с нашия. И нищо чудно, че решенията им са неадекватни. Битието определя съзнанието. Това е факт.” Факт е, да. Ние отричаме диалектическия материализъм. Но няма как да отречем очевидната политическа шизофрения.   За малоумните има килии Психарят, който уби баща си, е в ловешката психиатрия – за освидетелстване и принудително лечение по НК. Ще престои 3-4 г. там. Но след това? Майка му, ако е жива, ще го прибере ли у дома? Ако не, ще си взима ли лекарствата? След като Петко от Лясковец застреля командос, МВР издаде налудната заповед кварталните да следят дали откачените си гълтат хапчетата. Шантава работа! Те полицаи ли са, или врачки? На боб ли да гледат кой луд, кой нормален? Може би е благоразумна идеята на министър Радев. Да се арестуват всички слабоумни за постоянно! И без туй за тях в затворите се отварят места, понеже тарикатите бягат оттам.", "date": "2018.07.14", "title": " Лудите и министърът\t\t\t"}
{"url": "https://trud.bg/%d0%be%d0%be%d0%bd-%d0%be%d0%b4%d0%be%d0%b1%d1%80%d0%b8-%d0%b3%d0%bb%d0%be%d0%b1%d0%b0%d0%bb%d0%bd%d0%b8%d1%8f-%d0%bf%d0%b0%d0%ba%d1%82-%d0%b7%d0%b0-%d0%bc%d0%b8%d0%b3%d1%80%d0%b0%d1%86%d0%b8/", "text": "Въпреки бойкота от Съединените щати, държавите-членки на ООН подкрепиха глобалния пакт за миграцията, обещавайки да засилят сътрудничеството си за справяне с нарастващите потоци от мигранти в света, предаде БГНЕС. Аплодисменти избухнаха в конферентната зала на ООН, когато окончателният текст бе одобрен след 18-месечни преговори за съставяне на първия международен документ за управление на миграцията. Повишеното настроение обаче се промени, когато унгарският външен министър Петер Сиярто взе думата, за да заяви, че страната му вероятно ще се оттегли от необвързващото споразумение. Министърът на външните работи изрази загриженост, че споразумението би могло да доведе до по-строги мерки, които да принудят правителствата да отворят границите си за мигрантите – ход, който Унгария вижда като заплаха за стабилността. „Унгарското правителство ще реши в сряда дали да се оттегли от глобалния договор за миграция“, каза той. Ако Унгария се откаже от сделката, тя ще последва Вашингтон, който през декември обяви, че се оттегля от преговорите по договора поради разпоредби, „несъвместими с американската имиграционна политика и политиката за бежанците“. По време на посещението си във Великобритания президентът Доналд Тръмп разкритикува европейската имиграционна политика, като каза, че „милиони и милиони хора, прииждащи в Европа е нещо много, много тъжно“. „Мисля, че губите културата си“, каза той в интервю за британски таблоид. Г лобалният договор определя 23 цели за въвеждане на законна миграция и по-добро управление на притока, тъй като броят на могрантите в световен мащаб се е увеличил до 250 милиона, или 3% от световното население. Генералният секретар на ООН Антонио Гутериш заяви, че правителствата трябва да признаят, че „миграцията е положително глобално явление“ и че мигрантите са нужни, за да се запазят пазарите на труда. На пресконференция в четвъртък той цитира личния си опит за наемането на работници мигранти да се грижат за възрастната му майка в Португалия. Документът ще бъде официално приет по време на конференция в Мароко на 10-11 декември. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.14", "title": " ООН одобри глобалния пакт за миграцията въпреки съпротивата на САЩ и Унгария"}
{"url": "https://trud.bg/%d0%b1%d0%b5%d0%bb%d0%b8%d1%8f%d1%82-%d0%b4%d0%be%d0%bc-%d0%bd%d1%8f%d0%bc%d0%b0-%d0%b4%d0%b0-%d0%be%d1%82%d0%bc%d0%b5%d0%bd%d0%b8-%d1%81%d1%80%d0%b5%d1%89%d0%b0%d1%82%d0%b0-%d1%82%d1%80%d1%8a%d0%bc/", "text": "Белият дом няма да отмени срещата между президентите на Съединените щати и Русия заради скандала с руски разузнавачи, предаде  . Вчера американските власти обвиниха 12 руски военни служители в хакерски атаки по време на президентски избори в Съединените щати през 2016-та година. Руснаците са обвинени, че са атакували компютърните мрежи на Демократическата партия, включително и на кандидата на демократите за президент Хилари Клинтън. Разследващите не разполагат с данни атаките да са оказали влияние на преброяването на гласовете на избирателите.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.14", "title": " Белият дом няма да отмени срещата Тръмп-Путин заради скандала с руски разузнавачи"}
{"url": "https://trud.bg/%d0%bc%d0%b8%d1%80%d0%b5%d0%bd-%d0%bf%d1%80%d0%be%d1%82%d0%b5%d1%81%d1%82-%d1%81%d1%80%d0%b5%d1%89%d1%83-%d1%83%d0%bc%d1%8a%d1%80%d1%82%d0%b2%d1%8f%d0%b2%d0%b0%d0%bd%d0%b5%d1%82%d0%be-%d0%bd%d0%b0/", "text": "Мирен протест срещу умъртвяването на овце и кози заради чума по дребния преживен добитък организираха в село Шарково хора от цялата страна, предаде  . Те настояват да се отложи изпълнението на заповедта за евтаназиране на животните до получаване на безспорни доказателства за вида на заболяването. По план днес ветеринарите трябваше да обработват животните от личните стопанства в Шарково, но по информация на местните жители това все още не се случва. Продължава и засиленото полицейско присъствие в района. От средата на юни, когато за първи път беше регистрирана чумата по дребните преживни животни, само в община Болярово са евтаназирани над 1800 животни. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.14", "title": " Мирен протест срещу умъртвяването на овце и кози в село Шарково"}
{"url": "https://trud.bg/%d0%b3%d0%bb%d0%b5%d0%b4%d0%b0%d0%b9%d1%82%d0%b5-%d0%bd%d0%b0-%d0%b6%d0%b8%d0%b2%d0%be-%d0%b2%d0%be%d0%b5%d0%bd%d0%bd%d0%b8%d1%8f-%d0%bf%d0%b0%d1%80%d0%b0%d0%b4-%d0%b2-%d0%bf%d0%b0%d1%80%d0%b8%d0%b6/", "text": "По традиция днес Франция отбелязва националния си празник с военен парад на Шанз-Елизе, където стотици хиляди французи се надяват да празнуват утре победа на „сините“ на финала на Мондиала в Русия, предаде Франс прес. Около 12 000 членове на силите за сигурност са мобилизирани в Париж и околностите на френската столица по случай празника и преди утрешния мач, в който националният отбор на Франция се надява да победи Хърватия и да спечели втора Световна купа. Президентът Еманюел Макрон, за когото това е вторият парад след избирането му през май 2017 г., ще излезе на прочутия парижки булевард в 10,00 ч. (08,00 ч. по Гринуич) с „автомобила на галвнокомандващия“, след което ще застане на трибуната на площад Конкорд, откъдето ще наблюдава празненството. След американския президент Доналд Тръмп миналата година, сингапурският премиер Сян Лун и японският външен министър Таро Коно ще бъдат почетните гости на президента като символ на стремежа на Франция за засили военните си връзки с Азия. През 2018 г. се навършват 160 години от установяването на дипломатически отношения между Франция и Япония, а от 20 години пилотите на сингапурските изтребители се обучават във френската база в Казо. Знамената на двете азиатски държави ще открият парада редом с френското, ескортирани от седем войници от всяка нация. Общо 64 самолета ще прелетят в небето над Париж, сред които „Алфаджет“ на прочутата група „Патрул дьо Франс“. Трима военни от специалните сили, ранени в бой, ще бъдат на борда. Десетият французин, летял в космоса, Тома Песке, ще има привилегията да пилотира „Рафал“. Дебют на парада ще направи самолетът цистерна за зареждане във въздуха А330ПMRTT „Феникс“, а „Мираж“ 2000 N ще участва за последен път. Специална почит ще бъде отдадена на частите, изпратени в помощ на местното население след опустошителното преминаване на ураганите Ирма и Мария във Френските Антили през септември. Общо 4290 военнослужещи, 220 бойни машини, 250 коня, 64 самолета и 30 хеликоптера ще участват в тазгодишния парад, който ще продължи около 2 часа, с мотото „братство по оръжие“. Сред участниците са испански жандармеристи, белгийски бронирани машини и един А400М от германските ВВС. Традиционният парад на 14 юли е демонстрация на сила, а не просто възпоменание, подчерта началникът на генералния щаб на френските въоръжени сили ген. Франсоа Льокоантр в интервю, публикувано днес. Той пое поста преди година след открита криза между предшественика му и държавния глава по бюджетни въпроси, което доведе до оставка на началника на генералния щаб. Година по-късно отношенията между президента Макрон и неговата армия изглеждат в пълна хармония. Вчера държавният глава подписа закона за военните програми за периода 2019-25 г., който предвижда близо 300 милиарда евро кумулативни разходи с цел достигане на 2 процента от БВП до седем години. „С тази военна програма ще излекуваме трудностите от миналото, ще продобрим настоящето и ще подготвим бъдещето на страната ни и ще й осигурим средства за защита“, заяви Макрон снощи на традиционния прием в министерството на отбраната в навечерието на парада.     АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.14", "title": " Гледайте на живо военния парад в Париж по случай националния празник на Франция (ВИДЕО)"}
{"url": "https://trud.bg/%d1%81%d1%82%d0%be%d0%bb%d0%b8%d1%87%d0%bd%d0%b0%d1%82%d0%b0-%d0%bf%d0%be%d0%bb%d0%b8%d1%86%d0%b8%d1%8f-%d0%b8%d0%b7%d0%b4%d0%b8%d1%80%d0%b2%d0%b0-72-%d0%b3%d0%be%d0%b4%d0%b8%d1%88%d0%b5%d0%bd-%d0%bc/", "text": "Столичното Осмо РУ издирва Асен Манолов Асенов от София. 72-годишният мъж е видян за последен път вчера следобед /13 юли /, когато е напуснал дома си в столичния квартал „Младост“-3 и оттогава е в неизвестност. Това съобщиха от пресслужбата на МВР. Възрастният мъж е висок около 180 см, късо подстригана прошарена коса, кафяви очи, носи очила. Облечен е бил с тъмно син анцуг, раирана блуза, кафяви обувки. От полицията призовават хората, които имат информация за Асен Асенов, да сигнализират при гарантирана анонимност на тел. 112, 02/9825310, 02/9827339 или в най близкото районно управление. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.14", "title": " Столичната полиция издирва 72-годишен мъж"}
{"url": "https://trud.bg/%d1%82%d0%b0%d0%b9%d0%bd%d1%81%d1%82%d0%b2%d0%b5%d0%bd%d0%be-%d0%b7%d0%b0%d0%ba%d0%bb%d0%b8%d0%bd%d0%b0%d0%bd%d0%b8%d0%b5-%d0%bf%d0%b0%d0%b7%d0%b8-%d0%b3%d1%80%d0%be%d0%b1%d0%bd%d0%b8%d1%86%d0%b0/", "text": "Говорим за местността Мишкова нива, която наш репортер посети миналата седмица. Там преди години е открит тракийски комплекс, датиращ от V в. пр. Христа, а символите му сякаш пазят тайнственото място и днес. При светилището на Мишкова нива е открита плоча с две ръце, мъжка и женска, със слънчев щит и стрела. Двете ръце предупреждават: „Просветените да влязат, ако влезе непосветен, ще бъде прободен“. И днес тук е безлюдно, въпреки че местността отдавна е прочута. И днес просветените идват. Това се разбира, когато намериш в отворите часовник на верижка, женски накит, миниатюрен музикален инструмент. Около така наречената гробница на египетската богиня-котка Бастет при Мишкова нива битуват какви ли не истории. Има дори шпионско-фантастична, че по време на специализацията си в Оксфорд през втората половина на 70-те Людмила Живкова получава информация за нея от висш началник в британското разузнаване МИ6, който й съобщава, че станциите им за сканиране със свръхдълги вълни са засекли под връх Градище в Странджа гигантска кухина с форма на идеален куб, издълбана от хора. Дали такава среща се е състояла, днес е невъзможно да се докаже. А и е невероятно висш офицер от английската разузнавателна служба да обяснява на принцесата на българския социализъм какво са „видели“ при шпионирането на страната, ръководена от баща й. Какви са фактите? В началото на 1981 г. легендарният в Странджа иманяр Мустафа занася древна на вид карта от ярешка кожа при Ванга с молба пророчицата да разкрие тайната, която крие. Иска за нея да научат в Политбюро, защото разгадаването й според него е от стратегическо значение за страната, съдбоносна е и за целия свят. Роднините на пророчицата уреждат това. Думата й тежи по върховете. Мустафа с картата си стига до Людмила Живкова, председател на Комитета за култура, духовна дъщеря на българската Касандра. Нейното въображение е пленено, търсещата й натура е завладяна от разказа му, енергията й се насочва към разрешаването на загадката. А това е нелека задача дори за нея. Тази местност тогава е част от секретен военен обект, а според Ванга крие тайната на тайните За Людмила по онова време няма невъзможни неща. Все пак е дъщеря на Първия. Приумици, които за всеки друг могат да бъдат само в сферата на мечтите и фантазиите, стават реалност. Решаващи за създаването на експедиция са думите на Ванга, която казва, че там наистина се крие голяма древна тайна. Изпада в транс след допира с картата, „вижда“ мъже, дошли от Египет в много древни времена, и ги описва – високи и стройни, с дълги черни коси и маски на лицата. „Картата сочи място, на което има гроб на жена, тя държи жезъл от непознат метал“, нарежда ясновидката. До него се стигало по път, който минава покрай древен храм и светилище. Пророчицата говори и за неизвестна писменост, чиито знаци са изписани във вътрешността на каменен ковчег. Това е историята на света за 2000 години назад, че и за още толкова напред, разбират от думите й. Този саркофаг е скрит в нашите земи от хора, които са от Египет. Вървели са с камили. Имало е роби, воини и големи началници, разказва тя, а близките й я слушат с притаен дъх. Пророчицата вижда как „една нощ при пълна тъмнина и мълчание ковчегът е спуснат и затрупан с много пръст, а хората, които са участвали в тая работа, след като я свършили, са безмилостно избити „Така тайната е запечатана с потоци невинна кръв, покрита с тонове пръст, за да дочака времето, когато ще бъде разкрита“, твърди Ванга. Ясновидката настоява, че мястото е свещено, с мощна енергия и не трябва да се пипа. Като никога Людмила не послушала пророчицата. Организира и изпраща тайна експедиция на Мишкова нива, начело с довереника си Кръстю Мутафчиев, да търси гробницата на Бастет, като истинската цел е маскирана под някаква обтекаема формулировка за египетската връзка на траките. Експедицията работи с огромен ентусиазъм. До скорошната смърт на покровителката си. И до ден-днешен никой не казва официално какво са намерили. Остават само слухове, документацията я няма. Осъждат светкавично участниците в експедицията След смъртта на Людмила експедицията е отзована и срещу членовете й започва секретен съдебен процес, известен като Дело № 1 за 1982 г., наказателно дело от общ характер срещу длъжностни лица – за присвоявания и валутни престъпления. Нищо че разходите са подписвани само от Живкова, делото, гледано от състав на Върховния съд на НРБ, завършва с тежки присъди. Провежда се светкавично – стартира на 4 март 1982 г., за да приключи след 18 дни. Ръководителят Кръстю Мутафчиев, дотогава шеф на служба „Културно наследство“ към Политбюро и ЦК на БКП, е осъден на 20 години затвор, като изтърпява ефективно 8 от тях. Книгите, които оставя, градят интересни, но недоказуеми хипотези. В „Хомо сапиенс за произхода на хомо сапиенс“ пише, че след смъртта на богинята Бастет тялото й е пренесено до Странджа по море. Уверява, че тя е древна фараонка, която е обожествена. И че докато той е в затвора, копането продължава, този път по заповед на шефа на МВР Димитър Стоянов. После всичко е бетонирано. Фараон и жрец се явяват на търсачите Племенницата на Ванга Красимира Стоянова, която покрай този случай решава да се посвети на египтологията, разказва за преживяването си в планинската местност, която й посочва пророчицата, описвайки я най-подробно. Заръчва да отиде на 5 май заради особената подредба на небесните тела и луната. Тя посещава местността точно на този ден с приятели и изследователи. Това, което се случва, е описано в книгата на Стоянова „Ванга“: „…няколко минути след това южната гладка страна на скалата, пред която стояхме, светна някак отвътре като екран на телевизор и сред планинската тъмнина тя се открои в светлосиво. И миг след това се появиха в открояващ се бял цвят… две фигури. Бяха огромни и заемаха почти цялото осветено пространство. Фигурите се виждаха толкова отчетливо и се открояваха така релефно, че имах чувството как всеки момент могат да се отлепят от стената и да тръгнат към нас… Отляво на стената на преден план в цял ръст стоеше възрастен мъж, по-скоро старец, с дълга до земята роба и дълга до раменете коса. Лявата му ръка беше отпусната по тялото, а в дясната, протегната напред, държеше някакъв предмет, нещо като топка кръгло, но не беше топка, по-скоро някакъв непознат уред. На по-заден план, но по-горе и по-вдясно, стоеше втора фигура. Не знам защо, на мен ми заприлича на фараон. Това беше млад мъж, който седеше в нещо като кресло, с прибрани един до друг и спуснати надолу крака и ръце“.", "date": "2018.07.14", "title": " Тайнствено заклинание пази гробницата на Мишкова нива\t\t\t"}
{"url": "https://trud.bg/%d0%b4%d0%b2%d0%b0%d0%bc%d0%b0-%d0%b4%d1%83%d1%88%d0%b8-%d1%81%d0%b5-%d1%83%d0%b4%d0%b0%d0%b2%d0%b8%d1%85%d0%b0-%d0%b2%d1%8a%d0%b2-%d0%b2%d0%be%d0%b4%d0%be%d0%b5%d0%bc%d0%b8-%d0%b2-%d1%80%d1%83%d1%81/", "text": "Двама души се удавиха във водоеми в русенско само за няколко часа, предаде  . Единият от тях е потънал във водите на лимана на пристанище „Русе – Запад“ тази сутрин. Той е служител на пристанището. По първоначална информация инцидентът е станал по време на работа. Какви са причините за злополука все още се изяснява. Тялото му в момента се издирва от Гранична полиция. Тялото на другия мъж е изплувало тази сутрин в езерото Липник край русенското село Николово. Сигналът е подаден от рибари. По непотвърдена информция това е мъж от селото. Причината за удавянето се изяснява от полицията. Езерото Липник е забранено за къпане и няма спасител.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.14", "title": " Двама души се удавиха във водоеми в Русенско\t\t\t"}
{"url": "https://trud.bg/%d1%81%d0%bf%d0%b5%d1%86%d0%b8%d0%b0%d0%bb%d0%bd%d0%b8%d1%8f-%d1%81%d1%8a%d0%b1%d0%be%d1%82%d0%bd%d0%be-%d0%bd%d0%b5%d0%b4%d0%b5%d0%bb%d0%b5%d0%bd-%d0%b1%d1%80%d0%be%d0%b9-%d1%82%d1%80%d1%83%d0%b4/", "text": "Уважаеми читатели, Вече можете спокойно да пиете неделното си кафе, без да ходите до будката за любимия вестник. Слагаме неделните страници в събота и така през уикенда ще имате мнооого голям вестник – чаровният съботно-неделен „Труд“. Взимайте го още в събота – доволни ще останете!", "date": "2018.07.14", "title": " Специалния съботно-неделен брой Труд Уикенд\t\t\t"}
{"url": "https://trud.bg/%d0%b3%d1%80%d0%b5%d1%82%d0%b0-%d0%b8%d0%bb%d0%b8%d0%b5%d0%b2%d0%b0-%d0%b5%d0%b4%d0%bd%d0%b0-%d0%b1%d1%8a%d0%bb%d0%b3%d0%b0%d1%80%d0%ba%d0%b0-%d0%b2-%d0%b1%d0%b5%d0%bb%d0%b8%d1%8f-%d0%b4/", "text": "„Моето „вкъщи“ винаги ще си остане домът в Пирдоп“, казва Грета. Родена е по случайност в София и до 5-годишна израства в Пирдоп. Тогава родителите й заедно с нея и брат й се преместват да живеят в САЩ, в градчето Расийн, на 60 мили от Чикаго. След 10-годишно отсъствие това лято тя дойде, за да види родината си и да си почине от забързания живот в Америка. Казва, че за пръв път от много години може да посети българското море, тъй като преди това е учила или работила като стажант през лятото. Като дете е била отличничка и от детската градина много е обичала училището. Завършва международни отношения и руски език със стипендия, като отличничка, в университета на Уисконсин в град Медисън. „Много ми харесваха политиката и езиците“, казва Грета. Учи и испански и живее 5 месеца в Мадрид, на студентска практика в университет Комплутенсе. Една случка променя живота й в неочаквана посока През 2007 г., когато е още в гимназията, нейна съученичка й казва, че за демократическата партия има нов кандидат – Барак Обама. Предлага й, понеже се интересува от политика, да участва заедно с нея като доброволка в изборите в щата Айова. „Аз вече го бях виждала по телевизията, изнесе много хубава реч на един конгрес на демократите и си казах, че е много свестен, умен и искам да му помогна да спечели. А тогава още никой не го знаеше.“ В Щатите доброволчеството на предизборни кампании е много популярно. Двете момичета заминават за Айова, където чукат на врати, разговарят с хората, обаждат се по телефоните и агитират хората да гласуват за Барак Обама, а когато той печели изборите в Айова, благодари на доброволците като нея. Заради интереса си към политиката Грета се мести да живее в столицата Вашингтон, където постъпва в юридическия факултет на престижния университет „Джордж Уошингтън“. Докато следва, е длъжна всяко лято да ходи на стаж. Големият шанс идва в живота й през лятото на 2015 г., когато кандидатства за стажант в Белия дом. Конкуренцията е зверска, процедурата се точи месеци преди това. Грета трябва да попълни огромна анкета, в която отговаря на над 100 въпроса – къде е живяла, какво е учила, къде и с кои е работила и т.н. „Нямам представа сред колко кандидати спечелих мястото – стотици или хиляди, но знам, че всеки студент мечтае за подобен стаж“, казва Грета. Приета е в отдела за екология и опазване на околната среда – много важен за Щатите и на който президентът Барак Обама обръща специално внимание. Там Грета Илиева заедно с няколко адвокати обработва писмата и имейлите, които пристигат от цялата страна. „Хората изказват различни мнения за програмите, които правителството прави, и всеки щат има различни програми за опазването на природата. Всеки пише на президента. Задачата ми беше да чета всички тези неща, да ги проучвам до най-малките подробности на законова основа. Трябваше да оформя в сбит и синтезиран вид какво е мнението им по законите, които ние правим, а също и да проучим дали това, което правят те, е законно“, разказва Грета. После в синтезирана форма това се представя на президента. Не всеки има право да го прави, а само шефът на отдела. Всеки ден, когато от най-високия съд в страната – Върховния, излизат решения, те трябва светкавично да се доведат до знанието на президента. „В съда има специални репортери от Белия дом, слушат решенията, които се четат на глас, а ние стоим и чакаме. Репортерите като чуят решение, засягащо нашия отдел, веднага ни го съобщават, и ние веднага го соъбщаваме на президента“, казва Грета. Най-интересният проект в който е участвала, е бил Climate Action Plan на президента Обама за ограничаване на въглеродните емисии. „Бях там, когато това се осъществи, и за мен беше много важен момент – казва Грета. – Целта беше да се обединят законите в различните щати и да има държавен стандарт.“ Екипът в Белия дом е като денонощна машина – няма делник и празник, няма нощ и ден, щом има неотложна работа, се върши веднага. „Но да си стажант в Белия дом е изключителна чест, там се попада трудно. Беше страхотно преживяване за мен. Прекарах едно прекрасно лято там и най-вече се впечатлих, че всички много си обичаха работата. Никой не се оплакваше от денонощната работа, защото всеки от нас беше мечтал да бъде в Белия дом“, казва Грета.  Като стажант в Белия дом тя е имала привилегията да покани семейството си на обиколка. „Може да отидеш в Източното или Западното крило – разказва Грета. – Източното крило е за гости. Има различни стаи – Синята, Червената, Зелената. Там се канят държавни глави и други важни гости, които идват при президента. Има и бална зала, където се провеждат балове и вечери. Домът на президентското семейство е също в Източното крило, в специална резиденция, до която никой няма достъп. В Западното крило се върши същинската работа. Там е Овалният кабинет на президента, където влизат само най-близките му съветници. Когато идват чуждестранни президенти и министри, също се срещат там. В Овалния кабинет президентът подписва всичките нови закони. Има една стая, където се вземат големите стратегически решения – Сичуейшън рум. Сутрин, когато президентът се събуди и закуси, отива първо там. Събират се десетина-петнадесет негови най-доверени съветници, генерали и адмирали и му докладват дали нощта е минала спокойно. Ако някъде по света има сериозен конфликт, всички веднага отиват в тази стая и се решава как да действат в извънредната ситуация. Единствено стажантите в Овалния кабинет имат шанс да срещнат президента, но всички могат да се разхождат свободно в някои секции на Белия дом. На ниското ниво например има боулинг зала, която е за президента и неговото семейство, но като работиш там като млад човек, стажант, ти позволяват да отидеш и ти на боулинг, като на парти. Дават ти възможност също да работиш в градината на Мишел Обама. „С Мишел и двете дъщери не съм имала контакт, но съм ги виждала да минават, някой път идваха в градината да помагат на доброволците. Специално момичетата бяха по цял ден на училище и рядко съм ги виждала. А и Мишел и Барак много държаха на личното си пространство, не позволяваха постоянно да ги снимат“, разказва Грета. След завършването на юридическия факултет българката започва работа в щатския съд във Вирджиния, също на много престижна позиция – като Law Clerk на съдията. Това е нещо повече от асистент на съдията. Тя разглежда подробно всяко дело, пише в резюме становищата на страните и подготвя съдията, а на самото дело седи до него. Работата в държавна институция като щатски съд не е добре платена, но Грета гледа на това като на инвестиция. Във всяка юридическа фирма приемат без проблем човек, който е работил като лоуклърк, защото познава работата на съдията отвътре и може да стане качествен адвокат. От края на юли тя е назначена вече като адвокат в голяма компания, занимаваща се с корпоративно право. България в сърцето й „Имам много хубави спомени от България – казва Грета. – Живеем в прекрасна къща в Пирдоп, имаме си тук семейство, приятели. Идвала съм 4-5 пъти. Последния път, когато си идвах, беше преди 10 години и оттогава досега виждам хубави промени в страната. Столицата е прекрасна, разходихме се по „Витошка“, седнахме в едно кафене на улицата, беше прекрасно. Наоколо млади хора, европейци, хората дискутиат политиката, културата. В Америка няма такъв живот по улиците, липсва ми културният живот в Америка.“ Това лято тя се вълнува, че за първи път брат й свири пред българска публика. Кристиян Илиев е основател, фронтмен, соло китара и автор на музиката и текстовете на групата The Racing Pulses, с която се превръща в една от младите сензации в инди рока. Първият им албум прави силен пробив в най-престижната класация Билборд. „Много обичам да си идвам вкъщи, Пирдоп винаги за мен ще бъде вкъщи. Родена съм в болница в София, но съм израснала в Пирдоп. Там е наистина по-спокойно, дошла съм да си почина няколко дни. Балканът е прекрасен“, разказва Грета. В посолството на България във Вашингтон тя обича да помага като доброволец при различни празненства. Гордее се, че сградата на нашето посолство е голяма и много красива. „Искам да изградя семейство като моето. Всички заедно да сядаме около масата, да пътуваме заедно. С баща ми Петър, майка ми Надежда и брат ми Кристиян сме много близки помежду си и много се поддържаме. Вярвам, че за когото и да се омъжа един ден – българин, американец, ще спазвам традициите, които съм възприела от моето семейство“, казва Грета. Определя се като много социален човек, обича да се събира с приятели, да чете, да ходи на театър, на зумба, аеробика. Често прелетява разстоянието от около 800 мили от Вашингтон до Расийн, Чикаго, защото семейството й липсва. Да попаднеш в „Гласът на Америка“ По време на практиките си като студентка по право в университета „Джордж Уошингтън“ Грета много добре подбира местата, където да кандидатства, за да натрупа опит в големи институции, който после да й послужи в практиката като юрист. Първата година кандидатства и е приета в голяма правителствена агенция – Broadcasting Board of Governers, която прави телевизионни програми по цял свят. В нея работят 3000 човека и правят програми на над 400 различни езика за целия свят. На Грета се пада късметът да работи в The Voice of America. „Беше много специален момент за мен, защото баща ми е разказвал как като млад е слушал радиостанцията „Гласът на Америка“ в България“, казва Грета. Докато следва в юридическия факултет, има възможност да поработи и в Министерството на енергетката, и в Агенцията за опазване на околната среда. „Ходех на училище като студентка и работех през лятото, а някой път и през годината. Така имаш възможност да практикуваш в различни големи агенции – казва тя. – Конкуренцията за стажантски места в подобни агенции е огромна, защото има стотици студенти във Вашингтон и по цялата страна, които се състезават, но аз успях“, казва Грета.", "date": "2018.07.14", "title": " Грета Илиева – една българка в Белия дом\t\t\t"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d1%80%d0%b0%d0%b4%d0%b5%d0%b2-%d0%bf%d1%80%d0%b8%d0%b7%d0%b2%d0%b0%d0%bd%d0%b8-%d1%81%d0%bc%d0%b5-%d0%b4%d0%b0-%d0%be%d1%82%d1%81/", "text": "Днес, повече от всякога, сме призвани да отстояваме демократичната, правова и социална държава, която често е поставяна на изпитание. Това се посочва в поздравителен адрес на президента Румен Радев по случай 27-годишнината от приемането на Конституцията на Република България, съобщиха от пресслужбата на държавния глава. Адресът е произнесен на Конференцията, посветена на 27-годишнината от приемането на Конституцията на Република България, 13.07.2018 г. Публикуваме пълния текст на поздравителния адрес на държавния глава: „Приемете моите поздравления по случай 27-ата годишнина от приемането на Конституцията на Република България.  Тържествено подписаната на 12-и юли 1991 г. Конституция на Република България въплъщава най-високите постижения на модерния конституционализъм – закрилата на основните права и правовата държава, разделението на властите, контрола за конституционност. Достоен е стремежът на създателите ѝ да съчетаят демократичното начало и конституционните традиции от Търновската конституция. “ „Наложителните „поправки“, произтичащи от непосредственото действие на правото на Европейския съюз, доказаха, че целта да бъдем пълноправна част от модерна Европа преминава през зачитането на националната ни идентичност и гарантирането на върховенството на конституцията.“ „Погледнато от дистанцията на времето, за скромните си 139 години българският конституционализъм има своите постижения, но и неуспехи. Въпреки това, макар и трудно, конституционното съзнание бе съхранено.“ „Днес, повече от всякога, сме призвани да отстояваме демократичната, правова и социална държава, която често е поставяна на изпитание. Убеден съм, че за да постигнем просперитет, трябва заедно да защитаваме справедливостта, да зачитаме правата и свободите на личността, да пазим Конституцията си.  Честита годишнина!“     АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.14", "title": " Президентът Радев: Призвани сме да отстояваме демократичната, правова и социална държава, която често е поставяна на изпитание"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bf%d0%be%d1%80%d0%be%d0%b6%d0%b0%d0%bd%d0%be%d0%b2-%d0%bb%d0%b8%d1%87%d0%bd%d0%be-%d1%89%d0%b5/", "text": " на министъра на земеделието, храните и горите Румен Порожанов да посети населените места, където има открити огнища на чума. Това е написал министър-председателят Бойко Борисов в официалния си профил във Фейсбук. „Той ще се срещне с всички засегнати стопани и фермери и лично ще следи за изпълнението на мерките срещу разпространението на болестта по дребни преживни животни и ще ги информира за реда и условията за получаване на обезщетения“, казва още министър-председателят. В коментар под публикацията си, премиерът е написал: „Чумата по овцете не разболява хората, но много бързо се разпространява сред дребните преживни животни. Ветеринарните мерки включват евтаназия на всички овце и кози в огнищата, ако не се предприеме има опасност да се разпростре и в други области и да се забрани на България да изнася овчи продукти- сирене, мляко, месо“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.14", "title": " Борисов: Министър Порожанов лично ще следи за изпълнението на мерките срещу чумата при овцете и козите\t\t\t"}
{"url": "https://trud.bg/%d1%86%d0%b8%d0%bf%d1%80%d0%b0%d1%81-%d0%b4%d0%be%d0%b3%d0%be%d0%b2%d0%be%d1%80%d1%8a%d1%82-%d0%be%d1%82-%d0%bf%d1%80%d0%b5%d1%81%d0%bf%d0%b0-%d0%b5-%d0%b3%d0%be%d0%bb%d1%8f%d0%bc%d0%b0-%d0%b4/", "text": "„Моята страна извоюва голяма победа – с новото име Република Северна Македония се отстрани иредентизмът, който се съдържаше в тяхното конституционно име“, заявява гръцкият премиер Алексис Ципрас на официалната интернет страница на гръцкото правителство, съобщи сайтът МКД. „140 страни, които днес признават нашите съседи като Македония, сега ще ги признаят като Република Северна Македония, тъй като това име е ерга омнес за всеобща употреба“, се казва още в съобщението. „За пръв път е предвидено нашите северни съседи в бъдеще да не могат да твърдят, че имат каквато и да било връзка с античната гръцка култура на Македония.“, продължава то. Договорът от Преспа е голяма дипломатическа победа, но и голяма историческа възможност, се изтъква също така в съобщението на гръцкото правителство.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.14", "title": " Ципрас: Договорът от Преспа е голяма дипломатическа победа на Гърция, но и историческа възможност"}
{"url": "https://trud.bg/%d1%83%d1%87%d0%b5%d0%bd%d0%b8%d1%86%d0%b8-%d0%bf%d1%80%d0%be%d1%83%d1%87%d0%b2%d0%b0%d1%82-%d0%b4%d1%80%d0%b5%d0%b2%d0%bd%d0%b0%d1%82%d0%b0-%d0%ba%d1%80%d0%b5%d0%bf%d0%be%d1%81%d1%82-%d1%80%d1%8f/", "text": "Екипът ще се опита да разкрие и части от Северната стена Ученици активно участват в проучването на древната крепост Ряховец край Горна Оряховица. Лятната археологическа школа вече се утвърди като любимо занимание за любознателни младежи. За трета поредна година със съдействието на кмета на железничарския град инж. Добромир Добрев и на директорите на училища, са създадени групи, които по график се включват в археологическите експедиции на калето. Разкопките на твърдината се провеждат от 4 години от екип с ръководител Илиян Петракиев от Регионалния исторически музей във Велико Търново, Мая Иванова от Историческия музей в Горна Оряховица и научният консултант проф.д-р Хитко Вачев. „Лятната школа беше създадена през 2016 г. и оттогава с всяка следваща година разширяваме обхвата и. Първоначално учениците работеха на крепостта по един ден, но в момента участват в проучванията по цяла седмица“, обясни Илиян Петракиев. Общинската управа на Горна Оряховица осигурява транспорт на учениците до обекта. Заниманията на момчетата и момичетата продължават от 7 до 14 часа. Благодарение на спонсори на децата са осигурени специални тениски, инструменти, ръкавици, както и закуски и по 1,5 литра питейна вода. До момента за трите сезона в инициативата са участвали общо 84 младежи. Това лято са се включили и ученици от СУ „Емилиян Станев“ във Велико Търново, които са от кръжока по археология, създаден от Илиян Петракиев. Клубът е сформиран по проект „Твоят час“ и за младите археолози са предвидени занимания в рамките на 60 часа годишно. „В първите 40 часа десетокласниците усвояват теория. Научават как се е зародила науката археология, получават информация за най-известните проучватели и значими обекти, запознават се с отделните периоди от най-дълбока древност до наши дни“, споделя Илиян Петракиев. Учениците имат възможност да работят с геодезични инструменти, придобиват умения за фотометрично заснемане, както и обработка на материалите с дрон и специален софтуер. Създават и водят инвентарна книга, в която описват находките от предходния сезон. По време на заниманията младежите е трябвало да изготвят доклади за отделни значими за Велико Търново археологически обекти. Изключително интересна за тях е била лекцията, изнесена им от специалиста по палеозоология Касежан Самфора от Иран, която им разкрила тайни при анализа на животински кости според следите по тях. Във всеки от часовете Петракиев е показвал на кръжочниците материали от различните епохи- праисторическа, тракийска, древногръцка, римска и средновековна. Благодарение на това учениците могат да отличават артефактите и да определят датировката. Десетокласниците от кръжока вече имат сериозна теоретична и практическа подготовка. Преди да стартират разкопките на крепостта Ряховец, Илиян Петракиев е правил теренни проучвания около Боженци и възпитаниците му присъствали в реална археологическа среда, като добивали умения да боравят с карти, с Географската информационна система и с GPS. Научили са се как се разделя проучваната площ на полигона, как се въвежда получената информация. „Сега тези знания и умения ги прилагат при разкопките на Ряховец. Децата пожелаха сами да си отворят нов квадрат с размери 5 м/5 м, където не е копано до момента и захванаха самостоятелно проучване на участъка. Тази година целта на разкопките е изследване в дълбочина на пластовете, за да се установят и по-ранни периоди“, разкри Илиян Петракиев. Тъй като през настоящия сезон археологическият екип разполага с по-добро финансиране в сравнение с предишните лета, плановете са разкопките да продължат поне 40 работни дни. Проучвателите се надяват да задълбочат постигнатите до момента резултати. За работата е осигурено поредно финансиране в размер на 20 000 лева от Община Горна Оряховица, Министерството на културата е отпуснало 13 000 лева и за първи път Националният исторически музей е осигурил 5000 лева. „Продължаваме да работим по секторите, които сме изучавали, но целта е да дълбаем под пластовете, разкрити досега. Работата по Западната порта ще продължи. Тя е най-добре стратиграфски установена – най-дебелият културен пласт е там и се надяваме да слезем под нивото от 13 в., което сме проучвали до сега“, обясни Петракиев. Очакванията са да се разкрие още по-ранен пласт от живота на крепостта. „По същия начин ще работим и в централната й част. Като цяло идеята ни е да направим хронологичен разрез на Ряховец и да достигнем до първото заселване на крепостта“, коментират археолозите. Търсенето за заселване от предишни епохи ще продължи и в централната част на крепостта, където в предишните години бяха открити няколко жилища от 13 в. Екипът ще се опита да разкрие и части от Северната стена, като тук целта е да се помогне с повече данни за проекта, който Общината ще подготвя за консервация на крепостта и превръщането и в туристически обект. Археолозите ще обърнат внимание и на сектора, в който още в първата година на проучванията бяха открити осем цели съда от бронзовата епоха. Ще се търсят следи от живот от предишни епохи и археолозите се надяват да попаднат на артефакти от желязната и ранно-бронзова епоха. Археолозите очакват резултатите от ДНК анализа на останките от скелет, който бе открит на крепостта и за който се предполага, че е на индивид от кумански произход. Анализът се прави в Харвард, заедно с голямото ДНК проучване на находки от палеолитни селища. Въпреки, че находката от Ряховец е от Средновековието, тя също беше включена в изследването. Резултатите от анализите се очакват с голям интерес, заради теорията, че крепостта по време на Асеневци е била населявана от кумани. „Защо пък да не намерим и нови доказателства за това?“, подчертават изследователите. Илиян Петракиев сподели, че заради всичко това работата на обекта е изключително интересна за учениците. След първата експедиция, двама възпитаници на СУ „Вичо Грънчаров“ в Горна Оряховица толкова се били впечатлили от разкопките, че направили стенопис, който изобразявал всички археологически дейности и го експонирали в класната си стая. Тези момчета вече са студенти по изобразително изкуство в София, но творбата им е на видно място в школото и провокира интереса и на настоящите ученици. „Всяка година работата не приключва на крепостта, а продължава в двора на Историческия музей в Горна Оряховица в рамките на инициативата „Семейни съботи“, по време на които откритите при разкопките артефакти се почистват, сортират, учениците рисуват керамика“, изтъква Илиян Петракиев. Той разкри, че се предвижда през есента младите изследователи да наблюдават геофизични проучвания в северното подножие на крепостта Ряховец, където се предполага, че е бил разположен Темний град. За тази дейност от Министерството на културата са отпуснати 4000 лева, а за продължаване на теренните обходи, които стартираха миналата година, са осигурени 5000 лева.", "date": "2018.07.14", "title": " Ученици проучват древната крепост Ряховец\t\t\t"}
{"url": "https://trud.bg/%d0%bd%d0%b0%d0%b9-%d0%bc%d0%b0%d0%bb%d0%ba%d0%be-128-%d0%b4%d1%83%d1%88%d0%b8-%d1%81%d0%b0-%d0%b7%d0%b0%d0%b3%d0%b8%d0%bd%d0%b0%d0%bb%d0%b8-%d0%bf%d1%80%d0%b8-%d1%81%d0%b0%d0%bc%d0%be%d1%83%d0%b1/", "text": "АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.14", "title": " Най-малко 128 души са загинали при самоубийствен атентат в Пакистан"}
{"url": "https://trud.bg/%d0%b7%d0%b0%d0%bc-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b7%d0%be%d1%80%d0%bd%d0%b8%d1%86%d0%b0-%d1%80%d1%83%d1%81%d0%b8%d0%bd%d0%be%d0%b2%d0%b0-%d0%bc%d0%b0%d0%bd%d0%b0%d1%81%d1%82/", "text": "Манастири и църкви могат да привлекат млади хора по програми за младежка заетост. Това заяви заместник-министърът на труда и социалната политика Зорница Русинова в Църногорския манастир „Св. св. безсребреници Козма и Дамян“ край брезнишкото село Гигинци, предаде „ „. По думите й вече имало обител, която се възползвала от шанса и ангажирала младежи до 29-годишна възраст, завършили Художествената академия. Те изографисвали и възстановявали част от стенописите, като заплащането през първите шест месеца се субсидирало. Така младите хора придобивали първоначален стаж по специалността. Манастирите и църквите могат да се включат като работодатели и чрез Оперативна програма „Развитие на човешките ресурси“, каза още Русинова. По думите й предстои през есента 30 млн. лв. да бъдат насочени към работодателите за обучение на персонал и привличане на неактивни хора. Русинова смята още, че може да бъде предложена програма, ориентирана към културното наследство в църквите и манастирите, подобно на програмата „Мелпомена“, която подпомага българските театри. Тя посочи, че скоро в Троянския манастир е приключил проект по схемата „Ново работно място“ с възможност за реализация на 13 човека на пазара на труда чрез обучение и работа в светата обител. Зорница Русинова присъства на колоквиум „Развитие и бъдеще на културния и поклонническия туризъм в област Перник“ в Църногорския манастир. Проявата е част от програмата на първия Църногорски събор у нас „В сърцето на Граово“, организиран по инициатива на областния управител Ирена Соколова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.14", "title": " Зам.-министър Зорница Русинова: Манастири и църкви могат да привлекат млади хора по програми за младежка заетост"}
{"url": "https://trud.bg/%d0%bc%d1%8a%d0%b6-%d0%bf%d1%80%d0%b5%d0%b1%d0%b8-%d0%b8-%d0%be%d0%b3%d1%80%d0%b0%d0%b1%d0%b8-%d0%bc%d0%bb%d0%b0%d0%b4%d0%b0-%d0%b6%d0%b5%d0%bd%d0%b0-%d0%b2-%d1%81%d1%82%d0%be%d0%bb%d0%b8%d1%87%d0%b5/", "text": "Млада жена е била пребита в парк „Робов дол” в кв. „Редута” в ранния следобяд днес. Пострадалата е била нападната от мъж, който е познавала. Той й е взел сума от около 600 лв. и е избягал, съобщава „Фокус“. Нападателят е идентифициран и е на около 30 години, а момичето – на около 18. Живеещи в района разказаха, че са чули силни крясъци. На мястото имаше полиция и екип на „Спешна помощ”. От МВР са уточнили, че сигналът за инцидента е получен в 13.30 часа. Когато полицаите пристигнали на място, разправията била приключила. Жената е настояла да бъде извикана линейка. Ситуацията ще се изяснява. По думите на съседите полицията е пристигнала на мястото за около две минути, а линейката – за около 45. Момичето е било ритано в главата и влачено. Има охлузни рани и счупена ръка. Транспортирана е в болнично заведение. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.14", "title": " Мъж преби и ограби млада жена в столичен парк"}
{"url": "https://trud.bg/%d0%ba%d0%b0%d0%bc%d0%b8%d0%be%d0%bd-%d0%bf%d0%be%d0%bc%d0%b5%d1%82%d0%b5-%d0%bc%d0%b0%d1%80%d1%88%d1%80%d1%83%d1%82%d0%ba%d0%b0-%d0%b8%d0%bc%d0%b0-%d0%b6%d0%b5%d1%80%d1%82%d0%b2%d0%b0-%d0%b8-%d1%82/", "text": "Един загинал и трима ранени след катастрофа край Велико Търново. Пътният инцидент между маршкутка и тежкотоварен автомобил след разклона за село Пушево е станал в 14.24 часа, съобщиха от МВР. По първоначални данни камионът е спукал гума, шофьорът е загубил контрол над движението и странично ударил микробус, превозващ хора. И двете превозни средства са извън пътното платно. Веднага към мястото на инцидента са насочени екипи на Пътна полиция и Спешна помощ. Обстоятелствата се изясняват. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.14", "title": " Камион помете маршрутка, има жертва и трима пострадали\t\t\t"}
{"url": "https://trud.bg/%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d1%80%d0%b0%d0%b7%d0%bf%d0%be%d1%80%d0%b5%d0%b4%d0%b8-%d0%bd%d0%b0-%d1%80%d1%83%d0%bc%d0%b5%d0%bd-%d0%bf%d0%be%d1%80%d0%be/", "text": "По разпореждане на министър-председателя Бойко Борисов министърът на земеделието, храните и горите Румен Порожанов ще посети всички населените места, където има открити огнища на чума. Обиколката ще започне от село Шарково, област Ямбол. Това съобщиха от правителствената информационна служба. Премиерът разпореди на министър Порожанов да се срещне с всички засегнати стопани и фермери и лично да следи изпълнението на мерките срещу разпространението на чумата по дребни преживни животни. На министър Румен Порожанов е разпоредено също да информира стопаните на евтаназирани животни за реда и условията за получаване на обезщетения. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.14", "title": " Премиерът Борисов разпореди на министър Румен Порожанов да посети регионите с огнища на чума"}
{"url": "https://trud.bg/%d1%81%d1%82%d0%be%d0%bb%d0%b8%d1%87%d0%bd%d0%b0%d1%82%d0%b0-%d0%bf%d0%be%d0%b6%d0%b0%d1%80%d0%bd%d0%b0-%d0%be%d1%82%d0%b1%d0%b5%d0%bb%d1%8f%d0%b7%d0%b0-140-%d0%b3%d0%be%d0%b4%d0%b8%d0%bd%d0%b8-%d0%be/", "text": "Днес столичните огнеборци честват 140 години от създаването на пожарната служба в града. Празникът бе отбелязан с аткрактивна двучасова демонстрация на съвременна пожарна техника на площад Княз Александър I Батенберг в София. Жителите и гостите на града имаха възможност да се запознаят от близо с техническите възможностите на служба, а най-смелите от тях – да бъдат пожарникари за няколко минути, съобщиха от пресслужбата на МВР. Преди демонстрацията служителите на СД “Пожарна безопасност и защита на населението” поднесоха цветя пред паметника на колегите си, загинали при изпълнение на служебния си дълг. На тържествена церемония директорът на пожарната служба ст. комисар Веселин Гетов награди пожарникарите, проявили себеотрицание и мъжество при локализирането и ликвидирането на опасни и тежки пожари, аварийно-спасителни дейности и наводнения. Историческа справка: На 14 юли през 1878 година в София за първи път е създадена организация от доброволци – пожарникари, съставена от столични жители по родове и съсловия. Протоколът, с който е документирано решението за създаването на първата пожарна команда е съхранен в протоколната книга на Софийския градски управителен съвет от 1878 г., намираща се в Софийски държавен архив. Така, преди 140 години започва забележителната история на Столичната пожарна, белязана с професионални постижения и изпълнена с прояви на достойнство, мъжество и себеотрицание на поколения огнеборци. Първите български пожарни командири – Захари Коритаров, опълченецът Атанас Канарев, Димитър Тролев, Руси Караджов, Светослав Бойчев и други са ръководели потушаването на много пожари, проявявайки забележително умение, храброст и находчивост. Юрий Захарчук, с чието име е свързан един от най-ярките периоди в историята на столичната пожарна и пожарното дело в България, още приживе спечелва прозвището „Рицар на огнеборската чест”, а през 1999 г. е избран за “Пожарникар на ХХ век”. Пожарната „толумба”, както я наричали в началото, е разчитала на конска тяга и каруци, натоварени с бурета, секири и канджи. Първите пожарникарски съоръжения пристигат от Виена през 1879 година – три ръчни помпи, 14-метрова стълба, каски и брадвички, а през 1925 г. е поставен на дежурство първият противопожарен автомобил. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.14", "title": " Столичната пожарна отбеляза 140 години от създаването си (СНИМКИ)"}
{"url": "https://trud.bg/%d0%b8%d0%bd%d1%82%d0%b5%d0%bd%d0%b7%d0%b8%d0%b2%d0%b5%d0%bd-%d0%b5-%d1%82%d1%80%d0%b0%d1%84%d0%b8%d0%ba%d1%8a%d1%82-%d0%bf%d1%80%d0%b5%d0%b7-%d0%bf%d0%be%d1%87%d1%82%d0%b8-%d0%b2%d1%81%d0%b8%d1%87/", "text": "Гранична полиция съобщава за интензивен трафик на всички основни гранични пунктове, освен на тези по границата с Македония. На българо-сръбската граница на ГКПП Калотина трафикът е интензивен на вход за леки автомобили. На българо-македонската граница трафикът е нормален на всички гранични контролно-пропускателни пунктове. На българо-гръцката граница на ГКПП Кулата трафикът е интензивен на изход за леки автомобили. На ГКПП Маказа трафикът е интензивен на вход и изход за леки автомобили. На българо-турската граница на ГКПП Капитан Андреево трафикът е интензивен на изход за товарни автомобили. На българо-румънската граница на ГКПП Дунав мост-Русе трафикът е интензивен на изход за леки автомобили. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.14", "title": " Интензивен е трафикът през почти всички гранични пунктове"}
{"url": "https://trud.bg/%d0%b2%d1%80%d0%b0%d1%82%d0%b0%d1%82%d0%b0-%d0%bd%d0%b0-%d0%b2%d1%80%d0%b5%d0%bc%d0%b5%d1%82%d0%be/", "text": "Сред местните са запазени свидетелства, че на острова нееднократно са се появявали загадъчни непознати от неизвестни култури и други епохи. Така например през 1934 г. полицай задържал човек, който се опитвал да напусне острова с рибарска лодка. Мъжът бил облечен в копринена червена дреха и говорел на език, наподобяващ японски или китайски. Полицаите намерили преводач, но за учудване на специалиста задържаният говорел на изключително рядък диалект, съществувал в Япония през ХVІІІ столетие. Той разказал, че е роден през 1718 г. и принадлежи към императорския род. Корабът, с който пътувал за един от тихоокеанските острови, попаднал в буря и се разбил. А вълните изхвърлили японеца на брега, където го арестували. Капани на дявола В средновековна Европа местата, на които се наблюдавали пространствено-времеви аномалии, се наричали „капани на дявола”. Така например на пътя към Дрезден имало голям камък с отвор в средата. Външно напомнял врата. А ако се вярва на дрезденските хроники, според които всеки пътешественик, който премине през този отвор, изчезва без следа, може да се предположи, че това е „врата на Времето”. През 1546 г. градски магистрат взел решение да изкопае до камъка голяма яма, да го бутне в нея и да го покрие с пръст. Но и това не помогнало. И въпреки че камъка го нямало, на мястото му периодично изчезвали хора… Сицилиански хроники от 1753 г. разказват, че в малкото селце Такона, в двора на изоставен замък, буквално се разтворил във въздуха занаятчия на име Алберто Гордони. И то пред очите на изумените свидетели. След почти три десетилетия мъжът се появил на същото място. Той разказал, че попаднал в странен бял тунел, в края на който се виждала ярка светлина. Тръгнал към нея. И както му се сторило, буквално след минути се върнал обратно в двора на замъка. Изследвали го лекари и стигнали до извода, че е с всичкия си, но и не лъже. Тогава местните жители решили да проверят думите на занаятчията. Когато всички отишли на мястото, Гордони направил една крачка и… изчезнал. Повече никой не го видял. Тогава свещеникът заповядал прокълнатото място да бъде оградено с висока каменна стена, която напръскал със светена вода. Експерименти на магове Учените също се опитват да разкрият мистерията на вратата на времето, на пътуванията във времето и пространството. Първият, чийто експеримент в това отношение бил официално регистриран, е Алберт Айнщайн. Преди него също са правени опити. Така например гръцките магове и древно египетските жреци, алхимиците и физиците от Средновековието постоянно търсели начини да управляват времето. И понякога дори успявали. Съществуват и косвени доказателства, че експерименти, насочени към въздействие върху времето, е провеждал и Никола Тесла. Айнщайн пък конструирал електромагнитен прибор, с помощта на който през 1943 г. успял да отдалечи от съвременната пространствено-времева матрица есминеца „Олдридж” на американските ВВС. Последствия от експеримента обаче се оказали много негативни за екипажа, затова се наложило ученият да унищожи своя прибор и всички чертежи. Магнитното излъчване Нашите предци са били уверени, че освен реалния свят съществуват и множество тънко материални светове. А съвременната наука едва започва да се доближава до разбирането на този феномен. Днешните физици смятат, че пътуванията във времето са възможни благодарение на магнитното излъчване, което не е изучено напълно. Източници на такова излъчване са големите космически обекти. А повишената магнитна слънчева активност, както и аномалните магнитни колебания на планетата Земя могат да станат причина „вратата на Съдбата” да се отваря все по-често за човечеството.", "date": "2018.07.14", "title": " Вратата на Времето\t\t\t"}
{"url": "https://trud.bg/%d0%b5%d1%82%d0%be-%d0%b3%d0%be-%d0%bf%d0%be%d0%bb%d0%b8%d1%86%d0%b0%d1%8f-%d0%b7%d0%b0%d0%ba%d0%be%d0%bf%d1%87%d0%b0%d0%bb-%d0%ba%d1%80%d0%b0%d0%b4%d1%86%d0%b8-%d0%b2-%d0%b8%d0%b7%d0%b2%d1%8a%d0%bd/", "text": "Полицай от 9-о Районно управление в София   работно време. Районното управление в квартал „Люлин” е сред най-натоварените в столицата, предаде  . Всеки ден служителите там получават множество сигнали за грабежи, побои и други престъпления. Старши полицай Милен Митров купувал авточасти в магазин, когато чул викове за помощ от жена, станала жертва на грабеж. Извършителят побягва, а минути по-късно е заловен в тревната площ. Оказва се, че заедно с извършителя е и неговият брат, а двамата са добре познати в столичното 9-о районно управление.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.14", "title": " Ето го полицая, закопчал крадци в извън работно време, след като чул викове за помощ"}
{"url": "https://trud.bg/%d0%b5%d0%ba%d1%81%d0%bf%d0%b5%d1%80%d1%82-%d0%b2%d0%bb%d0%b8%d0%b7%d0%b0%d0%bd%d0%b5%d1%82%d0%be-%d0%b2-%d1%87%d0%b0%d0%ba%d0%b0%d0%bb%d0%bd%d1%8f%d1%82%d0%b0-%d0%bd%d0%b0-%d0%b5%d0%b2%d1%80%d0%be/", "text": "Влизането на България в т. нар чакалня на еврозоната няма да се отрази на пазара на недвижими имоти. Това каза председателят на Националното сдружение „Недвижими имоти“ Добромир Ганев, който откри в Бургас 4-ото изложение на най-големите фирми от бранша, предаде  . „Преминаването в евро няма да повлияе. По-скоро ще бъде позитивно. Лихвите ще бъдат по-атрактивни“, каза Добромир Ганев: „В края на годината се очаква леко завишаване на лихвените проценти, но то няма да е толкова сериозно. Централната банка се обърна към гражданите да имат предвид това покачване, което може да се отрази на бъдещи месечни плащания „. Пазарът за първото тримесечие е много активен. Отчита се ръст 20 процента на сделките, отбеляза още Ганев. Най-търсени са двустайни апартаменти. Те са предпочитани както от млади български семейства, така и от руснаците, обясни Лариса Костадинова – управител на една от големите фирми: „Имат възможност да останат тук да живеят постоянно. Преди нямаха такава – граждани на Русия, Израел, Казахтастан и Украйна“.", "date": "2018.07.14", "title": " Експерт: Влизането в чакалнята на еврозоната няма да се отрази на имотния пазар"}
{"url": "https://trud.bg/%d0%b7%d0%b0%d0%b2%d1%80%d1%8a%d1%89%d0%b0%d0%bd%d0%b5%d1%82%d0%be-%d0%bd%d0%b0-%d0%b4%d0%b6%d1%83%d0%bb%d0%b8%d1%8f-%d1%80%d0%be%d0%b1%d1%8a%d1%80%d1%82%d1%81/", "text": "Режисьор е Сам Исмаил Джулия Робъртс следва примера на много свои колеги от голямото кино и решава да се завърни с престижен тв проект. Поредциата “Homecoming” e дело на създателя на “Mr. Robot” Сам Исмаил и представлява психологически трилър, адаптация на популярния едноименен подкаст на Илай Хороуиц и Майка Блумбърг, съобщава operationkino.net= Джулия Робъртс се превъплъщава в терапевта Хайди Бъргман, която работи в Homecoming Transitional Support Center – база, помагаща на войници да направят прехода към цивилен живот. Един от тези войници, нямащ търпение да започне следващата фаза от живота си, е Уолтър Круз (Стивън Джеймс), а човекът, който наблюдава работата на Хайди и ръководи базата, е Колин Белфаст (Боби Канавали) – амбициозен чиновник, чиито маниакални изисквания загатват за нечисти мотиви. Четири години по-късно Хайди е започнала нов живот в малко градче, където живее с майка си (Сиси Спейсик) и работи като сервитьорка. Когато служител на Министерството на отбраната (Шей Уигам) идва при нея с въпрос защо е напуснала предишната си работа в центъра, Хайди започва да осъзнава, че истината е съвсем различна от историята, която разказва на самата себе си… Режисьор на всичките 10 епизода на “Homecoming” е Сам Исмаил (”Mr. Robot”), а сценарият е на създателите на оригиналния подкаст Илай Хороуиц и Майка Блумбърг. В ролите освен Джулия Робъртс, са още Стивън Джеймс, Боби Канавали, Сиси Спейсик, Шей Уигам, Алекс Карповски, Дермът Мълруни, Хонг Чау, Джереми Алън Уайт, Сидни Поатие и др.", "date": "2018.07.14", "title": " Завръщането на Джулия Робъртс\t\t\t"}
{"url": "https://trud.bg/%d0%b2%d1%80%d0%b5%d0%bc%d0%b5%d0%bd%d0%bd%d0%be-%d0%b5-%d0%bf%d1%80%d0%b5%d1%83%d1%81%d1%82%d0%b0%d0%bd%d0%be%d0%b2%d0%b5%d0%bd%d0%be-%d1%83%d0%bc%d1%8a%d1%80%d1%82%d0%b2%d1%8f%d0%b2%d0%b0%d0%bd/", "text": "Умъртвяването на овце и кози в боляровското село Шарково е временно преустановено. Избиването на животните се наложи заради открито в района огнище на чума. Протестиращи от различни неправителствени организации и политически движения не допускат ветеринарите до животните, предаде  . В село Шарково са останали около 300 живи овце и кози, като тази сутрин е трябвало да бъдат умъртвени заради огнище на чума в съседното село Воден. Ветеринарите обаче не са допуснати до стадото от представители на неправителствената организация „Антимафия“. В момента в Шарково са пристигнали и представители на ВМРО и партия  „Възраждане“. Около 15.00 часа тук се очаква да пристигне земеделският министър Румен Порожанов. През последните три дни в селата Странджа, Крайново и Шарково бяха избити близо 2000 овце и кози. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.14", "title": " Временно е преустановено умъртвяването на овце и кози в село Шарково"}
{"url": "https://trud.bg/%d0%b5%d0%b4%d0%b8%d0%bd-%d0%b7%d0%b0%d0%b3%d0%b8%d0%bd%d0%b0%d0%bb-%d0%b8-%d1%87%d0%b5%d1%82%d0%b8%d1%80%d0%b8%d0%bc%d0%b0-%d1%80%d0%b0%d0%bd%d0%b5%d0%bd%d0%b8-%d0%bf%d1%80%d0%b8-%d0%ba%d0%b0%d1%82/", "text": "Тежка катастрофа стана в събота на пътя Велико Търново – София в района на Пушевски кантон. Сигнал за инцидента е получен в 14,24 часа. По първоначална информация са се ударили малък камион и микробус. При сблъсъка е пострадал водачът на камиона и четирима пътници от микробуса, от които една жена е починала в линейката.  за трима псотрадали. Автомобилите са били извън пътното платно и не са блокирали движението. На местопроизшествието е извършен оглед. Причините са в процес на изясняване.", "date": "2018.07.14", "title": " Един загинал и четирима ранени при катастрофата край Търново"}
{"url": "https://trud.bg/%d0%bf%d1%80%d0%be%d0%b4%d1%8a%d0%bb%d0%b6%d0%b0%d0%b2%d0%b0-%d1%83%d0%bc%d1%8a%d1%80%d1%82%d0%b2%d1%8f%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d0%be%d0%b2%d1%86%d0%b5-%d0%b8-%d0%ba%d0%be/", "text": "В боляровското село Шарково ще продължи умъртвяването на овцете и козите, което се наложи заради случаи на чума в района. Това стана ясно след среща на земеделският министър Румен Порожанов с метсти животнодвъди, предаде  . Пред тях той заяви, че се търсят варианти обещетенията за умъртвените животни да са адекванти на загубите. Министърът обеща на животновъдите от община Болярово, че ще могат да имат избор дали да получат парични обезщетения за избитите животни или да им бъдат докарани овце и кози, за да могат да възстановят стадата си. Хората обаче настояват единствено за по-висок размер на обезщетенията, тъй като според тях е възможно да им бъдат докарани нискокачествени животни. По-рано през деня евтаназирането в Шарково беше спряно, тъй като протестиращи и представители на неправителствени организации и политически движения не допуснаха ветеринарите в стопанските постройки. За момент се стигна до напрежение между протестиращите и полицията. Ветеринарите изчакват ситуацията да се успокои, за да възстановят работата си. В селото са унищожени около 1200 животни като предстои умъртвяването на още около 300. През следващите дни ще бъде извършена пълна дезинфекция на помещенията, в които са били животните. Строги мерки се спазват при влизане и излизане в селото. В сила е и забраната за търговия с мляко и месо от общините Елхово и Болярово като мярка за неразпространението на болестта чума по дребните преживни животни АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.14", "title": " Продължава умъртвяването на овце и кози в Шарково\t\t\t"}
{"url": "https://trud.bg/%d0%b2%d1%8a%d0%be%d1%80%d1%8a%d0%b6%d0%b5%d0%bd%d0%b8-%d0%be%d1%82%d0%b2%d0%bb%d1%8f%d0%ba%d0%be%d1%85%d0%b0-%d0%b8%d0%bd%d0%b6%d0%b5%d0%bd%d0%b5%d1%80%d0%b8-%d0%be%d1%82-%d0%bd%d0%b0%d0%b9-%d0%b3/", "text": "Най-малко четирима инженери, сред които гражданин на Румъния, са отвлечени в Либия, след като неизвестна групировка е атакувала най-голямото в страната петролно находище Шарара, предаде  . Според данни на агенцията неизвестни лица са нападнали контролна станция, намираща се на 40 км от основната част на находището. Вчера неизвестни отвлякоха, но след това върнаха двама инженери от тази станция. Нито една групировка не пое отговорност за нападенията.", "date": "2018.07.14", "title": " Въоръжени отвлякоха инженери от най-голямото петролно находище в Либия"}
{"url": "https://trud.bg/%d0%ba%d0%b0%d0%bb%d0%b8%d0%bd-%d0%b2%d1%80%d0%b0%d1%87%d0%b0%d0%bd%d1%81%d0%ba%d0%b8-%d0%b2-%d0%b0%d1%84%d0%b5%d1%80%d0%b0-%d1%81-%d1%87%d0%b5%d1%82%d0%b8%d1%80%d0%b8-%d0%b6%d0%b5%d0%bd%d0%b8/", "text": "От няколко дни Варна е снимачна площадка на новия български сериал “Фалшив герой”, определян едновременно като комедия и криминален екшън. В главната роля е Калин Врачански, а в поредицата, която стартира с 12 епизода, участват още Алекс Сърчаджиева, Доротея Толева, Станислава Николова, Ина Добрева, Любен Кънев, Пламен Великов, Христо Пъдев, Светломир Радев и други популярни лица от киното, както и актьори от ДТ “Стоян Бъчваров” сред които Стоян Радев. “На моя човек му се случват доста интересни неща като това например да се забърка с четири различни жени и с всяка една да има някакъв вид взаимоотношения. И ще разберем всъщност, че всеки едни от тези персонажи има своите малки лъжи в живота, с които се опитва да се бори. Това е по-различно от всичко, което до момента съм правил – най-вече, че участвам в комедия”, коментира Kалин Врачански. Продуцент на сериала е Димитър Гочев, познат от “Стъклен дом” и “Под прикритие”. 80% на сто от сцените ще бъдат снимани във Варна, възможно е и да се направи и рекламен клип за морската столица, уверяват авторите на новия проект. Общинския съвет на града гласува финансова подкрепа от 288 хиляди лева. Снимачният екип може да бъде забелязан на централния плаж, по алеите на Морската градина, пред сградата на общината. Правят се и нощни снимки в града.", "date": "2018.07.14", "title": " Калин Врачански в афера с четири жени\t\t\t"}
{"url": "https://trud.bg/%d1%84%d1%80%d0%b0%d0%bd%d1%86%d0%b8%d1%8f-%d0%b7%d0%b0%d0%b1%d1%80%d0%b0%d0%bd%d0%b8-%d0%b8%d0%b7%d0%ba%d0%b0%d1%87%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d0%bc%d0%be%d0%bd%d0%b1%d0%bb/", "text": "Франция е издала указ за ограничаване изкачването в най-високия си връх Монблан. Това е в резултат на високата пренаселеност, която поставя на риск безопасността в района и за това няма да е позволено в следващите 8 дни да се катери по популярния маршрут „Кралски път”, съобщи БГНЕС. Планинарите, които вече са резервирали нощувки по маршрута, няма да бъдат спирани. Това означава, че само алпинистите, които могат да докажат, че имат резервация в заслона, известен като Гуте, ще могат да се отправят към върха на Монблан по най-лесния и посещаван маршрут. Монблан е с 11 възвишения, достигащи височина 4000 м надморска височина, и е най-високият планински връх в Западна Европа. Напоследък обаче се заговори за броя на хората, които го посещават, както и за рисковете, които се предприемат особено от хората без опит, както и замърсяването, което туристите оставят след себе си. Миналата година 15 човека загинаха при походи към върха, а за тази година планината вече е взела 2 жертви. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.14", "title": " Франция забрани изкачването на Монблан\t\t\t"}
{"url": "https://trud.bg/%d1%8e%d0%b1%d0%b5%d1%80-%d0%bf%d1%83%d1%81%d0%ba%d0%b0-%d1%81%d0%ba%d1%83%d1%82%d0%b5%d1%80%d0%b8-%d0%bd%d0%b0-%d1%82%d0%be%d0%ba-%d0%bf%d0%be%d0%b4-%d0%bd%d0%b0%d0%b5%d0%bc-%d0%b8/", "text": "Електрическите скутери на “Юбер” тръгват първоначално в 70 големи градове на Америка и Европа.  Електрическите скутери са нова крачка към подобряване на чистотата на въздуха в големите градове. Световната компания за градски превози “Юбер” обяви в началото на месеца, че инвестира в Lime – стартъп компания от Калифорния. Предмет на сделката е въвеждането на революционен начин за бързо градски придвижване – електрически скутери тип “тротинетка” под наем чрез мобилно приложение за смартфон. Първоначално новата услуга ще се прилага в около 70 големи градове в Европа и Америка. Идеята е клиентът да намери по телефона най-близкия свободен скутер, да го “отключи” чрез специалното приложение, да го ползва до нужната дестинация, след което да го остави за следващ клиент. Не е нужно да има специални стоянки за скутерите. Цената за Щатите е 1 долар при първоначално “отключване” и 15 цента на километър пробег. Моторът е електрически с мощност 250 вата. Специализирано звено от служители на фирмата ще събира изтощените акумулатори, които ще се зареждат през нощта и ще се монтират отново рано сутрин. “Крайната цел е “Юбер” да бъде за градския транспорт като Amazon.com за търговията – т.е. първото нещо, за което клиентът ще се сети, ако иска да стигне някъде, каза шефката на Uber Technologies Inc Дара Косрошахани и добави: Предвиждаме още да се наместим и в бизнеса с доставка на храни по офиси и домове.”", "date": "2018.07.14", "title": " „Юбер“ пуска скутери на ток под наем (ИНФОГРАФИКА)\t\t\t"}
{"url": "https://trud.bg/%d1%81%d0%bf%d0%b0%d0%b4-%d0%bd%d0%b0-%d0%bd%d0%b0%d0%bb%d1%8f%d0%b3%d0%b0%d0%bd%d0%b5%d1%82%d0%be-%d0%b2-%d1%81%d0%b0%d0%bc%d0%be%d0%bb%d0%b5%d1%82%d0%b0-%d0%bd%d0%b0-%d1%80%d0%b0%d0%b9%d1%8a%d0%bd/", "text": "Самолет на „Райънеър“, извършващ полет от Дъблин за хърватския пристанищен град Задар, снощи   летище „Франкфурт-Хан“ в Германия. 33 пътници са пострадали. На борда на борда е имало 189 души.Причина за аварийното кацане е технически проблем, довел до спад на налягането в салона. Съобщението беше направено от говорител на федералната полиция, цитиран от Дойче веле. По думите му, точната причина за инцидента засега не е ясна. Самолетът Боинг 737 е кацнал вечерта около 11.30 часа местно време. Един от пътниците публикува в социалните мрежи снимка, на която се виждат висящи от тавана кислородни маски. 33-ма души са били откарани в болница с оплаквания от главоболие, спукани тъпанчета и кървене от ушите. Авиокомпанията съобщи, че се опитва да организира траспортирането на пътниците с друг самолет до крайната им дестинация. В изявлението се казва още, че останалите пътници са били настанени в хотели и са им били предоставени ваучери за храна. Пътник обаче написа в Туитър, че не е било осигурено настаняване, не са имали достъп до интернет, а около четири часа след кацането са им били раздадени ваучери за храна на стойност 10 евро. Друга пътничка пък се оплака, че няма информация за ранените, сред които е приятелят й.  По случая е започнало разследване. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.14", "title": " Спад на налягането в самолета на „Райънеър“ е причина за аварийното му кацане и хоспитализиране на пътници"}
{"url": "https://trud.bg/4000-%d0%b3%d1%80%d0%b0%d0%b6%d0%b4%d0%b0%d0%bd%d0%b8-%d1%80%d0%b0%d0%b7%d0%b3%d0%bb%d0%b5%d0%b4%d0%b0%d1%85%d0%b0-%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82%d0%b0-%d0%b2-%d0%b4%d0%b5/", "text": "Над 4000 граждани посетиха Народното събрание в Деня на отворени врати. Най-малкият посетител беше на 6 месеца, а най-възрастният – на 86 години, съобщиха от парламентарния пресцентър. През целия ден председателят на Народното събрание Цвета Караянчева посрещаше в пленарната зала гостите, сред които и много млади хора. Тя отговаряше на техните въпроси, свързани с работата на парламента, и с проблеми, които ги вълнуват. Всеки, който пожела, можеше да се снима на председателската трибуна и да удари парламентарния звънец. Денят на отворени врати беше по повод 27 години от приемането на Конституция на Република България от Седмото велико народно събрание. В парламента беше изложен оригиналът на основния закон, предоставен от Държавна агенция „Архиви“. Посетителите можеха да разгледат изложба на фоторепортера Велислав Николов със знакови моменти от гласуването на Конституцията, както и постоянната експозиция, свързана с историята на Народното събрание. Младите гости получаваха книжки и дискове с филм, посветени на историята на парламентаризма у нас. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.14", "title": " 4000 граждани разгледаха парламента в Деня на отворени врати"}
{"url": "https://trud.bg/%d0%b7%d0%b0%d0%bf%d0%be%d1%87%d0%b2%d0%b0-%d0%bc%d0%be%d0%bd%d0%b8%d1%82%d0%be%d1%80%d0%b8%d0%bd%d0%b3%d1%8a%d1%82-%d0%bd%d0%b0-%d0%b5%d1%81-%d0%bd%d0%b0%d0%b4-%d0%bc%d0%b0%d0%ba%d0%b5%d0%b4%d0%be/", "text": "С пристигането на еврокомисаря Йоханес Хан в Скопие започва процесът за мониторинг на Македония, което е първата стъпка към започване на преговорите за присъединяване към Европейския съюз, съобщи премиера на страната Зоран Заев. Той посочи, че държавата час по-скоро трябва да се подготви с преговорната рамка, както и с преговорните екипи за процеса. Мониторингът ще трябва да покаже картината за всички 33 глави от изискванията на ЕС, обясни Люпчо Петковски от „Eurothink“. Според него Македония е готова за започване на преговорите с ЕС. Под лозунга „Македония напредва към ЕС и НАТО“ Македония празнува днес получаването на покана за преговори за присъединяване към НАТО. Празненствата са организирани от правителството в 15 градове из цялата страна и включват концерти на македонски певци, рок групи, поп изпълнители, хип хоп изпълнители и други. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.14", "title": " Започва мониторингът на ЕС над Македония"}
{"url": "https://trud.bg/%d0%b8%d1%82%d0%b0%d0%bb%d0%b8%d1%8f-%d1%81%d0%bf%d0%b0%d1%81%d0%b8-451-%d0%bc%d0%b8%d0%b3%d1%80%d0%b0%d0%bd%d1%82%d0%b8-%d0%b2-%d1%81%d1%80%d0%b5%d0%b4%d0%b8%d0%b7%d0%b5%d0%bc%d0%bd%d0%be-%d0%bc/", "text": "Министър-председателят на Италия Джузепе Конте търси държави, които да приемат 451 мигранти, спасени от пренатоварен кораб в Средиземно море в събота, предаде агенция Reuters. Крайната дестинация на чужденците е под въпрос, след като министърът на вътрешните работи Матео Салвини настоя те да бъдат изпратени в Малта или Либия, вместо да слизат на италианска територия. Кораб на европейската гранична агенция „ФРОНТЕКС“ и плавателен съд на италианската данъчна полиция са качили мигрантите близо до остро Линоса и на повече от 100 морски мили от Малта, която отказа да ги спаси. Според източник на агенцията, вътрешният министър Матео Салвини е провел телефонен разговор с Джузепе Конте за това как да бъде решена ситуацията. „Мигрантите могат да бъдат разпределени незабавно сред европейските държави, или Италия ще се свърже с Либия, за да ги изпрати там, откъдето са дошли“, поясни източникът, пожелал анонимност. Трета опция е мигрантите да бъдат оставени на корабите временно, докато техните искове за убежище бъдат обработени. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.14", "title": " Италия спаси 451 мигранти в Средиземно море, но не иска да ги приеме"}
{"url": "https://trud.bg/%d0%b5%d1%80%d0%b4%d0%be%d0%b3%d0%b0%d0%bd-%d0%bd%d0%b0%d1%82%d0%be-%d1%82%d1%80%d1%8f%d0%b1%d0%b2%d0%b0-%d0%b4%d0%b0-%d0%b7%d0%b0%d1%81%d0%b8%d0%bb%d0%b8-%d0%bf%d0%be%d0%bb%d0%b8%d1%82%d0%b8%d1%87/", "text": "НАТО трябва да засили каналите за диалог с Русия. Това заяви турският президент Реджеп Ердоган пред репортери на срещата на върха на НАТО в Брюксел. „Подчертахме необходимостта от засилване на политическия и военен диалог с Русия, за да се сведат до минимум военните рискове и да се установи прозрачност”, каза Ердоган, предае  . Той говори и за предстоящата среща между американския президент Доналд Тръмп и руския му колега Владимир Путин в столицата на Финландия. Според Ердоган тя е много важна и Анкара ще я следи. Ердоган информира, че с Тръмп са обсъждали ситуацията в Манхай, Северна Сирия и покупката на F-35 от Съединените щати. Той e получил уверение от американския президент, че ще има договор за самолетите, за които Турция вече е платила 800 млн. долара. Турският президент разкри, че истинската цел на Анкара е САЩ да прекратят сътрудничеството си с кюрдите, но засега, по думите му, това не е в дневния ред на Вашингтон. Ердоган също така отбеляза, че Турция полага усилия да спази процентния разход от 2% от БВП за отбрана, който НАТО изисква и заяви, че към момента разходите за отбрана възлизат на 1.8% от БВП. „Похарчихме около 30 милиарда долара за оборудване и боеприпаси“, каза той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.14", "title": " Ердоган: НАТО трябва да засили политическия и военен диалог с Русия"}
{"url": "https://trud.bg/%d0%bc%d0%b0%d0%b9%d0%ba%d0%b8-%d0%be%d0%b1%d1%8f%d0%b2%d0%b8%d1%85%d0%b0-%d0%b1%d0%b5%d0%b7%d1%81%d1%80%d0%be%d1%87%d0%b5%d0%bd-%d0%bf%d1%80%d0%be%d1%82%d0%b5%d1%81%d1%82-%d0%b8-%d0%b2-%d0%bf%d0%bb/", "text": "Родители в Пловдив се събраха на протест в подкрепа на майките на деца с увреждания. Протестът се проведе пред сградата на общината. Десетки майки категорично подкрепиха исканията на протестиращите в София, а именно да се приеме Закона за личната помощ и така да се гарантира индивидуална помощ на всеки човек с увреждания, предадоха   и  . С присъствието си в центъра на Пловдив родителите напомниха на депутатите, че България е единствената държава у нас, в която трябва ежегодно да доказваш, че детето ти има увреждане. Пенсията от 145 лв. е жалка и никой не отчита индивидуалните потребности на хората с физически увреждания, подчертаха те. От днес до сградата на общината между 9 и 15 ч. представители на различни семейства с увреждания ще напомнят с присъствието си за необходимостта от промяна в законодателството, свързано с личната помощ и социалните услуги. Палатков лагер в Пловдив няма да има, но майките се заканиха, че ще изградят, ако държавата не се намеси адекватно и не реши проблема. Протестът засега остава безсрочен. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.14", "title": " Майки обявиха безсрочен протест и в Пловдив"}
{"url": "https://trud.bg/%d0%b2%d0%be%d0%bb%d0%b5%d0%bd-%d1%81%d0%b8%d0%b4%d0%b5%d1%80%d0%be%d0%b2-%d1%89%d0%b5-%d0%bf%d1%80%d0%be%d0%b2%d0%b5%d1%80%d1%8f%d0%b2%d0%b0-%d0%ba%d0%be%d0%bd%d1%86%d0%b5%d1%81%d0%b8%d0%b8%d1%82/", "text": "Не виждам как ще стане това Патриотите да излязат от управляващата коалиция. ДПС го споменаваха още през миналата година, но ГЕРБ не го приеха. Те са основната политическа сила и те решават с кого да управляват. Това обяви лидерът на парламентарната група на Обединени патриоти Волен Сидеров по  . Той коментира ситуацията в Обединени патриоти и дали е оптимист на фона на постоянните противоречия в коалицията. „Аз съм реалист. Гледам да вървят нещата така, че въпреки различията помежду ни да не се връщаме към стила и поведението на отделните лидери. Мисля, че правителството може да си изкара мандата. И ако това не стане, да не си го причиняваме ние”, каза Сидеров. Той коментира и изказванията, че Валери Симеонов го е създал като политик. „Малко се е престарал. Фактите са такива, че през 2003 г. аз започнах да работя в тв СКАТ. Седем пъти в седмицата имах предаване върху много сериозни политически и икономически въпроси. Те имаха по-голям рейтинг от множество други предавания на други по-големи телевизия. Благодарение на мен стана по-гледаема. Така че да се каже, че тя ме е създала е малко прекалено. Интерес към мен, при това за повече пари имаше и от страна на Евроком. Но аз бях коректен”, разказа Волен Сидеров. Съпредседателяят на ОП бе категоричен, че трябва да се преразгледат редица концесии, нещо много по-сериозно от ходенето по дискотеки за шума. И се закани да тръгне по мини и кариери, за да проверява концесиите, подобно на колегата си Валери Симонов по дискотеките. „1290 концесии има в България. Дадени са природни богатства на страната. В случая става въпрос за добива на злато. Ще отида с компетентни органи, както се прави по дискотеките, и ще проверя на място какво става с добива. Аз имам информация, че се изнасят стотици тонове концентрат без контрол. Т.е. ще осъществя контрол, както за добива на злато, така и за концесии, които ощетяват България. Говорим още за алуминий, уран и т.н.“, посочи лидерът на „Атака“. По думите му, някои концесии са дълбоко неизвестни и не се спазват никакви правила и няма никакъв контрол. „Мисля, че това е по-важно от „Какао”, „кафе” и т.н.”, каза Сидеров. Относно Закона за горивата и протестите срещу него той отхвърли обвиненията в лобизъм, понеже го подкрепя. „Накарах Емил Димитров да направи един сериозен разбор. И се оказва, че този закон ще спести значителни суми от ДДС. 200 милиона лева не са влезли в хазната за една година. От някакви плаващи фирми. И това на фона, че аз търся 2 милиона за ямболската болница. И кое лобисткото. Да ги оставиш тези фирми да крадат, а в същото време аз да се моля на премиера“, коментира той. Не е вярно, че ще се монополизира пазарът. Просто и големи, и малки фирми ще трябва да спазват правилата, убеден е председателят на ПГ на Обединени патриоти. „Не е приемливо за мен вицепремиер да дава сигнал в прокуратурата срещу министър от същия кабинет. Така хората си казват „тези не могат да се разбират”. Не знам какъв точно е проблемът, но това може да се изясни в Министерски съвет. Този проблем трябва да се решава там. И ако този сигнал е верен – на Ангелкова трябва да се повдигне обвинение. А ако не е верен – какво става. Аз съм в парламента, но според мен това не е редно”, каза лидерът на Атака. Той уточни, че още не е наясно дали партиите от Обединени патриоти ще се явят заедно на предстоящите европейски избори. „Опитвал съм се два-три пъти да поставя въпроса как действаме за предстоящите избори. По някакъв начин Симеонов е потвърждавал, че на тези избори няма да се явява с нас. И твърдя, че трябва да го каже сега. Да имаме яснота, за да знаем какво правим. Това е коректното, но иначе всеки е свободен да прави каквото прави и да се явява, с който иска. Моето мнение е, че трябва да се явим общо”, каза Сидеров.   „Не искаме да сме буферна зона и трябва да се изнесат бежанските лагери”, обяви още Волен Сидеров по отношение на политиката на Европа за мигрантите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.14", "title": " Волен Сидеров ще проверява концесиите за природни богатства\t\t\t"}
{"url": "https://trud.bg/%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d0%b7%d0%b0%d1%82%d0%b2%d0%be%d1%80%d0%b8-%d1%83%d1%87%d0%b0%d1%81%d1%82%d1%8a%d0%ba-%d0%be%d1%82-%d0%bc%d0%b0%d0%b3%d0%b8%d1%81%d1%82/", "text": "Временно движението се осъществява само в активната лента при км 193 в посока Бургас на АМ „Тракия“ поради пътнотранспортно произшествие. Tова съобщиха от Агенция „Пътна инфраструктура“. Шофьорите да се движат с повишено внимание и съобразена скорост, спазвайки указанията на служителите на „Пътна полиция“.", "date": "2018.07.14", "title": " Катастрофа затвори участък от магистрала „Тракия“"}
{"url": "https://trud.bg/%d0%bc%d1%8a%d0%b6-%d1%81%d0%b5-%d1%83%d0%b4%d0%b0%d0%b2%d0%b8-%d0%b2-%d1%80%d1%83%d1%81%d0%b5%d0%bd%d1%81%d0%ba%d0%be%d1%82%d0%be-%d0%bf%d1%80%d0%b8%d1%81%d1%82%d0%b0%d0%bd%d0%b8%d1%89%d0%b5/", "text": "Мъж се е удавил във водите на река Дунав, в лима̀на на русенското пристанище „Запад“, съобщи  . 39-годишният мъж паднал от плавателен съд по време на работа. Негови колеги са направили безуспешен опит да го спасят. На място бил изпратен и катер на „Гранична полиция“. Предстои разследване на причините за инцидента.", "date": "2018.07.14", "title": " Мъж се удави в русенското пристанище"}
{"url": "https://trud.bg/%d0%b8%d0%b7%d1%80%d0%b0%d0%b5%d0%bb%d1%81%d0%ba%d0%b8-%d1%83%d0%b4%d0%b0%d1%80%d0%b8-%d0%b2-%d0%b3%d0%b0%d0%b7%d0%b0-%d1%83%d0%b1%d0%b8%d1%85%d0%b0-%d0%b4%d0%b2%d0%b5-%d0%b4%d0%b5%d1%86%d0%b0/", "text": "Двама палестински тийнейджъри са били убити в събота в една от сериите израелски удари върху Ивицата Газа, заявиха от здравното министерство на анклава, предава AFP. Двамата палестински младежи, на 15 и 16 години, са били на път западно от Газа когато въздушен удар е уцелил празна сграда наблизо, поясниха от министерството. Израел отприщи серия от удари срещу Газа в събота, след като няколко ракети бяха изстреляни към израелска територия от палестинската част.", "date": "2018.07.14", "title": " Израелски удари в Газа убиха две деца"}
{"url": "https://trud.bg/%d0%b4%d0%b2%d0%b0%d0%bc%d0%b0-%d0%b4%d1%83%d1%88%d0%b8-%d0%b7%d0%b0%d0%b3%d0%b8%d0%bd%d0%b0%d1%85%d0%b0-%d0%b2-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d0%bd%d0%b0-%d0%bf%d1%8a/", "text": "Двама души са загинали при катастрофа на пътя Варна – Бургас преди курортен комплекс „Камчия“. Около 20:00 часа, тази вечер, на пътя Варна – Бургас, на около 1 км преди к.к. „Камчия“, е възникнало пътнотранспортно произшествие, съобщиха от варненската полиция. „Фолксваген“ с врачанска регистрация е катастрофирал. Според първоначалната информация двама души са загинали. Причините и обстоятелствата около инцидента се изясняват. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.14", "title": " Двама души загинаха в катастрофа на пътя Варна-Бургас"}
{"url": "https://trud.bg/%d0%b0%d0%ba%d1%82%d0%b8%d0%b2%d0%b8%d1%81%d1%82-%d0%bd%d0%b0-%d0%b3%d1%80%d0%b8%d0%b9%d0%bd%d0%bf%d0%b8%d0%b9%d1%81-%d0%bb%d0%b5%d1%82%d1%8f-%d1%81-%d0%bf%d0%b0%d1%80%d0%b0%d0%bf/", "text": "Шотландската полиция съобщи, че издирва парапланерист, прелетят с закачен върху машината природозащитнически лозунг над голф-комплекса, където президентът на САЩ прекарва посещението си във Великобритания, предава Daily Mail. Протестиращият е пробил зоната за забрана на полети над хотел Търнбъри и така е извършил криминално престъпление. Природозащитната организация „Грийнпийс“, чийто активист е извършил полета, съобщи, че е уведомила полицията за него десет минути предварително. Очаква се в Шотландия и на останалите места във Великобритания днес да има мащабни протести срещу американския президент. „Грийнпийс“ често извършва протестни акции срещу Доналд Тръмп заради решението му да изтегли САЩ от международното спораззумение за борба с климатичните промени, които президентът на САЩ отхвърля като конспирация. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.14", "title": " Активист на „Грийнпийс“ летя с парапланер над Тръмп в Шотландия"}
{"url": "https://trud.bg/42-%d0%bc%d0%b0-%d1%80%d0%b0%d0%bd%d0%b5%d0%bd%d0%b8-%d1%81%d0%bb%d0%b5%d0%b4-%d0%b3%d0%be%d0%bd%d0%ba%d0%b0%d1%82%d0%b0-%d1%81-%d0%b1%d0%b8%d0%ba%d0%be%d0%b2%d0%b5-%d0%b2-%d0%bf%d0%b0%d0%bc%d0%bf/", "text": "Традиционният фестивал „Сан Фермин” в северния испански град Памплона, известен с бягането пред бикове по тесните улички всеки ден в течение на седмица, тази година завърши с 42-ма ранени, двама от които – намушкани с рога. Според регионалните власти пострадалите са по-малко, отколкото миналата година, предаде Франс прес. Единият намушкан вече е изписан днес от болницата, друг – испанец, ранен в ръката, остава засега там, посочи местното правителство. Червеният кръст съобщи, че по време на празненствата е осигурил медицинска помощ на 630 души, от които на 437 по време на бягането пред бикове. Според местните власти миналата година са били ранени 64 души, от които 12 – намушкани от животните. Официално фестивалът ще свърши днес в полунощ. Всяка година от 6 до 14 юли празненствата привличат стотици хиляди туристи и редовно са придружени с инциденти. Фестивалът става известен в цял свят, след като американският класик Ърнест Хемингуей го описва в първия си роман „И слънцето изгрява“, публикуван през 1926 г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.14", "title": " 42-ма ранени след гонката с бикове в Памплона"}
{"url": "https://trud.bg/%d0%b8%d1%80%d0%b0%d0%bd-%d1%81%d0%bf%d0%b8%d1%80%d0%b0-%d0%b4%d0%be%d1%81%d1%82%d0%b0%d0%b2%d0%ba%d0%b8%d1%82%d0%b5-%d0%bd%d0%b0-%d1%82%d0%be%d0%ba-%d0%b7%d0%b0-%d0%b8%d1%80%d0%b0%d0%ba/", "text": "Властите в Иран решиха временно да спрат доставките на електроенергия за съседните страни, включително за Ирак. Това заяви енергийният министър на Ислямската република Реза Ардаканиян, съобщи ТАСС. „Ще сведем до нула доставките на вода и електричество за Ирак, Пакистан и Афганистан“, каза той. Тази стъпка се дължи на енергийната и водна криза, връхлетяла Иран, обясни министърът. Според експерти от региона решението на Техеран може да изостри положението в южните провинции на Ирак. Преди около седмица там започнаха протести по-специално заради прекъсвания в токоподаването на фона на сегашните горещини в региона. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.14", "title": " Иран спира доставките на ток за Ирак"}
{"url": "https://trud.bg/%d0%bc%d0%be%d1%82%d0%be%d1%80%d0%b8%d1%81%d1%82%d0%b8-%d1%81%d0%b5-%d1%81%d0%b1%d0%bb%d1%8a%d1%81%d0%ba%d0%b0%d1%85%d0%b0-%d0%bd%d0%b0-%d0%bf%d0%b0%d1%80%d0%b0%d0%b4%d0%b0-%d0%b2-%d0%bf%d0%b0%d1%80/", "text": "На любопитен гаф станаха свидетели присъстващите на парада за Деня на Бастилията – националния празник на Франция. Куп военна техника и 12 хиляди служещи в силите за сигурност на Франция дефилираха и летяха над Шанз-Елизе. Пред очите на президента Еманюел Макрон и хилядите французи, гости и туристи обаче се разигра и любопитен гаф. Двама жандармеристи на мотоциклети се удариха челно и повалиха моторите си на земята. За радост действието се разигра с ниска скорост и двамата служители на реда бяха невредими и бързо успяха да се измъкнат от конфузната ситуация. И това не бе единствената грешка в изпълненията за празника, тъй като пък един от самолетите, които трябваше да оцветят небето като френското знаме, пък пусна различна боя. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.14", "title": " Мотористи се сблъскаха на парада в Париж (ВИДЕО)\t\t\t"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b0%d0%bd%d0%b3%d0%b5%d0%bb%d0%ba%d0%be%d0%b2%d0%b0-%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d1%82%d0%b2%d0%be%d1%82%d0%be-%d0%bd/", "text": "Министерството на туризма не е издавало категоризации на самостоятелни заведения за хранене и развлечения на плажната ивица във Варна. Това информира министърът на туризма Николина Ангелкова във Фейсбук във връзка с публикации в социалните мрежи, според които от ведомството е издавани неправомерно такива категоризации. Самостоятелни заведения за хранене и развлечения с категория 1, 2 и 3 звезди се категоризират от общините, уточнява Ангелкова.", "date": "2018.07.14", "title": " Министър Ангелкова: Министерството на туризма не е издавало категоризации на заведения за хранене и развлечения на плажа във Варна"}
{"url": "https://trud.bg/3-%d0%b3%d0%be%d0%b4%d0%b8%d1%88%d0%bd%d0%be-%d0%b4%d0%b5%d1%82%d0%b5-%d0%bf%d0%b0%d0%b4%d0%bd%d0%b0-%d0%be%d1%82-%d1%82%d0%b5%d1%80%d0%b0%d1%81%d0%b0-%d0%b2-%d1%85%d0%b0%d1%80%d0%bc%d0%b0%d0%bd%d0%bb/", "text": "3-годишно момиченце е паднало от тераса в Харманли и е докарано по спешност в хасковската болница. Детето се покатерило по необезопасен парапет на терасата, откъдето е паднало от около 2 метра височина, съобщава  . То има нараняване на черепа и ще бъде транспортирано в специализирана клиника в Пловдив.", "date": "2018.07.14", "title": " 3-годишно дете падна от тераса в Харманли"}
{"url": "https://trud.bg/%d1%83%d0%ba%d1%80%d0%b0%d0%b9%d0%bd%d0%b0-%d0%ba%d1%83%d0%bf%d1%83%d0%b2%d0%b0-55-%d1%85%d0%b5%d0%bb%d0%b8%d0%ba%d0%be%d0%bf%d1%82%d0%b5%d1%80%d0%b0-%d0%be%d1%82-%d1%84%d1%80%d0%b0%d0%bd%d1%86%d0%b8/", "text": "Президентът на Украйна Петро Порошенко поиска от Франция да разгледа възможността за преоборудване на някои от хеликоптерите на френската корпорация „Еърбъс“, които да бъдат предоставени на Украйна за нуждите на Въоръжените сили на страната, съобщиха от пресслужбата на украинския държавен глава. „Сумата, която към момента е определена за този договор, се явява много значителна. Бихме помолили част от хеликоптерите по този договор да преминат към Въоръжените сили на Украйна“, е заявил Порошенко на среща с представители на френската корпорация, след това и на среща с френския посланик в Украйна Изабел Дюмон. Някои от машините ще бъдат използвани за оказване на медицинска помощщ в трудно достъпни райони. По-рано министър-председателят Владимир Гройсман съобщи, че между украинското министерство на вътрешните работи и корпорацията „Еърбъс“ е подписано споразумение за доставка на 55 хеликоптера в Украйна на стойност 555 милиона евро.", "date": "2018.07.14", "title": " Украйна купува 55 хеликоптера от Франция, иска част от тях да са въоръжени"}
{"url": "https://trud.bg/%d0%b2%d0%bc%d1%80%d0%be-%d0%bf%d1%80%d0%be%d0%b2%d0%b5%d1%80%d1%8f%d0%b2%d0%b0-%d0%b8%d0%bd%d1%84%d0%be%d1%80%d0%bc%d0%b0%d1%86%d0%b8%d1%8f-%d0%b7%d0%b0-%d0%bd%d0%b0%d0%bf%d0%bb%d0%b8%d0%b2-%d0%bd/", "text": "В неделя – 15 юли, от 11.00 ч., представители на ВМРО ще посетят Регистрационно-приемателен център в Харманли. Това съобщиха от партията. Евродепутатът от ВМРО Ангел Джамбазки, народният представител Александър Сиди, областният организатор на партията Антон Андонов и симпатизанти на ВМРО ще посетят Регистрационно-приемателен център – Харманли. Патриотите искат на място да проверят тиражираната  информация, че в Центъра има голям наплив от мигранти. Преди дни Ангел Джамбазки и столичният общински съветник от ВМРО Карлос Контрера внесоха писмо в Министерски съвет с искане да бъдат закрити мигрантските центрове в София. Патриотите от ВМРО винаги са били на позиция, че мястото на такива лагери не е в населените места и че те трябва да са от затворен тип. Освен това ВМРО е срещу квотите за мигранти и за промяна на Дъблинските регламенти, които сега указват нелегално преминалите да бъдат връщани в първата държава от ЕС, в която са влезли, гласи информацията.", "date": "2018.07.14", "title": " ВМРО проверява информация за наплив на мигранти"}
{"url": "https://trud.bg/%d0%b2%d0%b0%d0%bb%d0%b5%d1%80%d0%b8-%d1%81%d0%b8%d0%bc%d0%b5%d0%be%d0%bd%d0%be%d0%b2-%d1%81-%d0%b0%d0%ba%d1%86%d0%b8%d1%8f-%d1%88%d1%83%d0%bc-%d0%b8-%d0%b2%d1%8a%d0%b2-%d0%b2%d0%b0%d1%80%d0%bd/", "text": "Снощи бяха извършени проверки на заведенията във Варна и региона. Оказа се, че проверките в София и Бургас не са повлияли на местните радетели на развлекателната индустрия. Това обяви в профила си във фейсбук вицепремиерът Валери Симеонов. „Бяха проверени заведенията от Алея Първа в Морската градина, където е съсредоточен нощният живот на града. Навсякъде беше спряно озвучаването, като бяха съставени констативни протоколи и предписания на: Куба бар, Пунта Кана, Кубо, Макалали, както и бар Брик (срещу Фестивалния център)“, отчете Симеонов. Проверен е и комплекс „Златни пясъци“, където не са констатирани сериозни нарушения с изключение на ресторант Делфин и още няколко заведения от открит тип, допълва вицепремиерът. Два часа по-късно бяха отново проверени заведенията от Алея Първа, където всички обекти бяха спрели озвучаването с изключение на Макалали. На клуба беше съставен акт и предстои налагането на сериозни санкции. За пореден път бяха установени и неправомерно издавани категоризации на заведения върху пясъчната ивица на плажовете от Министерство на туризма, за които следващата седмица ще бъде сезирана Прокуратурата, заявява вицепремиерът. По повод на последното министърът на туризма Николина Ангелкова отрече, също в социалната мрежа, ръководеното от нея ведомство да е издавало категоризации на самостоятелни заведения за хранене и развлечения на плажната ивица във Варна. Тя уточни, че самостоятелни заведения за хранене и развлечения с категория 1, 2 и 3 звезди се категоризират от общините. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.14", "title": " Валери Симеонов с акция „Шум“ и във Варна"}
{"url": "https://trud.bg/%d0%ba%d0%be%d1%80%d0%bd%d0%b5%d0%bb%d0%b8%d1%8f-%d0%bd%d0%b8%d0%bd%d0%be%d0%b2%d0%b0-%d0%bf%d0%be%d1%81%d0%b5%d1%89%d0%b5%d0%bd%d0%b8%d0%b5%d1%82%d0%be-%d0%bd%d0%b0-%d0%bc%d0%b8%d0%bd%d0%b8%d1%81/", "text": " е закъсняло. Още преди седмици народни представители от БСП за България предупредиха за случващото се. Това заяви лидерът на левицата Корнелия Нинова във фейсбук по повод масовото евтаназиране на добитък в района с цел да бъде предотвратено разпространяването на чума по дребните преживни животни. „Животните вече са избити, поминъкът на хората е отнет. Даваме си сметка, че когато тръгне опасна зараза, мерки трябва да се вземат. Но въпросите днес са повече от отговорите и ние ще настояваме г-н Порожанов да даде отговори пред Народното събрание“, пише Нинова и публикува въпросите към министъра: 1. Пропорционални ли са предприетите мерки или отново става въпрос за ненужно престараване? Защо не се поставят под карантина засегнатите стада, докато се вземат нови проби? Безспорно ли е, че наистина става дума за чума? Защо при високата смъртност от болестта, умрели животни няма, нито пък, по свидетелства от района, болните животни са развили характерните симптоми? 2. Лъжа е, че хората ще бъдат компенсирани изцяло. Компенсациите за убитите животни не са по пазарни цени, което прави невъзможно бързото възстановяване на стадата. Не са предвидени компенсации за пропуснатите ползи. Не се говори за това, че липсата на животни води до други загуби – договорите за ползване на пасища, например, няма как да бъдат продължени, а с това хората губят и правото да получават европейски средства по тази линия. Как ще си плащат кредитите, с които са изграждали своите стопанства и стада – държавата не планира подкрепа за това. Ние настояваме за бърза и пълна компенсация, вкл. за пропуснатите ползи и искаме правителството да предложи бързи законови промени, ако такива се налагат. 3. Настояваме за пълно разследване на източника на заразата и ясно поемане на отговорността за допускането на заразени животни на българска територия – функционира ли оградата на границата с Турция, как заразени животни са проникнали в България, осъществяван ли е необходимият ветеринарен контрол върху новопридобити животни? 4. Крайно време е правителството и управляващото мнозинство да си отворят очите за проблемите на малките погранични общини. Обезлюдяването е проблем не само на общините и на населените места, а проблем на националната сигурност. Ето защо настояваме да бъде приета и реализирана програмата Странджа-Сакар, разработена съвместно от общините Тополовград, Елхово, Болярово, Средец и Малко Търново. Предизборно всички партии изразиха подкрепа за тази програма, но след изборите ГЕРБ и Обединените патриоти забравиха за нея. Ние обаче не забравяме! АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.14", "title": " Корнелия Нинова: Посещението на министър Порожанов в Ямболско е закъсняло\t\t\t"}
