{"url": "https://trud.bg/2-%d0%b3%d0%be%d0%b4%d0%b8%d1%88%d0%bd%d0%be-%d0%bc%d0%be%d0%bc%d1%87%d0%b5%d0%bd%d1%86%d0%b5-%d0%b7%d0%b0%d0%b3%d0%b8%d0%bd%d0%b0-%d0%bf%d1%80%d0%b8-%d0%bf%d0%be%d0%b6%d0%b0%d1%80-%d0%b2-%d0%ba%d0%b2/", "text": "2-годишно момченце  е станало жертва на пожар в столичния квартал „Симеоново“, съобщи МВР. Четири противопожарни екипа и линейка  са се отзовали на сигнал, постъпил към 18.40 часа, за пожар, възникнал в къща в кв. „Симеоново“. Още при пристигане на място пожарникари извели от постройката 2-годишно момченце. То е откарано в болница, но по-късно е починало. Според първоначалната информация, няма данни за други пострадали. Огънят е погасен за минути. На място се извършва оглед, изясняват се причините за пожара. Противопожарни екипи угасиха и горящи стърнища край магистрала „Струма“, в района на Дупница. Не е имало задимяване на магистралата, движението не е спирано. Вече е възстановено електрозахранването на преминаващата в близост ж.п. линия, съобщават от МВР.", "date": "2017.09.16", "title": " 2-годишно момченце загина при пожар в квартал „Симеоново“\t\t\t"}
{"url": "https://trud.bg/%d1%81%d0%bc%d0%be%d0%ba%d0%b8%d0%bd%d0%b8%d1%82%d0%b5-%d0%bd%d0%b8-%d0%b7%d0%b0%d1%80%d0%b5%d0%b6%d0%b4%d0%b0%d1%82-%d1%81%d1%8a%d1%81-%d1%81%d0%bb%d1%8a%d0%bd%d1%87%d0%b5%d0%b2%d0%b0-%d0%b5%d0%bd/", "text": "Смокините са богати на фибри, витамини А, С, К, Е, както и от група В, микроелементи, ензими и др. Комбинацията от бета каротин и бензалдехид правят смокинята щит срещу процесите на стареене и развитие на ракови болести. В плодовете има и фицин – ензим, подпомагащ активно храносмилането и полезен за естествено извеждане от организма на натрупани отрови. Смокинята спомага за нормализиране на чревната флора, тъй като ситните й зрънца дразнят фино дебелото черво и ликвидират упорития запек. Плодът подпомага метаболизма с високото си съдържание на пектин. Разтворимите му фибри спомагат за нормализиране нивата на лошия холестерол. Заради ниското си съдържание на натрий и високото наличие на калий смокините са полезни и при борбата с хипертонията. Съвременни научни изследвания доказват, че плодовете и особено листата са полезни при лечението на диабет. Смокини, круши и пъпеш, съвсем доскоро дебело зачекнати в менюто на хората със захарна болест, имат своя триумф по много причини, сред които и ниският им гликемичен товар- 4, макар че гликемичният им индекс -около 61, близък до този на черешите и пъпеша, се определя като среден до висок. Изследователи от Испания изказват аргументирано предположение, че смокиновите листа могат да бъдат дори естествено средство за борба с диабета. Те открили действително по-ниски нива на кръвната захар и увеличена степен на чувствителност на отделения инсулин към глюкозата. Точният механизъм, по който това се случва, все още не е напълно изяснен, но изследвания при хора и животни постоянно демонстрират този ефект. Ефектът на смокиновите листа върху диабета е и от силно изразеното антиоксидантно и противовъзпалително действие. Те понижават оксидативния стрес, типичен при захарна болест и благоприятстват заздравяването на рани. Клинично проучване, насочено към антиоксидантната активност на смокиновите листа констатира, че благодарение на флавоноидите в състава им, те силно повлияват активността на свободните радикали в организма. В изследване, публикувано от Diabetes Research and Clinical Practice през 1998 г. се съобщава, че добавянето на смокинови листа към диетата на инсулинозависими диабетици помага за контрола на кръвната захар. Болните са били произволно разделени на две групи: първата- получавала течен екстракт от смокинови листа по време на закуска, демонстрира значително намаляване на нивото на кръвната захар, което е обичайно високо след нахранване. Средната доза инсулин при тези пациенти била с 12 % по-ниска от тази на другата група, която получава други видове чай. Листата от смокини, независимо че са ядливи, имат неприятен, жилав и тръпчив вкус. Въпреки това, изсушени в прахообразна форма, те по-добре и лесно се включват в рецепти. Като се има предвид, че още през 2012 г. в доклад на Световната здравна организация пред ООН се посочва, че всеки един от 10 възрастни страда от диабет, смокиновото дърво може да се окажа твърде ценно за справяне със социално значимата болест. Сухи смокинови листа се предлагат в магазините за здравословни храни, но можем да си ги изсушим, разстлани върху хартия на умерена светлина и у дома. Чаят се приготвя от 2 чаени лъжички стрити сухи листа, запарени с чаша вряла вода за 10 минути. Прецеждането е задължително. За подслаждане се използва пчелен мед. Мои пациенти предпочитат да прибавят малко стрит лист към други видове билки в чая си. У нас е много популярно сладкото от зелени смокини. Европейският му братовчед е от Южна Франция, където също се предлага и е в основата на различни местни десерти. Но! То е с много високо съдържание на бяла захар, както и на син камък /меден окис/ за запазване на цвета. Всъщност се приготвя от “мъжките” смокини, които никога не узряват, гъбести са като структура и нямат семенца и приятен вкус. Смокинята е двудомно растение, има женски /фиги/ и мъжки /каприфиги/. Зелените плодчета на каприфигите са мястото, където смокиновата оса събира поленов прашец. Смокиновите оси са видово специфични, като за всеки отделен вид смокиня има различен вид оса. Това е пример за мутуализъм, при който и двата организма печелят от взаимодействието помежду си. Известни са над 380 вида смокини. Тези непретенциозни плодове имат смайващо богата палитра- от “кисело” зелено до виолетово- шоколадово. Зелените смокини са с най-големи размери и са по- месести в сравнение с лилавите или кафявите. Узрели те изглеждат по – бледо лимоново зелени с нюанси на розовия цвят. Каквито и смокини да изберем, освен с много полезни вещества, ще се обогатим и със слънчевата енергия, изпълнила плодовете. Ефектът й върху здравето е изключителен и ще достигне до всяка наша клетка.   Най-добър вариант е да консумираме плодовете, откъснати от дървото в сезона на зреене. Но и изсушени, смокините имат много полезни качества. Сушените смокини съдържат омега-3 и омега-6 мастни киселини. В комбинация с големите количества фенол в плода са балсам за работата на сърцето. За сушене се избират узрели, но здрави плодчета. Поставят се в тавичката на дехидратора при температура 42 градуса С за 12-15 часа. Съхраняват се в стъклени съдове или платнени торбички. В никакъв случай не ги консумираме при поява на мухъл.   Отдавна е доказано, че тъмните смокини имат по-високо съдържание на цинк (който е с голям принос за производството на тестостерон- мъжки полов хормон) в сравнение със зелените. Също така тъмните съдържат повече захари, когато са напълно узрели.", "date": "2017.09.16", "title": " Смокините ни зареждат със слънчева енергия"}
{"url": "https://trud.bg/%d0%bd%d0%b0%d0%b4-1800-%d0%b4%d0%be%d0%b1%d1%80%d0%be%d0%b2%d0%be%d0%bb%d1%86%d0%b8-%d0%b2-%d0%b0%d0%ba%d1%86%d0%b8%d1%8f-%d0%b4%d0%b0-%d0%b8%d0%b7%d1%87%d0%b8%d1%81%d1%82%d0%b8%d0%bc-%d0%b1%d1%8a/", "text": "За седма поредна година общините от област Шумен и Областната администрация подкрепиха кампанията „Да изчистим България заедно“. По места общинските администрации създадоха организация за раздаване на ръкавици и чували, както и за извозване на отпадъците.  По данни на общините в акцията днес се включиха повече от 1 800 доброволци. Почистени са замърсени участъци в населените места, междублокови пространства, квартални градинки и детски площадки, паркове, дерета, входно-изходни пътни артерии.  В 14 села от община Шумен са проведени акции за лъскане, събрани са 102 чувала с отпадъци.  В град Шумен над 360 доброволци са събирали смет от улици, детски площадки, паркове, лесопарк „Кьошкове“, Лозевско шосе, Природен парк „Шуменско плато“, като са събрани почти 4,7 тона отпадъци.  В община Смядово почистената площ е 15,9 дка с участието на над 200 души от общинската администрация, кметствата и жилищните кооперации.  Над 250 доброволци във Велики Преслав са почистили 20 замърсени места, като събраното количество отпадъци е 7 тона.  670 чувала с боклуци са събрани при акцията в община Върбица, в която са са включили общинска администрация, много хора от селата, ученици и дори членове на Пенсионерски клуб.  В община Нови пазар извозеното количество отпадъци е 3,8 тона. В община Венец са почистени района около стадиона в село Ясенково и дере край Венец с участието на чиновници от кметството.  Акция по почистване е проведена и в община Каолиново с участието на около 100 човека.", "date": "2017.09.16", "title": " Над 1800 доброволци в акция „Да изчистим България заедно“"}
{"url": "https://trud.bg/%d0%bd%d0%b0-%d0%b1%d0%b0%d0%b1%d0%b0-%d1%81%d0%bf%d0%b8%d1%80%d1%83%d0%bb%d0%b8%d0%bd%d0%b0%d1%82%d0%b0-%d0%bb%d0%b5%d1%89%d0%b0%d1%80%d0%ba%d0%b0%d1%82%d0%b0-%d0%b8-%d0%be%d0%b2%d0%b5%d1%81%d0%b5/", "text": "Едно кратко, но вълнуващо пътешествие из чудния свят на веганските ястия, обичаи и вярвания, в който гъбите кладница заместват свинското, а картофът е кашкавал… Веганството е начин на живот, с който никога няма да се разберем. В ученическите си години от любопитство изкарах няколко месеца без месо и животински продукти, вследствие на което заприличах на пъпчива карикатура към израза “чифт очи и останалото – гъз”. По това време вегетарианските продукти се изчерпваха с картофи и хляб, които, дори и с много перверзно въображение, нямаше как да превърна в нещо изумително разнообразно. След като почти не умрях от кулинарна скука и два милиона пъпки, се завърнах в света на месото и яйцата, където щастливо живея и до днес. Светът на веганите обаче междувременно е станал извънредно интересен и има неща, които заслужават нашето внимание. С искрена любов и уважение към всички познати и непознати вегетарианци и вегани ще си позволя да изброя някои от тях: 1. Природосъобразни вегански шедьоври, наречени на отвратителни и отблъскващи животински продукти. Веганският шницел, горкият, е нещо, което се прави от тахан, леща и овесени ядки, а се нарича така, защото “шницел” определено звучи по-добре от “лещарка” или “овесел”. Представете си мъж, който се прибира вкъщи и стръвно казва на жена си: “Адски съм гладен, мога да изям пет огромни лещарки!” Признайте, че звучи малко тревожно. Същият е случаят с веганското сирене (съчленено от кашу и пшеничени кълнове), както и на моя личен фаворит – веганския кашкавал, който съдържа, дръжте се – вода, кокосово масло, картофено нишесте и вегански аромати. Тоест, една тунквана сплав от картофи и вода, напръскана с ароматизатор и наречена за благозвучие “кашкавал”. Последното ми откритие в тази област е веганската “шкембе” чорба, която е досущ естествената с една недоловима разлика, а именно – вместо шкембе накълцвате в чорбата гъба кладница – един еволюционен предшественик на свинската карантия и неин достоен заместник. 2. Вегани, които хранят домашните си любимци със зеленчуци. Доскоро не бях се сблъсквала с този феномен, но се оказва, че много клети кучета и котки са принудени да фотосинтезират заради стопаните си, както става ясно от следния пример във форум: “Животните споделят нашите вибрации и реагират съответно. Моето куче, например, яде кокали, когато ситуацията вкъще е невъзможна, но иска шопска салата, когато всичко е окей!” Ето, това е нещо, което със сигурност искам да прочета на моя котарак – един ужасен цивилизационен простак и дегенерат, който категорично отказва да усети вибрациите и да прояде шопска салата. Бързо ще сложа край на това безобразие – още довечера ще бъде строен пред стената и накаран да вечеря лук на фурна, ако ще да му го тъпча с лъжица в лакомата котешка паст. След това ще му измия зъбите и ще му направя чай от мащерка, с което се надявам да го накарам да започне да усеща вибрациите или направо да се превърне в такава. 3. Необвързани вегани уфолози. Преди да сте повдигнали въпросително вежди, ще обясня, че това е Фейсбук група, в която “не само ще намерите своята половинка в живота, но и ще научите истината, която правителството от години се опитва старателно да скрие – не сме сами във вселената!”. Ако съм привлякла интереса ви, имайте предвид, че правилата там са строги – “Ако намерим ваши снимки с млечни продукти, яйца и мед, ще бъдете премахнати от нашата общност.”  Така че – никакви фриволни селфита с яйца по панагюрски или, не дай си боже – с кашкавал пане. Ходи доказвай, че е направен от парфюмирано картофено нишесте и вода. 4. Деца вегани. Много се говори по въпроса, редно ли е децата да бъдат лишавани от определени видове храна заради избора на родителите им, но, от друга страна, след като има кучета, които си искат шопската салата… В полза на това децата ви да са вегани е и следното мнение: “Имам познато семейство, които са вегетарианци от тийнейджърските си години. Имат две здрави деца, на които също не дават да ядат месо. Всички те са с един бистър тен, лъскави коси, изглеждат толкова свежи и чисти!” А сега погледнете собствените си деца, които необмислено тъпчете с кюфтета! Виждате ги, нали? Мътен тен, сплъстени коси, мръсни, смрадливи и отблъскващи. Едни ходещи бактериални бомби, които си плачат за една голяма, хубава и чиста тиквичка на пара. 5. Веган аргументите. В статия, наречена “51 причини да не си веган”, имаща за цел по хумористичен начин да илюстрира тежкото съжителство на веганите с простолюдието, 10-а причина гласи: “Често ще ти се налага да обясняваш защо според теб рибата не е зеленчук. И често ще оставаш неразбран.”  Това силно ме смущава, тъй като, дори и да не консумирам веган шницел от леща и шкембе чорба от гъба кладница, съм наясно, че рибата не е зеленчук и никога не съм твърдяла обратното. Смятам за редно да завършим със един бетонен аргумент в полза на изключителната консумация на зеленчуци: “Зеленчуците и плодовете нямат нервна система, демек не усещат болка или поне силно се надявам да е така.” Е, тук вече имаме проблем. Може да съм сигурна, че пъстървата не е грах, но не, НЯМАМ доказателства, че морковът, който довечера безчувствено ще нарежете и сварите, няма нервна система и не изпитва остра, пронизваща болка. Да не ви плаша, но е напълно възможно, когато го пуснете в тенджерата, морковът да види тунел и ярка светлина и целият му живот да мине като на филм – родната леха, мама и татко, първото поливане, първата лопата… Помислете върху това и се надявайте поне да не изпитва болка.", "date": "2017.09.16", "title": " На баба спирулината, лещарката и овесела\t\t\t"}
{"url": "https://trud.bg/%d1%80%d0%b5%d1%84%d0%b5%d1%80%d1%81%d0%ba%d0%b0-%d0%b3%d0%bb%d0%b0%d0%b2%d0%be%d0%b1%d0%bb%d1%8a%d1%81%d0%ba%d0%b0%d0%bd%d0%b8%d1%86%d0%b0-%d0%bd%d0%b0-%d0%b3%d0%b5%d1%80%d0%b5%d0%bd%d0%b0/", "text": "Марк Бата, основният консултант на реферите в България, има основание за главоблъсканица относно мачовете на „Герена“. Срещу „Лудогорец“ тимът на „Левски“ беше ощетен – с два не отсъдени червени картона за съперника. Срещу „Славия“ при 4:0 „сините“ вкараха гол от засада и получиха несъществуваща дузпа. Сега и „Септември“ надигна глава. При 0:0 имаше игра с ръка на защитник точно пред голлинията. Можем да приемем, че положението ев любимата графа „50 на 50“. Там съдията решава, макар че топката летеше в мрежата, а „синият“ бранител не бе близо до изпълнителя на удара. През второто полувреме при 1:0 обаче имаше чисто положение за дузпа след внимателно преглеждане на видеозаписите. Баскетболният треньор Константин Папазов, който обяви старт на всенародно „синьо“ въстание срещу съдийския произвол срещу „Левски“, не бе на трибуните и нямаше как да коментира ситуациите.", "date": "2017.09.16", "title": " Реферска главоблъсканица на „Герена“"}
{"url": "https://trud.bg/%d0%bf%d0%be%d0%b6%d0%b0%d1%80%d0%bd%d0%b8%d0%ba%d0%b0%d1%80%d0%b8-%d0%b4%d0%be%d1%81%d1%82%d0%b0%d0%b2%d1%8f%d1%82-%d0%b2%d0%be%d0%b4%d0%b0-%d0%b2-%d0%b3%d0%be%d1%80%d0%bd%d0%b0-%d0%be%d1%80%d1%8f/", "text": "Три водоноски осигуряват от Сектор „Специализирани оперативни дейности“ при РДПБЗН – Велико Търново, които да доставят вода за гражданите на Горна Оряховица за дните, докато трае аварийният ремонт на магистралния водопровод. Разпореждането е на директора на пожарната комисар Красимир Кръстев. По една водоноска ще има на паркинга до Летния театър, до Обръщалото в квартал „Пролет“ и на паркинга пред супера срещу болницата. Водата, която ще осигурят водоноските е годна за пиене.  След изпразването й, ще се зареждат нови количества.  Началникът на ВиК „Йовковци“ за район Горна Оряховица Никола Дамянов съобщи, че работата по отстраняване на голямата авария на магистралния водопровод продължава.  „Надяваме се до 24 часа в неделя да можем да пуснем водата“, допълни Дамянов.", "date": "2017.09.16", "title": " Пожарникари доставят вода в Горна Оряховица заради вик-авария"}
{"url": "https://trud.bg/%d1%82%d1%80%d1%8a%d0%b3%d0%b2%d0%b0-%d0%b8%d0%bd%d0%b8%d1%86%d0%b8%d0%b0%d1%82%d0%b8%d0%b2%d0%b0-%d0%b7%d0%b0-%d0%bf%d1%80%d0%be%d0%bc%d1%8f%d0%bd%d0%b0-%d0%b2-%d0%b7%d0%b0%d0%ba%d0%be%d0%bd%d0%b0/", "text": "Децата до 18 години на починали олимпийски медалисти, да получават месечните им пожизнени пенсии. За това ще настоява парламентарната група на ГЕРБ, която пое инициативата да внесе предложение за промяна в Закона за физическото възпитание и спорта.  Реакцията е след гражданско искане за подпомагане на децата на олимпийските ни призьори в щангите Величко Чолаков и Милен Добрев, които починаха едва на 35 г. На игрите Атина 2004 с титла ликува Добрев, а Чолаков взе бронз и засега е единственият наш щангист с отличие в тежка категория от подобен форум.  Промените ще бъдат внесени в Народното събрание в началото на следващата седмица.", "date": "2017.09.16", "title": " Тръгва инициатива за промяна в закона за олимпийските пенсии"}
{"url": "https://trud.bg/%d1%82%d0%be%d0%bd%d0%b5%d0%b2-%d1%81%d0%b5-%d0%b2%d1%8a%d1%80%d0%bd%d0%b0-%d0%ba%d1%80%d0%be%d1%82%d0%be%d0%bd%d0%b5-%d0%bd%d0%b5-%d1%81%d0%bf%d1%8a%d0%bd%d0%b0-%d0%b8/", "text": "Александър Тонев се завърна в състава на „Кротоне“ след контузия и отборът не успя да спъне „Интер“. На свой терен малкият тим загуби с 0:2, а българският национал игра цял мач. Досега „Кротоне“ има само една точка от четири мача, а с новите китайски собственици „Интер“ се гордее с пълен актив. Тонев имаше 62 процента точни пасове, стреля четири пъти по посока на вратата, а два от ударите бяха точни. В 82-ата минута словенецът Милан Скриниар откри резултата. А съвсем накрая се разписа и Иван Перишич. В същото време Ивайло Чочев влезе само за няколко секунди в тима на „Палермо“. В мач от Серия Б изпадналият от елита отбор завърши 1:1 като гост на „Фоджа“.", "date": "2017.09.16", "title": " Тонев се върна, „Кротоне“ не спъна „Интер“"}
{"url": "https://trud.bg/%d0%bb%d1%8e%d0%b1%d0%b8%d1%82%d0%b5%d0%bb%d0%ba%d0%b0-%d0%be%d1%86%d0%b5%d0%bb%d1%8f-%d0%b2-%d0%bb%d0%b0%d0%bc%d0%b0%d0%bd%d1%88%d0%b0-%d1%81%d0%bb%d0%b5%d0%b4-20-%d1%87%d0%b0%d1%81%d0%b0/", "text": "Да преплупаваш Ламанша не е нещо необичайно. Почти 2000 ентусиасти са покорили пролива между Франция и Англия. А през 2007-а Петър Стойчев преодоля необичайното трасе от 38,43 км и го направи със световен рекорд – 6:57,50 ч, като стана първия в историята, паднал под 7 часа.  Българинът обаче е от многото професионални спортисти, подложили се на подобно изпитание. Зад гърба си той има и злато от световното на 25 км в Шанхай 2011, многократен носител е и на световната купа по плувен маратон. Преди дни обаче 32-годишната рускиня стана едва четвъртата жена, покорила протока. Необичайното при нея, е че е любителка. А постижението й доказва, че няма граница за човешките възможности. Едва на 19 години Татяна Квасова се е научила да плува и то в сибирските езера. Детската й мечта била да преодолее Ламанша, но едва преди три години тръгва да я сбъдва. И сама събира пари за тренировка. А когато се премества от родния си град   Новокузнецк, за да следва в университета в Челябинск, тогава научала и за различните стилове в плуването. После се свързва с отбора „Шри Чинмой“, който се занимава с маратонските инициативи. И така приказката за Татяна започва. „Влюбих се в Ламанша още от първия път, когато го видях – признава Квасова. – Чувствах, сякаш можех да живея там, все едно е мой дом.“  И признава, че студът изобщо не я изплашил. Все пак е сибирячка. Но се наложило да прави специална подготовка, за да понесе температурите от 15-18 градуса на водата и скоростта на течението, което може да достигне до 3 км/ч. „Цяла година вземах леден душ и ходих зимата с тениска и сандали, а минувачите ме мислеха за луда – разказва с усмивка момичето. – Освен това трябваше да натрупам килограми. Започнах да ям тлъсто, сладко, макарони с масло всеки ден. Когато плуваш дълги дистанции, само с една тренировка всичко това се стопява автоматично.“ Квасова признава, че е очаквала да мине дистанцията за 20 часа без прекъсване. И дори е тренирала за това, като е бягала маратон 13 часа и плувала 25 км в басейна. Почти за толкова Татяна преодолява пролива – 20 часа и 13 минути.  „За да преплуваш Ламанша 80 процента ти е в главата, останалото е физика – казва сибирячката. – Както се настроиш, така и ще преодолееш дистанцията. Научих се, докато съм във водата да медитирам и това много ми помогна.“ На финала Квасова излиза от водата спокойна, макар че краката й се огъват. А когато сяда в съпровождащата я лодка е обхваната от ужас. Наоколо гъмжи от медузи, тюлени и делфини, от които Татяна се бои до смърт. „Едва накрая разбрах, че тези водни обитатели са ме съпровождали по цялото трасе – разказва момичето. – Кошмар. Бях се намазала със специална животинска мазнина. Явно ме бяха взели от своята порода и не ме докоснаха изобщо.“ Сега мечтата на момичето от Сибир е да се научи да плува професионално и да може да развива висока скорост във водата. Едва после ще мисли за други стартове.", "date": "2017.09.16", "title": " Любителка оцеля в Ламанша след 20 часа"}
{"url": "https://trud.bg/%d0%b4%d0%b6%d0%b5%d0%b9%d0%bd-%d1%84%d0%be%d0%bd%d0%b4%d0%b0-%d0%bb%d0%b5%d0%b3%d0%b5%d0%bd%d0%b4%d0%b0-%d1%81-%d1%82%d1%8a%d0%bc%d0%bd%d0%be-%d0%bc%d0%b8%d0%bd%d0%b0%d0%bb%d0%be/", "text": "На 79 години иконичната актриса, модел, социална активистка и фитнес гуру Джейн Фонда отново се събра с Робърт Редфорд за филма „Душите ни през нощта“, който излезе точно 50 години след премиерата на общата им класика „Боса в парка“. Двамата отпразнуваха юбилея и новото си партньорство на приключилия наскоро фестивал във Венеция, а Фонда се превърна в неофициална кралица на събитието. Дъщерята на Хенри Фонда остарява красиво и продължава да бъде активна в киното, телевизията и политиката. Но мрачното минало на крайнолеви залитания през 60-те и 70-те, кулминирали в подкрепа за терористи и комунисти и открита враждебност срещу САЩ – нейната родина, която я направи звезда и милионерка, продължава да витае като черен облак над главата на Фонда. Преди години тя най-накрая се извини за предателството, което извърши с посещението си в Ханой по време на войната във Виетнам през 1972-а. Тогава тя – вече утвърдена крайнолява активистка и протестърка – отиде на гости на комунистите в Северен Виетнам и стана лице на анти-американската пропаганда. Тогава Фонда участва в радио предаване в подкрепа на комунистите, обижда американските военнопленници, пее комунистическа песен заедно с войниците на Виет Конг и накрая се снима усмихната върху зенитно оръдие, използвано за сваляне на американски летателни машини. Цялата визита на Джейн Фонда отеква със скандал в САЩ, но фотографията с оръдието е третирана като национално предателство от много ветерани, вдъхновява прякора “Ханой Джейн” и завинаги очерня репутацията на звездата. Четири десетилетия след огромния си гаф, тя се извини на всички военнослужещи на Америка и на техните семейства и сподели, че ще занесе бремето на тогавашното си временно безрасъдство в гроба. Въпреки това повечето военни продължават да ненавиждат Фонда, а преди години един ветеран от Виетнам изпплю тютюн за дъвчене в лицето на актрисата по време на литературно събитие за представянето на нейната автобиография. Други тежки левичарски изцепки от хипи годините на Фонда са откритата подкрепа за терористичната организация “Черните пантери” и признанието, че съжалява, че не била правила секс с Че Гевара. Извън тези скандални прояви, тя е една от най-красивите и интригуващи звезди на Холивуд, потомка на великия Хенри Фонда. Джейн прави успешна моделска кариера, а през 60-те става секс-икона и екранна суперзвезда с филми като “Барбарела” и “Кет Балу”. През 70-те Джейн разширява своя актьорски диапазон и от звезда в комедии и фантастики става сериозна драматична актриса и дори печели две награди “Оскар” – за Klute и Coming Home. След общо 7 номинации за наградата на Академията до края на 80-те тя решава постепенно да се оттегли от филмите и става фитнес гуру и експерт по тв аеробика. Джейн Фонда създава много видеокасети с упражнения по аеробика, основава своя собствена школа и публикува книги. От хоби това се превръща във втора кариера за нея. През април 1991 Джейн Фонда се отказва от професионалната си кариера и обявява, че няма да се снима повече във филми. Тя взима това решение след женитбата си за Тед Търнър, за да се отдаде изцяло на семейството. След развода си през 2001-а обаче тя се впуска отново в киното, а с това се завърнаха и протестите на ветерани на събития и премиери с нейно участие.   На 5 април 2005 година излиза и автобиографичната книга на Джейн Фонда “Животът ми дотук” (My Life So Far). В книгата тя разделя живота си на 3 части от по 30 години и обявява, че последната трета ще бъде най-значимата и тази, с която хората ще я запомнят. Книгата получава топли и ласкави отзиви в Ел Ей Таймс и в Ню Йорк Таймс, но е критикувана в консервативните среди, които никога няма да простаят на Фонда предателството през 70-те години на миналия век.   За мен беше невероятно приятно изживяване да се съберем отново с Джейн за “Душите ни в нощта”. Филмът беше хубав повод да си припомним миналото, а премиерата на международния фестивал във Венеция се превърна в истински празник. А Джейн е нещо специално и великолепно. Една от най-качествените актриси на Холивуд с огромен талант и сърце.   Джейн Фонда е достойна екранна наследничка на своя велик баща – Хенри Фонда. През 60-те тя стана символ на цяла една естетическа епоха, а ролите в “Барбарела” и “Кет Балу” я превърнаха в американска екранна икона. После се доказа и като сериозна актриса за драми и спечели две награди “Оскар” плюс много номинации. Джейн е твърде важна част от историята на американското кино и аз се радвам, че тя продължава да се снима и да играе на високо ниво.   Джейн Фонда е национален предател и винаги ще бъде национален предател. Извинението – след 40 години на наглост и безочие – че се е снимала на оръдието на комунистите от Виет Конг не значи нищо, защото тя не се извини, че стана инструмент на най-долнопробната анти-американска пропаганда и причини огромна болка на милиони американци с предателското си поведение. Тя е част от епохата на крайнолеви, радикализирани знаменитости и активисти, които срамно атакуваха страната и системата, която им донесе толкова много лукс и охолство.", "date": "2017.09.16", "title": " Джейн Фонда – Легенда с тъмно минало"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba-%d0%bd%d0%b0%d0%bf%d1%80%d0%b5%d0%b4%d0%b2%d0%b0-%d1%80%d0%b0%d0%b7%d1%88%d0%b8%d1%80%d0%b5%d0%bd%d0%b8%d0%b5%d1%82%d0%be-%d0%bd%d0%b0-%d1%81%d0%be/", "text": "Напредъкът на строителните дейности по най-новото разширение на метрото от „Овча купел“ до „Горна баня“ показват от птичи поглед кадри заснети с дрон от skysckapercity.com Строителството на новата отсечка започна преди два месеца. Разширението на метрото по третия лъч ще позволи бързото превозване на 130 000 пътници на ден. Новата отсечка ще започва от улица „Житница“ в „Красно село“, ще минава през квартал „Овча купел“ и ще стига до Околовръстното шосе, жп линията София-Перник и квартал „Горна баня“. Там ще бъде изградена малка гара, от която ще се извършва връзка с влаковете. Ще бъде израден и етажен буферен паркинг. Новост е и, че всички спирки на метрото от третата линия ще бъдат със стъклени прегради. Част от влакчетата от ново поколение ще работят без машинист. Прогнозното натоварване на всички 12 нови метростанции от третия лъч е 130 000 пътници. Срокът за пускане е 2019-та година.", "date": "2017.09.16", "title": " Вижте как напредва разширението на софийското метро от „Овча купел“ към „Горна баня“(ВИДЕО)"}
{"url": "https://trud.bg/%d1%80%d0%b5%d0%b0%d0%bb-%d0%b8-%d1%8e%d0%bd%d0%b0%d0%b9%d1%82%d0%b5%d0%b4-%d0%b0%d1%82%d0%b0%d0%ba%d1%83%d0%b2%d0%b0%d1%82-%d0%b1%d0%b0%d0%b9%d0%b5%d1%80/", "text": "„", "date": "2017.09.16", "title": " “Реал“ и „Юнайтед“ атакуват „Байерн“"}
{"url": "https://trud.bg/%d0%ba%d0%b8%d0%bc-%d1%87%d0%b5%d0%bd-%d1%83%d0%bd-%d1%86%d0%b5%d0%bb%d1%82%d0%b0-%d0%b5-%d0%b4%d0%b0-%d1%83%d1%81%d1%82%d0%b0%d0%bd%d0%be%d0%b2%d0%b8%d0%bc-%d1%80%d0%b0%d0%b2%d0%bd%d0%be/", "text": "Целта на Северна Корея е да установи равновесие с военните сили на САЩ и да накара американските политици да не смеят да говорят за военни опции, заяви Ким Чен-Ун, цитиран от местната агенция КЦТА, предаде  . Официалното съобщение идва ден след като севернокорейският лидер Ким Чен-Ун издаде заповед за  , която прелетя над Япония. В съобщението се казва още, че КНДР ще завърши ядрената си програма, въпреки наложените санкции. „Въпреки безкрайните международни санкции страната почти успя да изгради ядрените си сили”, заяви Ким Чен-Ун. В изявлението си той призовава за общодържавни усилия, за да може Северна Корея да постигне целта си да се сдобие с „възможности за ядрен контраудар, с който САЩ да не могат да се справят”. В отговор на това съобщение САЩ отправиха предупреждение за прибягване към военни варианти, като по този начин дадоха да се разбере, че търпението им за дипломация се изчерпва. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.16", "title": " Ким Чен-Ун: Целта е да установим „равновесие” с военните сили на САЩ"}
{"url": "https://trud.bg/%d0%bf%d1%83%d1%81%d0%ba%d0%b0%d1%82-%d0%bc%d0%b0%d0%b3%d0%b8%d1%81%d1%82%d1%80%d0%b0%d0%bb%d0%b0%d1%82%d0%b0-%d0%be%d1%82-%d0%b3%d1%80%d0%b0%d0%bd%d0%b8%d1%86%d0%b0%d1%82%d0%b0-%d0%b4%d0%be-%d0%bf/", "text": "Пускат магистралата от българо-сръбската граница до Пирот. С новия участък ще бъде почти готова магистрала А10, от Димитровград до Ниш. Остават довършителни работи в сложния участък между Пирот и Ниш, в клисурата по поречието на река Нишава. Със завършването на новия участък, пътуващите за Европа ще имат магистрала пред себе си от сръбския град Димитровград до Ламанша. За модернизация на тесния участък между „Калотина” и Драгоман беше обявена обществена поръчка преди три дни. Очаква се пътят да бъде готов след 852 дни. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.16", "title": " Пускат магистралата от границата до Пирот"}
{"url": "https://trud.bg/%d0%b8%d0%bd%d0%b6-%d0%b8%d0%b2%d0%b0%d0%bd-%d0%b1%d0%be%d0%b9%d0%ba%d0%be%d0%b2-%d0%b8%d0%b7%d0%bf%d1%8a%d0%bb%d0%bd%d0%b8%d1%82%d0%b5%d0%bb%d0%b5%d0%bd-%d0%b4%d0%b8%d1%80%d0%b5%d0%ba%d1%82%d0%be/", "text": "– Трудно е да се даде конкретен отговор, но е ясно, че забавянето на проекта ще е по-малко, след като промените в Закона за опазване на околната среда, на които президентът Румен Радев наложи вето, бяха приети повторно от Народното събрание в четвъртък. Първо ще има обжалване от едни еколози, които от години правят всичко възможно да спират важни инвестиционни проекти в България. Те пишат писма до членовете на комитета на Бернската конвенция (б.а Конвенцията за опазване на дивата природа и природните местообитания) за какво ли не. Но Бернската конвенция не е инструмент за натиск над правителството или Европейската комисия, както се заявява в някои съобщения на същите екоактивисти, а инструмент за опазване на биоразнообразието. След това следват сложни тръжни процедури, инженеринг и проектиране и ако не стане нещо извънредно, може би лятото на 2018 година трябва да има избран изпълнителен за строителството. – Магистрала “Струма” трябва да бъде въведена в експлоатация до края на 2022 година. – Това не е първото обсъждане по тази тема, знаете предлагат се пет варианта за трасе. Но това е най-компромисният вариант от гледна точка на екология, финанси и социална политика. Знаете, че пътят през Кресненското дефиле е един от най-смъртоносните и е нормално да има висока активност от страна на местното население. Има доста въпроси от бизнеса, от жителите за начина по който минава трасето през Крупник и т.н. Някои се притесняват, че трябва да се пресича магистралата, други, че не могат да развиват семейния си бизнес, а всички тези въпроси са предвидени и за тях има решение. Източният вариант предвижда два големи пътни възела на входа и на изхода на Симитли и Кресна. Ще има и обособени търговски зони, което е изключително важно за местния бизнес. Това беше един от проблемите, а вторият беше хората да могат да пресичат магистралата и да си стигат до нивите, за което предвидихме 5 пътни връзки. Обърнахме се за експертиза и към водеща европейска компания, която изготви доста сериозен доклад и в него се препоръчва едно такова минаване през планината като най-добро. Представили сме доклада, който е 800 страници, на отговорните институции. В документа се посочва, че с източния вариант се минимизират щетите, а дълъг тунел е невъзможен. – Ако пак започнат безкрайни обжалвания, опасността България да загуби пари не е най-големият проблем. По-страшно е, че колкото повече се бави новата магистрала, толкова повече животи ще изгубим. Основният пътникопоток към Гърция минава оттам, затова е нужно относително бързо решение, а единственото възможно вече е Източният вариант Г10,50, който е и най-приемлив като цена, всички други са по-скъпи, а парите няма от къде да дойдат. Повече от 3 години имаше задълбочена работа по вариант с тунел, много учени и европейски геолози го проучваха, но с дълъг тунел не става, не издържа на екология, има и много рискове, и цената е непосилна. – Мит е, че сме противници на еколозите. Говоря за тези, които наистина изпълняват задълженията си, а не рекетьорите, зад които прозират корпоративни интереси. – Там имаше проблем с обходния път, пак по екологични съображения се обжалваше, а проектът се забави две години. Сега се работи и скоро обходният път ще бъде готов. Относно тунела – за него има проект, но остава да се намери финансиране. Тук може би най-подходящо е публично-частно партньорство, защото пари от Брюксел няма. Вариант е и финансиране от бюджета, разбира се. – В момента има два проекта в развитие – работи се по участъка Ябланица – Боаза, а този от Белокопитово до Търговище се обжалва. Трябва да се допроектира участъкът Плевен – Търново и нататък няма нищо – нито проект, нито има близки планове за финансиране. Ако се осъществи трансграничната връзка с Гърция, районите на Варна и Русе ще се оживят, защото ще има транспортна връзка между две пристанища. Тази връзка е важна, защото ще се заобиколи Босфора и ще се направи връзка към Иран. – Тя засега остава по-назад като реализация, основният път, за който има проект, е Русе-Бяла. Факт е, че в Европа само България не е свързана със съседите си с истински транспортни коридори – нито с Гърция, нито с Македония или Сърбия, и с Румъния не сме добре свързани, сега се говори за трети мост над Русе. Само с Турция нещата са малко по-добре. – Можем да говорим за подем в строителството през тази година, но имам сериозно притеснение за следващите години по отношение на кадрите, тъй като ще излязат доста търгове и ще има доста работа, а няма квалифицирана работната ръка. – От България изтекоха много кадри, нещата наистина са тежки. Може да говорим за внос на работници от Украйна и Молдова, но това не е такъв ресурс, който да запълни нуждите на бизнеса. Скоро ще ни трябват над 10 000 технически ръководители. – Има огромно несъответствие между Закона за устройство на територията (ЗУТ) и квалификацията, която получават кадрите в строителството. Според закона те трябва да имат 4 годишно професионално обучение, а такова липсва от 20 години. Почти цялото строителство е механизирано, искат се сериозни квалификации, а обучение няма. Темата е толкова сериозна, че можем да говорим с часове. – И сега има норматив до колко етажа е позволен стиропорът, а след това да се използва каменна вата. Има ги нормативите и те се спазват, остава усещането ,че целият този шум, който се вдигна за качество, горимост и сертификати, е на конкурентна основа. – При санирането въпросът за съжаление много се политизира. Вие знаете как тръгна всичко, първо плашиха хората, че ще плащат сами, после, че ще им вземат къщите. След това пуснаха слухове, че едва ли не ще падат блокове. Проблем с некачествената работа разбира се, че има, но той е минимален, това са единични случаи от тези над 700 обновени блока. В бранша има и фирми, които не могат да постигнат кой знае какво качество, но проблемът със сивия сектор мисля, че сме го решили окончателно с Централния професионален регистър на строителя, в който вписаните фирми отговарят на определени стандарти и законови норми. Строителството е най-регламентираният сектор в България, въпросът е да се спазват правилата. Ние следим тенденциите, трябва да ви кажа, че намалява сивият сектор, дисциплинират се и кметовете, които са основните заявители на обществените поръчки, хората търсят качество, а не искат да претупват обектите. Нещата са на път да се регулират и да станат като в цяла Европа, където сивият сектор е 10-15%. – Тол системата е задължителна за България, тъй като цяла Европа в това отношение върви към уеднаквяване на процесите. Принципът е много справедлив – който ползва – плаща, който руши – плаща. Тя ще бъде базирана на GPS система и хората няма да виждат бариери, входове и изходи от магистрали, каквито теории се развиха в общественото пространство. България и Румъния са страните с най-евтини такси за транзитно преминаване на камионите. Ние изостанахме много в годините и това трябва да бъде поправено, защото всички искаме хубави и поддържани пътища. Трябва обаче да се каже каква ще бъде средната цена за преминаването.   Инж. Иван Бойков е изпълнителен директор на Камарата на строителите в България. Участва активно в работата на Европейската федерация на строителната индустия (ФИЕК). През 2014 г. е избран за замeстник-председател на Конфедерацията на работодателите и индустриалците в България. Той е завършил Техническия университет в София. От 1997 до 2001 г. е народен представител и член на комисиите по индустриална политика и по опазване на околната среда. Като такъв е участвал в разработването на над 30 законопроекта в посочените области. Заемал е редица отговорни постове през годините: изпълнителен директор на Българската браншова камара “Пътища”, председател на Надзорния съвет на НОИ, заместник-председател на Управителния съвет на Асоциацията на индустриалния капитал в България. Владее английски, немски и руски език.", "date": "2017.09.16", "title": " Инж. Иван Бойков, изпълнителен директор на Камарата на строителите в България, пред „Труд“: Източният вариант е най-доброто решение за “Струма”\t\t\t"}
{"url": "https://trud.bg/%d1%87%d0%be%d0%b2%d0%b5%d0%ba-%d0%b7%d0%b0%d0%b3%d0%b8%d0%bd%d0%b0-%d0%b4%d1%80%d1%83%d0%b3%d0%b8-%d1%82%d1%80%d0%b8%d0%bc%d0%b0-%d1%81%d0%b0-%d1%80%d0%b0%d0%bd%d0%b5%d0%bd%d0%b8-%d1%81%d0%bb%d0%b5/", "text": "Един човек загина, а други трима са ранени, след като мъж откри огън пред дискотека на открито в Берлин, обяви германската полиция в своя туитър акаунт. По данни на полицейските власти инцидентът е станал в квартал „Хоеншьонхаузен“, където се намира затворът на бившата служба ЩАЗИ, превърнат днес в исторически музей. Причините за случилото се все още се изясняват. По първоначална информация стрелбата е била предшествана от спор между няколко души. Полицията е отцепила местопрестъплението. Води се разследване, като към момента полицията няма данни за самоличността или произхода на участниците в инцидента.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.16", "title": " Човек загина, други трима са ранени след стрелба пред дискотека в Берлин"}
{"url": "https://trud.bg/%d1%81-12-%d0%bc%d0%bb%d0%bd-%d0%bb%d0%b5%d0%b2%d0%b0-%d0%b8%d0%b7%d0%b2%d0%b5%d0%b6%d0%b4%d0%b0%d1%82-%d1%82%d1%80%d0%b0%d0%bd%d0%b7%d0%b8%d1%82%d0%bd%d0%b8%d1%8f-%d1%82%d1%80%d0%b0%d1%84%d0%b8/", "text": "Възможността за изграждане на пътна връзка „Асеновграско шосе” – пътен възел „Скобелева майка” – автомагистрала „Тракия“ обсъдиха на извънредна работна среща в събота министър-председателят Бойко Борисов, кметът на Пловдив инж. Иван Тотев, областният управител Здравко Димитров и кметът на Асеновград Емил Караиванов. Премиерът пристигна на изненадваща инспекция на ремонта на пътя Асеновград – Пловдив и по време на нея се запозна с проекта за изграждането на нов четирилентов път, който ще изведе изцяло транзитния трафик и движението на тежкотоварните автомобили извън града под тепетата. Новият път ще свърже пътен възел „Скобелева майка” с „Асеновградско шосе”, а според специалистите реализацията на този инфраструктурен проект от малко над 6 километра ще струва над 12 млн.лв., като на първо време може да се направи едно платно с две ленти за 6-7 млн.лв. „Ще направим необходимите финансови разчети и смятам, че този проект е напълно осъществим”, коментира Бойко Борисов, който бе посрещнат от губернатора на Пловдив Здравко Димитров и градоначалника под тепетата Иван Тотев. Преди да стартира удължението на Околовръстния път на Пловдив от „Асеновградско шосе” до „Скобелева майка”, трябва да се извършат съответните отчуждителни процедури на земеделските площи. По време на инспекцията на премиера Бойко Борисов стана ясно още, че работата по удвояването на пътя Асеновград – Пловдив върви много добре и с изпреварващи темпове, като се очаква да приключи още до края на тази година. „Във вторник ще започне полагането на асфалта на новото платно, като асфалтирането ще тръгне от Асеновград”, съобщи Юлиян Инджов, собственик на фирмата изпълнител „ИСА 2000”. „Строежът на пътя Пловдив-Асеновград върви с добри темпове. Като направиш нещо ново веднага се вижда старото, ненаправено. Околовръстното шосе е на повече от 40 години, а Пловдив е от градовете с най-голям икономически растеж и бизнесът, и износът с тировете е огромен. Осигуряването на кръговото кръстовище на „Асеновградско шосе” и връзката с автомагистрала „Тракия” е изключително важно за безопасното преминаване“, коментира премиерът Бойко Борисов. Според кмета на Пловдив Иван Тотев изграждането на тази отсечка не само завършва Околовръстния път, но и решава много градски въпроси от гледна точка на натовареност на трафика, износване на пътна мрежа, така че стартирането на работата по този проект е важно. „Индустриалните зони около града се разраснаха значително и със съществуващото шосе сме осигурени основно в посока запад към София и интермодалния терминал. Но в посока изток – Бургас,  и на север Варна, Шумен и Велико Търново движението минава през града, тъй като е най-удобния маршрут. Прекрасно е, че заедно с премиера търсим решение на общите проблеми на града и както той спомена Пловдив е един от градовете, който генерира значителна част от БВП на страната “, заяви градоначалникът под тепетата Иван Тотев. Асеновградско шосе е с доста интензивен трафик, като по данни на АПИ през него на денонощие преминават близо 24 000 автомобила, което го прави най-натоварения път след автомагистрала „Тракия“. Без изграждането на този пътен възел – Околовръстно шосе – Скобелева майка и без изграждането на източната връзка, движението ще бъде насочено като във фуния и вместо да го подобрим, ще го усложним“, обясни и Юлиян Инджов, собственик на фирмата изпълнител „Иса 2000“. По думите му бързо трябва да се проектират локалните платна за движение и достъп до предприятията, за да може хората, които работят в Тракия икономическа зона, да имат стигат по-лесно и бързо до производствените компании, разположени по оста Пловдив-Асеновград.", "date": "2017.09.16", "title": " С 12 млн. лева извеждат транзитния трафик извън Пловдив\t\t\t"}
{"url": "https://trud.bg/%d0%b7%d0%b0%d0%b4%d0%b0%d0%b2%d0%b0-%d1%81%d0%b5-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8-%d1%84%d0%b8%d0%bd%d0%b0%d0%bb-%d0%b2-%d0%bb%d0%b0%d1%81-%d0%b2%d0%b5%d0%b3%d0%b0%d1%81/", "text": "Български финал се задава на тенис турнира в Лас Вегас. Националки за „Фед къп“ са на крачка от решителния сблъсък, а надпреварата е с награден фонд 60 000 долара. По-тежък полуфинал изигра Елица Костова, която се нуждаеше от три сета, за да елиминира представителката на домакините Мартина Матеаш. След маратонски мач, продължил 3 часа и 32 минути нашето момиче се поздрави с успеха – 4:6, 6:2, 7:6. Следващата съперничка на Елица ще е словачката Анна Шмидилова. Сесил Каратанчева пък се справи с лидерката в схемата Луиза Чирико  А шведската тенисистка Юхана Ларшон призна, че е с различна сексуална ориентация в телевизионно предаване. „Пазех тайната две години, заради спонсорите ми – призна скандинавката, която е 80-та в световната ранглиста. – Страхувах се от тяхната реакция.“ Ларшон разбрала късно, че е лесбийка, защото е била фокусирана върху тениса и не обръщала внимание на останалите емоции. „Реакцията на майка ми беше невероятна – продължи Ларшон. – Каза ми, че ме обича без значение дали се виждам с жени или не.“", "date": "2017.09.16", "title": " Задава се български финал в Лас Вегас"}
{"url": "https://trud.bg/%d1%80%d0%b0%d0%b9%d1%8a%d0%bd%d0%b5%d1%8a%d1%80-%d0%be%d1%82%d0%bc%d0%b5%d0%bd%d1%8f-40-50-%d0%bf%d0%be%d0%bb%d0%b5%d1%82%d0%b0-%d0%b4%d0%bd%d0%b5%d0%b2%d0%bd%d0%be-%d0%b7%d0%b0/", "text": "Ирландската авиокомпания „Райънеър” съобщи, че ще отменя между 40 и 50 полета дневно през следващите шест седмици до края на октомври, за да подобри точността си, предаде  . Нискотарифната компания посочи, че „нивото на точността й е спаднало с около 80% през първите две седмици на септември заради стачки, неблагоприятни метеорологични условия и задължителните отпуски на пилотите и екипажите. „Райънеър” е изпратила вчера имейли до първите засегнати пътници, които имат право да избират между връщане на парите или отстъпка в цената на билета при смяна на полета. Ако авиокомпанията отменя по 40 полета дневно в следващите 6 седмици при 90% запълнени места, близо 285 хиляди пътувания ще бъдат засегнати, изчислява Ройтерс. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.16", "title": " „Райънеър” отменя 40-50 полета дневно, за да подобри точността си"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d1%82%d1%8a%d1%80%d0%bd%d0%be%d0%b2%d0%be-%d1%81%d0%b5-%d0%b2%d0%ba%d0%bb%d1%8e%d1%87%d0%b8-%d0%b2-%d0%ba%d0%b0%d0%bc%d0%bf%d0%b0%d0%bd%d0%b8%d1%8f/", "text": "Кметът на Велико Търново Даниел Панов и служители в общинската администрация се включиха активно в кампанията „Да изчистим България заедно“. Те събраха над 40 чувала със смет. Почистен бе районът между кварталите „Бузлуджа“ и „Зона В“. „Благодаря на колегите за активното участие в кампанията. Благодаря и на всички великотърновци, които както днес, така и през цялата година опазват градската и околната среда, грижат се за чистотата и облагородяването на пространствата край домовете си“, коментира Даниел Панов. Като част от инициативата „Да изчистим България заедно“ Община Велико Търново осигури за доброволците чували и ръкавици, както и организацията на последващото транспортиране на събраните отпадъци.  ", "date": "2017.09.16", "title": " Кметът на Търново се включи в кампанията „Да изчистим България заедно“"}
{"url": "https://trud.bg/%d1%8e%d0%bd%d0%ba%d0%b5%d1%80-%d0%b0%d0%ba%d0%be-%d0%b8%d0%bc%d0%b0-%d0%b4%d0%b0-%d0%b2-%d0%bf%d0%be%d0%bb%d0%b7%d0%b0-%d0%bd%d0%b0-%d0%ba%d0%b0%d1%82%d0%b0%d0%bb%d1%83%d0%bd%d1%81/", "text": "Председателят на Европейската комисия Жан-Клод Юнкер ще уважи решението на каталунците, ако на референдума на 1 октомври гласуват за независимостта на областта, предаде  „Комисията традиционно не се намесва във вътрешните дебати на която и да е държава, дори и ако те са приемливи демократични дебати. Комисиите на Проди и Барозу, както и моята, винаги сме казвали, че ще обърнем внимание и ще уважим решението на испанския конституционен съд и на испанския парламент. Но е ясно, че ако има „да“ в полза на каталонската независимост, което може да видим, тогава ще уважим този избор“, заяви Юнкер в отговор на журналистически въпрос дали ЕК ще приеме резултат „да“ на референдума, който ще се проведе в Каталония. „Но областта няма да стане страна членка на ЕС в деня след подобно гласуване. Каталуния ще трябва да премине през същите процедури за присъединяване, през които преминаха и другите страни, присъединили се към съюза през 2004 г.“, уточни той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.16", "title": " Юнкер: Ако има „да“ в полза на каталунската независимост, ще уважим този избор"}
{"url": "https://trud.bg/%d1%85%d0%be%d1%81%d0%b5-%d1%81%d0%b5-%d1%83%d1%81%d0%b8%d0%bb%d0%b8-%d0%b4%d0%be-%d1%83%d1%80%d0%b0%d0%b3%d0%b0%d0%bd-%d0%bf%d1%8a%d1%80%d0%b2%d0%b0-%d1%81%d1%82%d0%b5%d0%bf%d0%b5/", "text": "Отслабналият до тропическа буря „Хосе” отново се усили до ураган първа категория, съобщиха от Националния център на САЩ за ураганите. Ветровете са с пориви до 120 км/ч. По данни на метеоролозите Хосе се придвижва на северозапад със скорост от 16 км в час и се очаква да достигне крайбрежието на Ню Джърси вторник или сряда. Възможно е новата стихия да засегне и Ню Йорк. Междувременно тропичната буря „Норма”, която се намира в близост до Мексико, също се усили до ураган първа категория. Според метеоролозите „Норма“ ще достигне до курортната местност Лос Кабос. Скоростта на вятъра достига до 120 км/ч. Очаква се ураганът допълнително да се засили в следващите дни. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.16", "title": " „Хосе” се усили до ураган първа степен"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd-%d1%86%d0%b2%d0%b5%d1%82%d0%b0%d0%bd%d0%be%d0%b2-%d0%b7%d0%b0%d0%ba%d0%be%d0%bd%d0%be%d0%bf%d1%80%d0%be%d0%b5%d0%ba%d1%82%d1%8a%d1%82-%d0%b7%d0%b0-%d1%81%d1%82/", "text": "Най-напред искам да ви благодаря за добрия резултат, който постигнахме на последните парламентарни избори, за да може да се формира това мнозинство, което имаме. Това предоставя повече възможности да се помага на българските общини, като за Каспичан има 250 хил. лв., които не са много, но позволяват да се подобри средата за живот в общината. Най-важното е, че когато държавата е стабилна можем да се възползваме от европейската солидарност. Това е заявил председателят на ПГ на ГЕРБ и заместник-председател на партията Цветан Цветанов по време на среща с членове и симпатизанти в Каспичан, съобщава пресцентъра на ПП ГЕРБ.  В сферата на образованието за образователна инфраструктура – нови салони и нови площадки, по програмата „Региони в растеж“ ще има възможност да се усвоят 560 млн. лв. Акцент от предизборната ни програма е да привлечем всички деца към образователната система. В резултат на усилията на правителството към настоящия момент 3000 деца са върнати и записани в образователната система, коментирал още  Цветанов. Председателят на ПГ на ГЕРБ съобщил още, че тази седмица с участието на общински кметове и народни представители в парламента бе обсъден и представен Законопроект за великите старите столици на България от Първото и Второто българско царство. „Уверен съм, че този период трябва да бъде припомнян, за да можем успешно да покажем богатото си културно-историческо наследство не като поредната туристическа дестинация, а с по-специален акцент върху старите столици. В закона ще бъдат разписани ангажиментите на държавата, за да се подпомогнат тези градове целево и да станат приоритетни обекти на развиващия се туризъм“, заяви още Цветанов пред над 60 членове и симпатизанти на партията.  На срещата са присъствали областният координатор на ПП ГЕРБ – Шумен и кмет на община Шумен Любомир Христов, кметът на Община Каспичан Милена Недева, общинският председател на ПП ГЕРБ – Каспичан Ралица Тодорова и народните представители от ГЕРБ – Шумен д-р Румен Генов и Димитър Александров.", "date": "2017.09.16", "title": " Цветан Цветанов: Законопроектът за старите столици ангажира държавата да подпомага тези градове целево"}
{"url": "https://trud.bg/%d0%bf%d1%80%d0%b5%d0%b4%d0%b8-%d1%81%d1%82%d0%b0%d1%80%d1%82%d0%b0-%d0%bd%d0%b0-%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb%d1%81%d1%82%d0%b2%d0%be%d1%82%d0%be-%d1%81-%d0%bc/", "text": "Съвсем скоро България ще поеме председателството на Съвета на ЕС. Вече са оповестени националните приоритети, предварителната програма и дори мотото на нашето председателство. Гладки текстове, които не могат да компенсират нарастващия брой неизвестни, тежащи върху бъдещето на стария континент. Очевидно е, че Съюзът в настоящия си вид се изчерпва. Неговата реакция на кризи показа недвусмислено, че корабът на обединена Европа е пригоден да плава само в спокойни води и при попътен вятър. Достатъчно е да се сравни растежа на страните от Еврозоната и останалите държави, които все още не са приели единната европейска валута в годините след началото на кризата. По данни на Евростат за изтеклия период от 2009 г. насам реалният БВП в Еврозоната нараства средно с 0,39% годишно, докато средният темп в България, Чехия и Румъния, например, е над два пъти по-голям. През същия период Полша постига 3,03%, а двигателят на европейската икономика – Германия, отчита едва 1,09%. Един от тазгодишните документи за размисъл на ЕК сполучливо обобщава, че тенденциите на сближаване, които се наблюдаваха през началните години на единната валута, се оказаха в известна степен привидни и че кризата от 2007-2008 г. беляза края на тези тенденции. ако успоредно с единната валута Съюзът беше въвел работещи адаптивни механизми, като например гъвкав пазар на труда или бюджетни трансфери, чрез които да се стимулират засегнатите икономики. Такива механизми формално съществуват – свободното движение на хора е една от четирите основни свободи в ЕС, а кохезионният фонд по дефиниция би трябвало да стимулира икономиките на страните с по-ниски доходи и да намали икономическите и социални различия между държавите-членки. Проблемът е, че при сегашните си норми тези механизми изобщо не компенсират отсъствието на гъвкави валутни курсове. Трудовата миграция между страните-членки на ЕС не превишава 0,3% от населението на общността, което е крайно недостатъчно. За сравнение – честотата на мигриращите между отделните щати в САЩ е около 8-10 пъти по-голяма, но Европа няма никакъв шанс да се доближи до тези стойности, тъй като засилването на протекционистичните нагласи сред приемащите страни и нарастващия недостиг на кадри сред държавите-донори ще потискат все по-силно този процес. Още по-щекотлива е чийто обем е меко казано скромен. На всеки спечелени 100 евро европейските граждани плащат средно по 50 под формата на данъци и социални осигуровки, от които само едно евро отива за финансиране на бюджета на ЕС. За сравнение, федералният бюджет на САЩ е над 20% от брутния вътрешен продукт на страната. С други думи, в настоящия си вид Еврозоната е твърде далеч както от добрите практики, така и от идеята за оптимална валутна зона, възприета в икономическата теория. В този смисъл призивите за „повече Европа“ не са просто еврократски лозунги, а отчаяно търсене на варианти за оцеляване, чиято крайна цел не е особено ясна. Въпросът за жизнеспособността на паричния съюз засега няма еднозначен отговор (чешко-словашкият паричен съюз например, се разпадна за по-малко от два месеца, въпреки че имаше по-добри предпоставки за оцеляване), а намирането на приемливи решения с времето става все по-трудно, тъй като противно на декларациите, синхронът между държавите-членки не се подобрява. Разногласията между ядрото и периферията на Съюза с времето се задълбочават, въпреки че всички страни-членки искат едно и също – обединена и по-силна Европа. Просто я разбират по двадесет и седем различни начина. На този фон за България се очертава интересно председателство. Страната ни поема щафетата в момент, в който ЕС прави пореден опит да осъзнае, че в сегашния си вид е тромава, неефективна структура и че начинът, по който се управляват финансите на Съюза не спомага за по-добрата му интеграция. Дори напротив – по-старите страни-членки възприемат с нарастващ неприязън ролята си на донори в европейския бюджет, считайки че това е висока цена за облагите от тяхното членство (сред които притока на квалифицирани кадри от ЦИЕ, свободния достъп до пазарите в региона и практически безусловната подкрепа за външната им политика). Икономиките от периферията, от своя страна, но някои от тях все още намират кураж да се противопоставят на използването на икономически лостове за натиск срещу защитата на техния национален интерес. В опит за изглаждане на разногласията, Съюзът ще направи опит да промени принципите на финансиране. Публикуваният през м.юни т. г. документ за размисъл изобилства от идеи, които би трябвало да оптимизират финансите на общността и да ги поставят на нова, по-солидна основа. Така например, документът предвижда преразглеждане на сегашната система на разпределение на средствата и добавяне нови критерии (свързани с демографските проблеми, безработицата, социалното приобщаване и т.н.), увеличаване на равнищата на националното съфинансиране (с оглед повишаване на ангажираността и отговорността към изразходването на средствата), осигуряване на стимули за подкрепа на структурните реформи, обвързване на отпускането на средства със спазването на принципите на правова държава и т.н.  Основният акцент в текста е идеята за прехвърляне на тежестта от сега използваните грантови схеми към по-слабо популярни финансови инструменти като гаранции, заеми и дялово участие, а в по-дългосрочен план се предвижда провеждане на дебат за пълноправен бюджет на еврозоната с много по-широки цели, повече средства и собствен поток от приходи. Това кореспондира с основната идея в друг документ от същата категория – за задълбочаването на икономическия и паричен съюз. Макар и изпълнени с най-добри намерения, текстовете не дават отговор на един много важен въпрос – между страните-членки, при положение че новият проект недвусмислено залага на идеите за федерализиране на общността, а настроенията срещу тези идеи се засилват. Не по-малко важен е и въпросът с недостига на време. Ремонтът на европейските финанси стартира в период, в който ЕС трябва да посреща нарастващи разходи, свързани с управлението на незаконната миграция, интеграцията на бежанците, сигурността, борбата срещу тероризма и т.н., а с напускането на Великобритания приходите осезаемо ще намалеят. Трети, но не по важност, е въпросът за посоката в която ще се движат оставащите членове на общността. Независимо от добре звучащите слогани и оптимистичния тон в последната реч за състоянието на ЕС, за повечето европейци е ясно, че в настоящия си вид Съюзът не постига голямата си цел – обединението. Може само да се гадае дали новите принципи ще върнат стария континент на пътя към неговото по-добро бъдеще, или просто ЕС ще придобие нова, също толкова неработеща форма.", "date": "2017.09.16", "title": " Преди старта на председателството – с много въпроси и най-добри намерения\t\t\t"}
{"url": "https://trud.bg/%d0%b2%d0%bb%d0%b0%d1%81%d1%82%d0%b8%d1%82%d0%b5-%d0%b2-%d0%b3%d1%8a%d1%80%d1%86%d0%b8%d1%8f-%d0%b7%d0%b0%d1%82%d0%b2%d0%be%d1%80%d0%b8%d1%85%d0%b0-%d0%bf%d0%bb%d0%b0%d0%b6-%d0%ba%d1%80%d0%b0%d0%b9/", "text": "Гръцките власти призоваха местните жители и туристите да избягват посещение на някои от най-популярните плажове край столицата Атина, след като водите край него бяха замърсени от нефтено петно, пише електронното издание  . Забраната важи за повечето от ивицата между пристанищата Пирея и Глифада. Замърсяването е причинено от потънал в края на миналата седмица танкер, носещ на борда си 2,2 хил. тона гориво. Не е ясно колко от него е изтекло, преди водолази да успеят за да запушат пробойната. Малък танкер „Агия Зони 2″ е потънал в неделя при опит да пусне котва край брега на остров Саламина, близо до главното пристанище на Пирея. Плавателният съд транспортирал 2200 тона петрол и 370 тона дизелово гориво. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.16", "title": " Властите в Гърция затвориха плаж край Атина заради замърсяване с нефт"}
