{"url": "https://trud.bg/%d0%ba%d1%83%d0%bf%d1%83%d0%b2%d0%b0%d1%82-%d0%be%d0%bd%d0%bb%d0%b0%d0%b9%d0%bd-%d0%b8-%d0%bc%d0%b0%d1%80%d1%88%d1%80%d1%83%d1%82%d0%bd%d0%b8-%d0%ba%d0%b0%d1%80%d1%82%d0%b8/", "text": "Превозвачите вече могат да закупят онлайн и маршрутна карта от сайта на Националното тол управление bgtoll.bg, съобщиха от пътната агенция. При тази тол услуга превозвачите плащат предварително за изминаването на точно определен маршрут като посочват начална и крайна точка, както и до четири междинни локации по желание. Необходимо е да се посочат още максималното натоварване на превозното средство, емисионния му клас, броя оси и регистрационния му номер, уточняват от ведомството. След коректно въвеждане на данните, системата предоставя на водача подробна информация за платените участъци от пътя и дължимата такса. Превозвачът има 24 часа от часа на активирането на маршрутната карта, за да измине предварително определеното разстояние като следва строго маркираните точки. Задължително се спазва и предварително обявената посока на движение. Услугата може да се плати и онлайн като собствениците на камиони и автобуси трябва да са сигурни, че са въвели правилно данните преди да заплатят, припомнят от агенцията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.06", "title": "\n\t\t\tКупуват онлайн и маршрутни карти\t\t\t"}
{"url": "https://trud.bg/%d0%bf%d0%b5%d1%82%d1%8a%d1%80-%d1%84%d0%b8%d0%bb%d0%b5%d0%b2-%d0%be%d1%82-%d1%82%d1%8a%d1%80%d0%bd%d0%be%d0%b2%d0%be-%d1%80%d1%8a%d0%bd%d1%81-%d1%81%d0%bf%d0%b0%d1%81%d0%b8-%d0%b1%d0%be%d0%b3%d0%be/", "text": "38-годишният Петър Филев прекъсна дългогодишната традиция курсант от Националния военен университет „Васил Левски“ да триумфира с Богоявленския кръст в ръце във Велико Търново. „Стана много случайно. Един приятел ме накара да дойда тук, каза, че съм достатъчно подготвен и мога да се справя. И то взе, че така и стана“, каза минути след като излезе от водата Петър. Той скача за кръста за първи път, почитател е на спорта и е член на прочутото движение „Търново ранс“.“ Над 30 смелчаци влязоха в ледените води на р. Янтра при Владишкия мост днес. Победителят Петър Филев получи парични дарения от Великотърновския митрополит Григорий и кметът на Общината Даниел Панов. За пета поредна година народният представител от ВМРО доц. Милен Михов връчи лична награда на курсант, който е участвал в ритуала, но не е успял да извади кръста. Късметлията беше младши сержант Симеон Симов, втори курс, специалност „Разузнаване”, от Пловдив. Отбелязването на Богоявление в старата столица започна в ранните часове с Велик водосвет и Света литургия, отслужени в катедралния храм „Рождество Бородично“. По-късно пред крепостта Царевец търновският митрополит Григорий освети бойните знамена на НВУ „Васил Левски“ и на структурите на Съюза на офицерите и сержантите от запаса и резерва. Председателят на Общинския съвет Венцислав Спирдонов, ректорът на НВУ „Васил Левски“ полк. Иван Маламов, народни представители, областният управител проф. Любомира Попова, общински съветници, общественици се включиха в празничните прояви.   \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.06", "title": "\n\t\t\tПетър Филев от Търново Рънс спаси Богоявленския кръст в Старата столица\t\t\t"}
{"url": "https://trud.bg/%d0%b3%d1%80%d0%b8%d0%b3%d0%be%d1%80-%d1%81%d0%bc%d0%b5%d0%bd%d0%b8-%d0%bf%d0%b0%d1%80%d1%82%d0%bd%d1%8c%d0%be%d1%80%d0%b0-%d1%81%d0%b8-%d0%bd%d0%b0-%d0%b4%d0%b2%d0%be%d0%b9%d0%ba%d0%b8/", "text": "Григор Димитров заложи на втората ни ракета Димитър Кузманов в мача на двойки срещу Белгия утре от турнира АТП къп. За последно двамата играха в тандем на купа „Дейвис“ през 2013-а, но тогава паднаха от дуета на Финландия. Досега играещият капитана на „лъвовете“ си партнираше с   в Сидни, с когото постигнаха победа и загуба – срещу Великобритания и Молдова. Все пак промяна може да се прави непосредствено преди сблъсъка. Съперници на нашите ще бъдат Сандер Жил и Йоран Флиген. Преди това двамата ще изиграят и двубоите си на сингъл. Кузманов ще спори с Стив Дарси, а Димитров с Давид Гофен, срещу когото има положителен баланс 11:1. Българите са еднолични лидери в групата с две победи и при нов успех ще се класират за четвъртфиналите, където ще играят с домакина Австралия. Двубоят е от 8,30 часа наше време и ще се предава по МАХ Спорт 1. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.06", "title": "\n\t\t\tГригор смени партньора си на двойки\t\t\t"}
{"url": "https://trud.bg/%d0%bd%d0%be%d0%b2%d0%b0%d1%87%d0%ba%d0%be%d0%b2-%d1%81%d0%b5-%d0%b2%d1%8a%d1%80%d0%bd%d0%b0-%d0%b2-%d0%be%d1%82%d0%b1%d0%be%d1%80%d0%b0-%d0%bd%d0%b0-%d0%b1%d0%be%d1%80%d1%86%d0%b8%d1%82%d0%b5-%d1%89/", "text": "Европейският вицешампион от 2017-а Борислав Новачков се върна в отбора на националите по свободна борба. А първата му изява на тепиха ще бъде на турнира „Яшар Догу“ в Истанбул през уикенда. \nБългаринът, който живее в САЩ, прекрати кариера след олимпиадата Рио 2016, където отпадна на старта в кат. до 65 кг. После се пробва в ММА, но през пролетта претърпя поражение при дебюта си във веригата „Балатор“. Оттам започна кариерата на Благой Иванов-Багата. От седмица Новачков е с тима на лагер в Истанбул. А на турнира ще стартира в неговата си категория до 65 кг. В отбора е и Владимир Дубов, световен и европейски вицешампион от 2013-а, който имаше по-дълго почивка през миналия сезон. На турнира ще излязат 8 национали. Класиците, водени от Армен Назарян, пък започнаха лагер в Ереван (Армения) до 17 януари. В тима са 11 борци, сред тях Иво Ангелов, Кирил Милов, Айк Мнацаканян, Тарек Абделслам. Същевременно Елис Гури, №1 в света 2011 г., е новият помощник треньор на отбора. Той обаче остана в София заедно с Бисер Георгиев, за да подготвят останалите момчета. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.06", "title": "\n\t\t\tНовачков се върна в отбора на борците, ще атакува квота\t\t\t"}
{"url": "https://trud.bg/%d0%b8%d1%80%d0%b0%d0%ba-%d1%89%d0%b5-%d0%bd%d0%b0%d0%bc%d0%b0%d0%bb%d1%8f%d0%b2%d0%b0-%d0%bf%d0%be%d1%81%d1%82%d0%b5%d0%bf%d0%b5%d0%bd%d0%bd%d0%be-%d0%b0%d0%bc%d0%b5%d1%80%d0%b8%d0%ba%d0%b0%d0%bd/", "text": "Ирак няма да поиска от САЩ да изтеглят всичките си военни страната незабавно. За целта се изготвя план, който ще предвиди конкретни стъпки за бавно преместване на американските войски от Ирак, заяви военният говорител Абдул Карим Халаф. Той посочи, че „иракското правителство се е подготвило за началото на изтеглянето на американските войски от страната. Дейностите на международната коалиция в Ирак ще бъдат ограничени до консултации, въоръжаване на иракските сили и обучение на военни служители, докато чуждите войски ще се оттеглят. Последните американски въздушни удари са безумие, което прави невъзможно повече да се мълчи“. По-рано президентът на САЩ Доналд Тръмп заплаши Ирак със санкции, след като близкоизточното държава реши да прогони чуждестранни войски, като в същото време той поиска Багдад да плати за авиобазата Балад, която е дом на иракската военновъздушна програма на самолетите F-16 на „Локхийд Мартин“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.06", "title": "\n\t\t\tИрак ще намалява постепенно американското присъствие на територията си\t\t\t"}
{"url": "https://trud.bg/%d0%b2%d1%81%d0%b5-%d0%be%d1%89%d0%b5-%d0%bd%d0%b5-%d0%b5-%d0%b3%d0%be%d1%82%d0%be%d0%b2%d0%b0-%d0%bf%d1%81%d0%b8%d1%85%d0%b8%d0%b0%d1%82%d1%80%d0%b8%d1%87%d0%bd%d0%b0%d1%82%d0%b0-%d0%b5%d0%ba%d1%81/", "text": "32-годишният Дилян Бетев, който в   син Дариел от виадукт в Габрово, е в психиатричната болница към   Ловеч от няколко месеца. Психиатрите там все още не са изготвили своето становище дали мъжът може да носи отговорност за действията си и да застане пред съда. Това съобщиха от Окръжната прокуратура в Габрово, предаде  Зловещото убийство бе извършено в ранната утрин на 3 юли 2019 г. Около 6.30 ч. в дежурната част на Областната дирекция на МВР в Габрово е получено съобщението, че мъж се готви да скочи от виадукта. Към мястото незабавно са насочени екипи на МВР, Спешна помощ, Гражданска защита и пожарна безопасност с готовност за бърза реакция. Близо 3 часа психолог от Института по психология на МВР в Плевен разубеждава Дилян Бетев, когото наричат Дидо, да не скача. След като той се отдръпна от перилата на виадукта, бе задържан. Оказа се, че пристигналите екипи на МВР са открили във водите на река Янтра под моста тялото на 5-годишния му син. Първоначално Бетев   детето си от моста, но след това сменил версията си и настоял, че двамата гледали звездите, когато детето се подхлъзнало и паднало през парапета. Съдът в Габрово остави за постоянно в ареста бащата, а в края на август м.г. той е транспортиран в психиатрията на затворническата болница в Ловеч, за да бъде направената назначената комплексна съдебна психиатрично-психологическа експертиза. „Останалите дейности по досъдебното производство са приключили, проведени са разпити на свидетели, разпитана пред съдия е и майката на момченцето. Чакаме  . Психиатрите в Ловеч обаче настояха за повече време за изготвянето й, тъй като случаят е по-комплициран и мъжът трябва да бъде наблюдаван и да бъде разговаряно с него по-дълго време“, обясни говорителят на Окръжната прокуратура в Габрово прокурор Александър Александров. Ако Дилян Бетев бъде признат за вменяем и бъде изправен пред съда, той може да получи най-тежкото предвидено в закона наказание – „доживотен затвор без право на замяна“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.06", "title": "\n\t\t\tВсе още не е готова психиатричната експертиза на бащата, хвърлил 5-годишния си син от мост в Габрово\t\t\t"}
{"url": "https://trud.bg/%d1%81%d0%b2%d0%b5%d1%82%d0%be%d0%b2%d0%b5%d0%bd-%d1%88%d0%b0%d0%bc%d0%bf%d0%b8%d0%be%d0%bd-%d0%bf%d0%be-%d1%81%d0%b0%d0%bc%d0%b1%d0%be-%d0%be%d0%b3%d0%bb%d0%b0%d0%b2%d0%b8-%d1%81%d0%bf%d0%be%d1%80/", "text": "Борис Борисов, последният световен шампион по самбо на България, е новият директор на държавното спортно училище „Ген. Владимир Стойчев“. То е под юрисдикцията на Министерството на спорта. Борисов, който изкачи световния връх през 2014-а, влезе в длъжност навръх Богоявление. Досега звездата в самбото беше ръководител на  „Спортна академия ЦСКА“, която развива и джудото. „Ще работя върху облика на най-голямото спортно училище в България – каза Борисов. – Искам да има повече световни и европейски шампиони, да има добри учители. Не мога да говоря за материалната база и за състоянието на училището преди да съм започнал същинска работа.“ \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.06", "title": "\n\t\t\tСветовен шампион по самбо оглави спортно училище\t\t\t"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b7%d0%b0%d0%bc%d0%b8%d0%bd%d0%b0%d0%b2%d0%b0-%d0%b7%d0%b0-%d1%86%d0%b5%d1%80%d0%b5%d0%bc%d0%be%d0%bd%d0%b8%d1%8f%d1%82%d0%b0-%d0%bd%d0%b0/", "text": "Премиерът Бойко Борисов заминава за церемонията по откриването на „Турски поток“ в Истанбул, научи „Труд“ от правителствената пресслужба. Поканата за събитието бе отправена към българския министър-председател още на 29 декември, но до днешния следобед не бе решено дали Борисов ще пътува за Турция. На церемонията освен турския президент Реджеп Ердоган ще присъства и руския президент Владимир Путин. След официалната част по откриването е предвидена двустранна среща на българския премиер с турския президент Реджеп Ердоган. Преди да отпътува за Истанбул, Борисов ще приеме в София голяма американска делегация, водена от помощник държавния секретар Дейвид Хейл. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.06", "title": "\n\t\t\tБорисов открива „Турски поток“ с Ердоган и Путин\t\t\t"}
{"url": "https://trud.bg/%d0%b1%d0%be%d0%b8%d0%bd%d0%b3-%d0%be%d1%82%d0%ba%d1%80%d0%b8-%d0%bd%d0%be%d0%b2-%d0%b4%d0%b5%d1%84%d0%b5%d0%ba%d1%82-%d0%b2-%d1%81%d0%b0%d0%bc%d0%be%d0%bb%d0%b5%d1%82%d0%b8-737-%d0%bc%d0%b0%d0%ba/", "text": "Американският самолетостроител „Боинг“ (Boeing) откри нов дефект в 737 МАКС (737 Max) – два прекалено близки един до друг снопа кабели могат да предизвикат катастрофа, съобщава в. „Фигаро“ и БТА. „Боинг“ се надяваше 2020 година да сложи край на неприятностите. Миналият месец обаче компанията извършила вътрешен одит по искане на Федералното управление за авиация на САЩ (ФУА – FAA). По информация на „Ню Йорк таймс“ при новите тестове бил открит нов фабричен дефект: два снопа кабели, позволяващи да се контролира опашката на самолета, се оказали прекалено близо един до друг. Тази аномалия може да предизвика късо съединение, а оттам – катастрофа на самолета. Компанията е уведомила ФУА за това миналия месец. Ако рискът бъде потвърден, конструкторът ще трябва да раздели сноповете кабели в 800 вече произведени самолета 737 МАКС. Компанията ще трябва да провери и дали същият проблем не съществува и при предшествениците на МАКС – общо 6800 самолета 737 Ен Джи (737 NG). „Боинг“ спря производството на 737 МАКС, след като беше установено, че дефект в системата за стабилизиране при полет Ем Си Ей Ес (Maneuvering Characteristics Augmentation System – MCAS) се смята за причина за двете последователни авиокатастрофи със самолети на индонезийската авиокомпания Лайън еър (Lion Air) и на Етиопските авиолинии (Ethiopian Airlines). Полетите с този модел са забранени след двете катастрофи, при които загинаха 346 души. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.06", "title": "\n\t\t\t„Боинг“ откри нов дефект в самолети 737 МАКС \t\t\t"}
{"url": "https://trud.bg/%d0%bd%d0%be%d0%b2-%d1%81%d0%b5%d0%b7%d0%be%d0%bd-%d1%81-%d0%b3%d1%80%d1%8a%d0%b1-%d0%ba%d1%8a%d0%bc-%d0%bf%d0%be%d0%bb%d0%b8%d1%82%d0%b8%d0%ba%d0%b0%d1%82%d0%b0/", "text": "В петък записах за една телевизия коментар, в който прогнозирах, че Близкият изток макар и да е като буре с барут, може да избегне голям конфликт. И ето тук, уважаеми читателю, каква е бедата от предварителния запис. Прибрах се вкъщи и научих за убийството на иранския генерал Сюлеймани. Това все още не значи класическа война, която би ангажирала само Иран и САЩ. Убеден съм също, че президентът Тръмп, ако не е бил подведен, е преследвал две цели като е разрешил убийството: първо – с един ефектен удар показва сила, без да се ангажира с голяма скъпоструваща война, и второ- демонстрира твърдост с оглед на идващите президентски избори. Това обаче, което реално постига е, че без никакво съмнение запалва фитила на терористична война и я пренася не само на територията на страните от Близкия изток, но и в целия свят, включително Европа, а това значи и България. За такава единична акция може би не е необходимо решение на Конгреса, но с оглед на последиците САЩ се оказват въвлечени в конфликт със световни мащаби. Така започва Новата година, уважаеми читатели и зрители, която телевизиите посрещат с нови идеи и нови програми. Обикновено по белия свят новият сезон телевизиите започват с привличането на водещи журналисти от останалите телевизии. За най-голям успех се смята привличането на водещ на централна емисия новини. Това са най-фамозните и скъпоструващи звезди в телевизионния свят. У нас времето между два телевизионни сезона е времето за уволнение на водещите журналисти. Тогава изказваме своите съжаления, без да стигаме до протест или нещо друго. По-късно, по тъжен или радостен повод, отправяме комплименти и мили думи към телевизионните шефове, които са се разправили с колегите ни. Това сме ние. Междувременно Новата година започна и с новината за внезапната смърт на телевизионната бизнес-дама Силва Зурлева. И както обикновено, когато стане дума за някакъв инцидент с известни хора, службите излизат прибързано с някакво нескопосано съобщение, което трябва бързо до успокои общественото мнение. Така и сега, само от един поглед те заключиха, че става дума за случаен инцидент. Така и не се разбра, паднала ли е жената или е починала от масиран инфаркт. И тръгнаха едни слухове… Най-тъпата „услуга” на покойника. И ето с какво ще ни привличат големите телевизии. Би Ти Ви от известно време ни атакува с едни рекламни клипове, които трябва да засилят интереса ни кой ще бъде новият водещ на новото вечерно шоу, което идва на мястото на шоуто на Слави. Интересът и без това е силен. Първо- какво ще представлява самото шоу? Намеква се още от сега, че ще акцентира на смеха и забавата. Но не става ясно на кого ще се смеем? На политиците ли, както сме свикнали от шоуто на Слави? Подозирам, че не. Политика вероятно няма да има под предлог, че в този късен час хората трябва да бъдат само развличани. Нали точно за това упрекваха Слави, че вкарвал политика. Между другото българският зрител има вече представа, че и в САЩ, и във Великобритания, и във Франция, просто във всяка демократична страна с развита телевизия късното вечерно шоу е по един образец с много шеги и скечове по адрес на политиците. Хората по цял свят харесват политиците да бъдат подложени на критичен сарказъм. Подозирам, че новото шоу на Би Ти Ви ще бъде лишено от сатира по два съществени признака- то ще бъде продуцирано от самата телевизия, следователно ще бъде предпазливо, и второ- водещият вероятно ще бъде артист, комик или нещо от този род, което означава, че той няма да си позволява дори импровизации на политическа тема. Дано не съм прав, господи! БиТиВи обещава още и българска романтична комедия. Добре, много добре! Иначе същата телевизия поднови следпразничната си програма с три (3) турски сериала в прайм-тайма. Това като компенсация за няколкото празнични дни, през които бе неудобно да се излъчват. И за привличане на традиционните любители на безспорно добре направените турски сериали. Нова телевизия потвърждава предварителната си заявка и ще излъчва два чисто нови български сериала. Що се отнася до публицистиката, новостите там започнаха с идването на новия собственик. На първо място е новото неделно шоу с водещ Мая Костадинова и с атрактивните разследвания на Васил Иванов. Васил е в стихията си, що се отнася до Мая, тя някак си не успява да овладее и да наложи своя авторски отпечатък върху цялото предаване. Но както бях обещал, коректно е да изчакаме да улегне експеримента и тогава да съдим. БНТ също се намесва в битката за късно вечерно шоу, като то ще се води от Дони. Засега ръководство ограничава промените, за да има цялата програма единен модерен облик. Няма пари, нали? Ами отново да напомня, че преди да получи нови пари, на БНТ трябва да бъде направен външен одит на последните три мандата, за да се знае къде са потъвали парите.   Казана дума, хвърлен камък Преди много години, но не повече от 30, прочетох от непознат за мен автор статия във в. „Култура”. Поканих го в „Панорама” и той стана един от редовните ми участници. Сега е известен по цял свят, канен е често в световни медии. Става дума за Иван Кръстев. Цитирам казаното от него по БНР: „Фактът, че българският министър-председател е на власт почти през последните 10 години, засилва влиянието му както в Европа, така и извън нея”. А ето и самият министър-председател: „Да гледам работници, ми е кеф и психотерапия.” \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.06", "title": "\n\t\t\tНов сезон – с гръб към политиката\t\t\t"}
{"url": "https://trud.bg/%d0%b2%d0%b0%d1%81%d0%b8%d0%bb-%d0%b2%d0%b5%d0%bb%d0%b5%d0%b2-%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb-%d0%bd%d0%b0-%d0%b0%d1%81%d0%be%d1%86%d0%b8%d0%b0%d1%86%d0%b8%d1%8f-2/", "text": "Какви мерки предлагат бизнесът и синдикатите на правителството за решаване на проблемите у нас, разказва пред „Труд“ председателят на една от работодателските организации Васил Велев. Днес предстои нова среща с правителството за обсъждане на 40-те точки, залегнали в националното споразумение. Едни от горещите теми са изплащането на болничните, цената на тока след предстоящата частична либерализация на пазара от 1 юли и какво ще се случи с въглищните ни централи, ако Европа приеме „зелената сделка“, предложена от председателят на ЕК Усула фон дер Лайен. – Г-н Велев, работодателските организации и синдикатите предлагате да се подпише национално тристранно споразумение за реформи през следващата година. Днес предстои нова среща с правителството по темата. Защо е нужно това? \n– Сключването на национални тристранни споразумения е добра европейска практика. Последното подобно споразумение в България беше подписано при втория кабинет на премиера Борисов и се отнасяше за по-тясна област – пенсионната реформа. Сега работодатели и синдикати, след продължителни преговори и взаимни отстъпки и компромиси, успяхме да договорим помежду си, да постигнем съгласие за широк спектър от реформи. Реформи, които смятаме, че трябва да бъдат извършени и които ние бихме подкрепили и защитили. Предстоят преговори с правителството. Нямаме илюзии, че всички наши предложения ще бъдат приети, при това без редакции, но ще убеждаваме правителството в тяхната необходимост. Тези от тях, за които постигнем съгласие и положим подписите си под тях, ще подкрепим енергично, ще участваме активно и ще носим отговорност солидарно. – Какво включват 40-те точки, залегнали в това споразумение? \n– Мерките, които предлагаме, са в четири области: бизнес среда и икономика, енергетика, демография, образование, пазар на труда и трудова миграция, политики за социална защита. Има такива, които не са нови, които се ползват с широка обществена подкрепа и които ние препотвърждаваме като: издигане в национален приоритет встъпването на България в ОИСР, Шенгенското пространство и ERM II; прилагане на общи мерки на държавата и социалните партньори за борба със сивата икономика и недекларирания труд, корупцията, монополизацията и картелизацията; ускорено изграждане на електронното управление. Всички искаме ограничаване на административното регулиране и административния контрол върху стопанската дейност до обществено оправдани граници; въвеждане на обща презумпция за мълчаливо съгласие; мерки за подкрепа и облекчаване на дейността на МСП в съответствие с европейския принцип „Мисли първо за малките“ и „Акта за малкия бизнес“. Нужни са комплекс от мерки срещу демографската катастрофа; по-тясно свързване на образованието, професионалното обучение и квалификацията с нуждите на икономиката и публичния сектор и др. Но има и редица мерки, които не са, или са малко, комуникирани до сега, като oптимизиране на централните бюджетно финансирани министерства и административни структури с прекомерна заетост, с цел освобождаване на човешки ресурс за икономиката, намаляване броя на административните единици чрез ново административно-териториално деление на страната, както и възстановяване на баланса между необходимостта от ускорено икономическо развитие и опазването на околната среда. Отдавна настояваме за промяна във финансирането на висшето образование за насърчаване реализацията в страната чрез кредити за такси и стипендии, които да се поемат от бюджета при ангажимент за работа на завършилите за определен период в България. Предлагаме програма за приобщаване на трайно изолираните от образователния процес и/или пазара на труда лица чрез задължително образование, чрез труд и др., включително принудителни мерки, както и стимули; разширяване функциите на Агенцията по заетостта с цел посредничество за внос на работници и специалисти от трети и др. – Вече казахте, че една от темите са болничните. Какви точно промени предлагате в тази област? Очаквате ли да има съгласие по темата от страна на правителството? \n– Това, за което работодатели и синдикати имаме крехко съгласие на този етап е, че трябва да се изпълни предишно тристранно национално споразумение и да отпадне задължението на предприятията да заплащат обезщетенията за първите три дни на временна неработоспособност, т. е. да се върне старото положение НОИ да заплаща тези (или част от тези) дни. Разбира се, по темата ще има отделно задълбочено обсъждане на база анализ, който ще представи изпълнителната власт и анализите, които ние правим. За нас, работодателите (а вярвам, че и синдикатите това искат) е важно да постигнем съгласие за комплекс от мерки, които да доведат до решително намаляване на злоупотребите. Защото тези кражби придобиват мащаби на епидемия и водят не просто до източване на предприятия и обществени фондове, но и до нарушаване на трудовия ритъм и производствените графици на предприятията и съответно до по-малко производство на стоки и услуги. От там – до по-малко приходи в предприятията и в бюджета на страната и съответно до по-ниски доходи и качество на обществените услуги. – Какви мерки са най-належащи в областта на енергетиката, според вас?  \n– Ние настояваме в кратки срокове, още в първите месеци на 2020 г., да се предприемат следните четири мерки: да се прекрати неправомерната държавна помощ за т. н. американски централи „Ей И Ес – 3С Марица Изток 1“ и „Контур Глобал Марица Изток 3“ и те да се интегрират на пазара на електроенергия. Да се изработи и нотифицира (одобри от ЕК) механизъм и проведе търг за капацитети, в който да участват както централите от маришкия басейн, така и други централи от страната и от чужбина. Да се приемат законови промени, които да осигурят поетапно пълна либерализация и излизането на всички потребители на свободен пазар, като се стартира от 1 юли 2020 г. и да се защитят енергийно бедните в съответствие с европейските изисквания. – Какво ще се случи, ако страната ни не предприеме мерки за въглищните централи и не закъсняхме ли с тях? \n– Трябва като минимум спешно да се разработи национална програма за трансформация на комплекса Марица-Изток и България да се включи в програмата „Въглищни региони в преход“. При съществуващото европейско законодателство и при задаващия се зелен пакт с голяма сигурност може да се каже, че въглищните централи ще бъдат затворени в нула часа на 1 юли 2025 г., тъй като няма да изпълнят по-строгите еко норми, влизащи в сила тогава. Но най-вероятно ще затворят и по-рано, поради непосилните цени за квотите СО2. Цени, които в крайна сметка се диктуват от Еврокомисията, а нейните намерения са ясни. И ако всичко това е вярно, то ние (работодатели, синдикати, правителство) трябва ясно да го съобщим и набележим мерки за управляем и неразрушителен преход. Петнайсетте хиляди работници и специалисти от маришкия басейн лесно ще си намерят работа, предвид острия недостиг на кадри и очертаващата се, по демографски причини, загубата на 200 – 250 хиляди души на пазара на труда за този период в България. Разбира се, трябва да им се помогне и с преквалификация и с вътрешна миграция, ако се налага. По-големият проблем е свързан със заместващите мощности. Става дума за 45% от потреблението на електроенергия у нас. Разбира се, ние имаме резерв от износа на електроенергия, който правим годишно от порядъка на 15% спрямо вътрешното потребление. Индустриалните предприятия започнаха да изграждат свои електроцентрали на базата на възобновяеми източници. Цената на произвежданата по този начин енергия вече е значително по-ниска от борсовата цена. Вероятно и битовите потребители ще последват този пример. Така ще се компенсират още 10-15%. Трябва да се увеличат възможностите на електропреносната мрежа и свързаността ни в Европа за внос на електроенергия. Трябва да се увеличи капацитетът (да се построят нови) помпено-акумулаторни ВЕЦ. Защо да не се върнем с Румъния към проектите на хидро-енергийни комплекси? С тях с един куршум се убиват 4 заека. Те са и ВЕЦ, и мост през Дунава, и корабоплаване през цялата година и мелиорация. И още нещо – България следва да се включи в европейските изследователски програми за нови източници за производство и съхранение на електроенергия. Да, закъсняхме и трябва да наваксваме. Няма да стане от само себе си. Необходими са отговорни решения и координирани усилия. – Вече прогнозирахте по-висока цена на електроенергията в България. С колко очаквате да поскъпне токът за бита, след частичната либерализация на пазара от 1 юли? \n– При първа стъпка от 30% либерализация, поскъпването, причинено от това не очакваме да превиши 3-4%. Което е нищо. Разбира се, трябва да бъдат защитени енергийно бедните. Проблемът, който не се разбира, защото не се обяснява е, че у нас електроенергията за бита е субсидирана за сметка на тази за индустрията. Ние сме единствената страна в ЕС (а може би и в цял свят), където цената на дребно (за бита) е по-ниска от тази на едро (за индустрията). Това е все едно да купувате с камиони на едро краставици за лев килото за магазина си и да ги продавате на дребно за 70 стотинки на хората. Разликата е субсидия. В случая с електроенергията – работниците от индустрията субсидират битовите абонати, като плащат скъп ток за сметка на по-малки заплати. Колкото повече потребява един битов абонат – толкова по-голяма субсидия получава от промишлените работници. По този начин заможните нашенци си топлят басейните с евтин ток, за сметка на доходите на промишлените работници. Т. е. субсидираният евтин ток в крайна сметка облагодетелства богатите. Те потребяват повече, следователно получават по-голяма субсидия. А индустрията губи конкурентоспособност, плаща по-малки заплати. Тук добрата новина, а и една от ползите от еврочленството ни е, че няма да ни оставят да продължим така. Искаме или не искаме ще трябва да либерализираме пазара, т. е. да премахнем това субсидиране. – От синдикатите обявиха, че едно от предложенията в плана е да се връщат в края на годината данъците на хората с най-ниски доходи. Как гледа бизнесът на тази идея?  \n– Първоначалното предложение на синдикатите беше модифицирано и сега, това което подкрепяме и ние, е да се възстановява данък след края на годината, в определен със закон размер, на работници и служители с ниски доходи, съгласно „праг“, определен със закона. Като поетапно, според възможностите на икономиката и бюджета, сумата за възстановяване достигне до такава равна на данъка върху годишната минимална работна заплата, а правоимащите – до заетите с размер на дохода по-малък или равен на максималния осигурителен доход. – Какви други социални мерки предвижда планът? \n– Стартиране на мащабна реформа в регулирането на системата за социално подпомагане, чрез която да се засили обвързването на политиките на подпомагане с редовното посещение на децата от правоимащите семейства в учебни и възпитателни заведения, както и полагането на обществено-полезен труд от страна на възрастните. Предлагаме въвеждане на енергийни помощи за енергийно бедни домакинства, въз основа на общоприета дефиниция за енергийна бедност и предвиждане на средства за енергийно уязвимите в държавния бюджет във връзка с предстоящата поетапна либерализация на доставките на електроенергия за битовите потребители. Друга мярка предвижда да се въведе целево подпомагане за достъп до минимално количество воден ресурс за питейни и битови нужди – 3 куб. метра вода на всяко социално слабо лице на месец, което подпомага да се организира чрез механизъм, разработен с участието на социалните партньори. Последната се превръща във все по-актуална тема предвид окаяното състояние на ВиК сектора, неплащането на сметки и недостатъчните инвестиции. – Колко е голяма кризата за кадри в страната? И какви мерки предлагате за нейното разрешаване? \n– Недостигът на човешки ресурси е най-острият проблем за икономиката ни. Кризата за кадри е на първо място във всички анкети за проблемите на бизнеса в последните три години. Тя се усеща вече и в държавната администрация, и в сектора на здравеопазването, и в образованието. Навсякъде. Тя е сравнително от скоро, но ако не вземем адекватни мерки, не само ще продължи, но и ще се разраства следващите 20 години. Работата е там, че последните няколко десетилетия преди 1990 г. се раждаха около и над 120 хиляди деца всяка година, а след началото на прехода много бързо стигнахме до около и под 70 хиляди. Е, тези кохорти, които са с 50 хиляди по-малко, вече пораснаха и сега излизат на пазара на труда, а тези, които са с 50 хиляди повече – се пенсионират. Това е сравнително от скоро и тази нова ситуация трябва добре да се проумее. Всяка година губим на пазара на труда от порядъка на 50 хиляди души като добавим и нетната отрицателна миграция. И така ще бъде следващите 20 години най-малко. Даже и да сведем до нула нетната миграция. Тя и сега не е толкова голяма – от порядъка на 5 хиляди души годишно е и не е вече първата причина за недостига на човешки ресурси. Безработицата в страната е под 4%. Ние трябва да спрем да говорим за безработица. Работа няма само този, който не си я търси или не иска да я търси, там където я има. Предложили сме като краткосрочни мерки разработване на национална програма за заселване в България на граждани от трети страни с български произход, облекчаване на чуждестранните работници и специалисти с български произход, чрез издаване на карта за български произход, която им гарантира лесен достъп до пазара на труда. – Каква е прогнозата на работодателите за ръста на заплатите и на икономиката за тази година? \n– Ръстът на икономиката ще се забави тази година. Това са и прогнозите на световните финансови институции, на европейската комисия, на българското правителство. Причините са предимно външни. Към вътрешните може да откроим недостига на човешки ресурси. Независимо от забавянето прогнозата е за ръст около ръста на световната икономика, два пъти по-голям от ръста на европейската икономика и отреждащ ни място в челната шестица в Европа. Заплатите в бюджетната сфера ще нараснат с около и над 10 процента, а учителските заплати и повече. В реалния сектор обаче ръстът ще е по-малък – около и под 5%, като в някои сектори на експортно ориентираната индустрия може да има стагнация и даже спад. Разбира се, ако се постигне конкурентна цена на електроенергията за индустрията, подобри се регулирането, намали се недостигът на човешки ресурси и най-вече се възстанови ръстът на европейската индустрия – ръстът на доходите може да бъде и по-голям. Важно е освен за заплати, да говорим и правим повече, включително и да договаряме със синдикатите, ръст на инвестициите и на производителността в предприятията. Тогава ръстът на доходите в средносрочен план ще е и по-голям и по-устойчив. Нашият гост \nВасил Велев е завършил Висшето военно-въздушно училище в град Д. Митрополия и е произведен предсрочно в офицерски чин през 1978 г. През 1984 г. се дипломира във факултет “Автоматика” на Техническия университет в София. Изпълнителен директор е на “Стара Планина Холд” АД и председател на Управителния съвет на Асоциацията на индустриалния капитал в България. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.06", "title": "\n\t\t\tВасил Велев, председател на Асоциацията на индустриалния капитал в България, пред „Труд“: По-голям ръст на доходите, ако решим проблема с кадрите и цената на тока\t\t\t"}
{"url": "https://trud.bg/%d0%b7%d0%b0%d1%81%d1%83%d0%ba%d0%b0%d0%bd%d0%b8%d1%8f%d1%82-casus-belli/", "text": "ЕС официално покани иранския външен министър да посети Брюксел Терминът на латински език „casus belli“ – „повод за война“ – придобива широка популярност през ХVІІ и ХVІІІ век като част от възхода на политическата доктрина за „just ad bellum“ „справедливата война“, с която една държава може да оправдава враждебните си действия срещу друга в резултат на конкретен акт. И през вековете е използван много, включително и в ретроспективен план, за да даде контекст на исторически събития. Най-познатият пример за casus belli е убийството на австрийския престолонаследник Франц Фердинанд в Сараево през 1914 г., което се превръща в крайна сметка в официалния „повод“ за Първата световна война – онази, която тогава щяла да сложи край на всички конфликти по света. След края на Втората такава и подписването на Хартата на Обединените нации през 1945 г., международното право разпознава само три легитимни повода за война: при самоотбрана, при защита на съюзник съгласно условия по двустранен договор и със съгласието на ООН. Становището на Световната организация идва на трето място, защото първите две условия така или иначе позволяват много широко поле за шикалкавене, особено когато си световна сила. Пък и всеки знае че опре ли до ООН е по-лесно да искаш прошка, отколкото да търсиш позволение. Особено ако си постоянен член на Съвета за сигурност или пък имаш приятел там. Както през годините от създаването на Организацията на обединените нации са научили десетки държави на длъж и шир по света – от Ангола до Виетнам и от Панама до Афганистан. В този контекст въздушният удар на САЩ от петък миналата седмица на международното летище в Багдад, при който бе убит най-видният ирански военачалник генерал-майор Касим Сулеймани, няма как да не се разглежда като чист casus belli. И всяка от двете страни може да настоява за правотата си. За американците, но най-вече за техните най-верни съюзници в Близкия Изток – израелците и саудитците – убийството на генерал Сулеймани е акт на самоотбрана, макар и доста опортюнистичен. Защото да бъдем честни: да ликвидираш висш военен на държава, с която не си в официално открит въоръжен конфликт, на територията на съюзник, с използваните средствата, е малко пресилено тройно хвърляне на американската ръкавица в лицето на иранците. И втори път откровено лъха, както на ционистките приоритети и лобита в Белия дом, така и на възможностите, и „modus operandi“ за придобиване на чужда поверителна информация, на една известна близкоизточна шпионска служба. Да не говорим че триумвиратът Вашингтон-Рияд-Тел Авив, който си спретнаха срещу Иран през пролетта на 2017 г. американският президент Доналд Тръмп, израелският министър-председател Бенямин Нетаняху и саудитският престолонаследник Мохамад бин Салман (МБС) би следвало да има практически неограничени логистични и финасови възможности и вече трябва добре да са се стиковали конкретните им „офицери за свръзка“. Особено опре ли до придобиване и споделяне на разузнавателна информация, чувствителна за интересите на кръвните врагове на Техеран в региона. Като примерно часът на пристигане на най-доверения на аятолах Али Хаменей ирански генерал Сулеймани на летището в Багдад, за да долети навреме от Персийския залив американският безпилотен летателен апарат използван за взривяването на кортежа му. За иранците обидата е неизмерима. Генерал-майор Касим Сулеймани е национален герой и единственият висш военен награждаван с най-високото отличие на Ислямската република от създаването й преди 40 години – „Орденът на Сулфикар“. От ирано-иракската война през 80-те на ХХ век до отблъсването на „Ислямска държава“ в края на второто десетилетие на ХХІ век, той е фронтовак, който от над 20 години оглавява елитните „Бригади Кудс“ на Иранската революционна гвардия, които са creme de la creme на въоръжените сили на ислямската република. Директният му принос към бойните действия стана известен благодарение на възхода на социалните медии, чрез които последните години командири на шиитски милиции, организирани от него в борбата срещу халифата в Ирак и Сирия, публикуваха в профилите си снимки със Сулеймани на фронтовата линия. С разкриването на самоличността му и убийството му в Багдад в петък излязоха и допълнителни информации за позицията му и приноса му за разширяването на иранското влияние в Близкия Изток. Генерал Сулеймани е бил лицето за контакт на Пентагона в Техеран при подготовката на американското нашествие в Ирак през 2003 г. Три години по-късно по време на неуспешната война на Израел срещу „Хизбулла“ в Южен Ливан, той е бил човекът, който е тренирал и организирал съпротивата на няколкото стотин командоси на ливанската шиитска групировка, които отрязаха пътя към Бейрут и с автомати и гранатомети един месец държаха в пат 10-хилядна израелска армия с танкове и артилерия върху 30 квадратни километра подкопано с тунели като швейцарско сирене бойно поле. Последното се преподава във военни школи по света като оптимален пример за успешно водене на съвременна партизанска война на широк фронт с комбинация от пресечена местност и градски условия. Затова и така подробно. Но да не дълбаем назад в биографията му. По данни на англоезични израелски медии макар и командир на „само“ 5000 командоси от „Бригадите Кудс“, в качеството си на основен стратег на иранските военни операции зад граница, командната пирамида, за която е отговарял генерал-майор Сулеймани се е състояла от един единствен човек, аятолях Али Хаменей. И във всеки един момент е имал достъп до неограничени ресурси, които използвал по предназначение за прокарване на интересите на Иран. В Ирак, в Йемен, в Ливан, в Сирия, в Бахрейн, винаги с директната благословия на духовния водач на ислямската република и винаги на фронтовата линия. Затова и убийството му по толкова подъл в очите на иранците начин има такъв широк национален отглас. Допреди няколко дни страната се тресеше от месеци на масови протести заради увеличаването на цените на горивата. Над 1000 души загинаха в демонстрациите за социална справедливост, в разгонването на които участваха полицията, редовната армия и Революционната гвардия. Всичко приключи в петък – цялото 82-милионно население на Иран се обедини в траура си и океан от хора погребаха в неделя Сулеймани в родния му град Ахваз, след тържественото изпращане на тялото му от Багдад ден по-рано. И стиснаха юмруци в очакване на отговора към „американския сатана“, който ще дадат от тяхно име аятолаха и армията, след края на тридневния национален траур днес. Защото това ако не е повод за война, кое да е?! Тръмп прекара събота и неделя да сипе панически заплахи срещу отговора на Иран в „Туитър“, формулирани все едно писани от шестокласник прекалил със захарта („имаме най-красивите и мощни оръжия, които ще изсипем върху вас“), докато иранците в лицето на външния си министър Мохамад Зариф резервирано му отговаряха в същата платформа, че се самообвинява в подготовка на военни престъпления и подкопава окончателно и без това разклатените позиции на страната му в региона. В цялата дандания глас надигнаха и иракчаните, които са не по-малко засегнати от скандала – не само че американците не ги вземат на сериозно, след всичко което донесе като последствия на страната американското нашествие и военно присъствие, но си позволяват да ги използват, за да ликвидират официален гост на правителството в Багдад. Ведно с техен военен герой от съпротивата срещу „Ислямска държава“ Абу Махди ал-Мухандис, командир на организацията на „Хизбулла“ в Ирак, създадена, въоръжена и тренирана последните две години също с вещото съдействие на генерал Сулеймани. На фона на всичко това Европейският съюз в неделя отправи официална покана към иранския външен министър да посети Брюксел (както се казва „по ваше усмотрение, но ако може възможно най-скоро“), като няма съмнение, че темата ще е сдържаност срещу САЩ и запазването на ядрената сделка от 2015 г. Иран пък обяви същевременно, че ще поднови забранени от сделката със Запада дейности по обогатяването на уран, които ще изясни в полунощ срещу понеделник. Доналд Тръмп обяви изпращането на нови 3000 военнослужещи към Близкия Изток, след 750-те, които изпрати Пентагона по-рано през седмицата да охраняват американското посолство в Багдад. С въздушна подкрепа и достатъчно провизии, несъмнено ще могат да държат под обсада неопределено дълго време, ако толкова се закучат нещата. Още повече, че иранците имат много по-богат избор на мишени по света и в региона от обявените 52 от Доналд Тръмп, ако решат да ударят и след това да повторят. За да има смисъл. Тогава обаче войната ни е в кърпа вързана. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.06", "title": "\n\t\t\tЗасуканият Casus Belli\t\t\t"}
{"url": "https://trud.bg/%d0%b0%d1%80%d0%b5%d1%81%d1%82%d1%83%d0%b2%d0%b0%d1%85%d0%b0-%d0%b1%d1%8a%d0%bb%d0%b3%d0%b0%d1%80%d0%b8%d0%bd-%d0%b7%d0%b0-%d1%83%d0%b1%d0%b8%d0%b9%d1%81%d1%82%d0%b2%d0%be%d1%82%d0%be-%d0%bd%d0%b0/", "text": "Италианската полиция e арестувала българин за убийство на възрастна жена в Милано, съобщава  . 22-годишният Дамян Добрев е работил в дома на 90-годишната си жертва Карла Куатри. По време на спор за пари той ударил жената смъртоносно. Тялото на жената било намерено във семейсната й ферма, където живеела. Оръжието на убийството е буркан с мармалад. Българинът е бил издирван в продължение на няколко часа. След задържането му той признал вината си. В дома му са намерени предмети и бижута на жертвата. От показанията му става ясно, че след като убил жертвата, изпрал дрехите си в нейната пералня, взел около 150 евро от портфейла й и отишъл на дискотека. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.06", "title": "\n\t\t\tАрестуваха българин за убийството на възрастна жена в Милано\t\t\t"}
{"url": "https://trud.bg/%d1%82%d1%80%d0%b5%d0%bd%d1%8c%d0%be%d1%80%d1%8a%d1%82-%d0%bd%d0%b0-%d1%84%d1%80%d0%b0%d0%bd%d1%86%d1%83%d0%b7%d0%b8%d1%82%d0%b5-%d0%b1%d1%8a%d0%bb%d0%b3%d0%b0%d1%80%d0%b8%d1%82%d0%b5-%d0%b8%d0%bc/", "text": "Българите притежават добра блокада и имат отличен диагонал, призна Лоран Тили, треньор на френските волейболисти. Двата тима излизат по-късно тази вечер в мач от олимпийската квалификация в Берлин. За „трикольорите“ това е първи сблъсък в надпреварата, докато „петлите“ стартираха ден по-рано с убедителна победа над Сърбия 3:0. \n„Много съм доволен от колективния дух в тима – продължи Тили. – Настроението е фантастично, индивидуалните и колективни изпълнения също. Всичко е балансирано и точно.“ \nДумите на наставника идват в противовес на случващото се в последните дни. Отборът бе раздиран от скандали, след като две от ключовите фигури – Ървин Нгапет и Стефан Бойер отказаха да играят заедно. А впоследствие Бойер не замина с тима. Същевременно Европейската конфедерация по волейбол избра по един играч от отбор, с който да представи съответната страна в последната квалификация за игрите. А за България се спря на посрещача Мартин Атанасов. \n„Той съчетава ръст, умения и атлетизъм от най-висока класа – пише в материала. – За него тези способности са ключови, тъй като с отскок при забивка от 370 см, той може да преодолее повечето блокировачи. С 32 точки на олимпийската квалификация през лятото Мартин бе втори по резултатност в отбора. А 18 от тях реализира в драматичния мач срещу Бразилия, в който тимът му бе на крачка от класиране на игрите в Токио“. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.06", "title": "\n\t\t\tТреньорът на французите: Българите имат добра блокада\t\t\t"}
{"url": "https://trud.bg/%d0%bc%d0%b5%d0%b3%d0%b7-%d1%81-%d0%bf%d1%80%d0%b8%d0%b7%d0%bd%d0%b0%d0%bd%d0%b8%d0%b5-%d0%b7%d0%b0-%d0%b2%d1%80%d1%8a%d0%b7%d0%ba%d0%b0%d1%82%d0%b0-%d1%81%d0%b8/", "text": "Родната дизайнерка Миглена Каканашева-Мегз сподели поредна снимка със своя любим и едно искрено признание за отношенията й с половинката й. „Най-трудното в любовта е да продължиш да обичаш след като едва не си умрял“, написа към кадъра брюнетката, визирайки   в началото на миналата година. Под поста в Instagram Мегз сподели още, че е открила голямата любов и се надява новата година да й донесе плод на любовта им. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.06", "title": "\n\t\t\tМегз с признание за връзката си\t\t\t"}
{"url": "https://trud.bg/%d0%b4%d0%b5%d0%bf%d1%83%d1%82%d0%b0%d1%82%d1%8a%d1%82-%d0%b8%d0%b2%d0%b0%d0%bd-%d0%b8%d0%b2%d0%b0%d0%bd%d0%be%d0%b2-%d0%b5%d0%ba%d0%be%d0%b4%d0%b8%d1%81%d0%ba%d1%83%d1%81%d0%b8%d0%b8-%d1%89%d0%b5/", "text": "Годината ще бъде белязана от дискусии на тема екология. Политическият сезон ще започне с вот на недоверие на правителството точно на тема води и отпадъци. Това обяви в понеделник шуменският депутат от БСП Иван Иванов. По думите му по време на разискване на вота Шумен ще бъде сред основните теми, защото тук проблемите във ВиК-сектора са много. Иванов обеща да задава още по-често наболелите въпроси от трибуната на парламента. Депутатите се връщат в парламента чак на 15 януари. На Йордановден социалистите в Шумен поканиха медиите на начална годишна пресконференция с традиционна баница, пълна с добри късмети. На народния избраник се падна обществена работа – „Работи, сякаш не ти трябват пари“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.06", "title": "\n\t\t\tДепутатът Иван Иванов: Екодискусии ще бележат годината\t\t\t"}
{"url": "https://trud.bg/%d0%b3%d0%b5%d1%88%d0%b5%d0%b2-%d1%80%d0%b0%d0%b7%d0%bf%d0%be%d1%80%d0%b5%d0%b4%d0%b8-%d0%bd%d0%b0-%d0%bc%d0%b2%d1%80-%d0%b8-%d0%b4%d0%b0%d0%bd%d1%81-%d0%bf%d1%80%d0%be%d0%b2%d0%b5%d1%80%d0%ba%d0%b8/", "text": "Днес, 06.01.2020 г. главният прокурор Иван Гешев разпореди на министъра на вътрешните работи и на председателя на ДАНС извършване на съвместни проверки за спазване на Закона за управление на отпадъците и на Закона за опазване на околната среда от притежателите на отпадъци на територията на страната. Това съобщиха от пресслужбата на държавното обвинение. Проверката е разпоредена с цел извършване на преценка за наличие на предпоставки за упражняване на правомощията на Прокуратурата на Република България. В хода на проверката следва да бъдат установени всички „притежатели на отпадъци“ по смисъла на §1, т.29 от ЗУО на територията на Република България, като се изискат и приложат следните документи – разрешение, комплексно разрешително или регистрационен документ по чл. 35 от ЗУО за съответната дейност и площадка и др. Ще бъде извършена проверка за спазване на задълженията на лицата по т.1 по чл. 8, ал.2 от ЗУО. Разпоредено е да бъде изискана информация за извършвани проверки от контролните органи на лицата по т.1 – съответните РИОСВ и кметове на общини, и предприети мерки, в случай на установени нарушения. Главният прокурор Иван Гешев е указал при непосредствено установяване на данни за извършено престъпление от общ характер, незабавно да се уведоми и съответната компетентна прокуратура. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.06", "title": "\n\t\t\tГешев разпореди на МВР и ДАНС проверки за нарушения при съхранението на отпадъци в цялата страна\t\t\t"}
{"url": "https://trud.bg/%d1%81%d0%bb%d0%b5%d0%b4%d0%bf%d1%80%d0%b0%d0%b7%d0%bd%d0%b8%d1%87%d0%bd%d0%b8-%d0%bd%d0%b0%d0%b1%d0%b5%d0%b7%d0%b8-%d0%bd%d0%b0-%d0%ba%d1%80%d0%b0%d0%b4%d1%86%d0%b8-%d0%bf%d0%be-%d1%81%d0%b5%d0%bb/", "text": "1 500 лв. на монети, златен кръст от 8 грама, 2 златни колиета и 10 ловни ножа са откраднати от вилен имот в село Орач, община Антоново. Жилището било претарашено в събота, когато стопанинът й, който се занимавал с бизнес, не бил там. В имота било проникнато след взлом на входна врата от ПВЦ. Чрез разбиване на прозорец пък са влезли апаши в къща в поповското село Ломци, откъдето изнесли хладилник, пералня и покъщнина. Имотът бил на 45-годишна жена, която живеела в Разград. Тя установила липсите в събота следобед, прибирайки се след двудневно отсъствие от къщата на село. Сред пострадалите от крадците, които се активизираха следпразнично, е и 43-годишен мъж от Търговище, който намерил счупени прозорци на къщата си в село Лиляк. Пред полицията той заявил, че са отмъкнати електрически верижен трион и медни проводници с дължина около 50 м. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.06", "title": "\n\t\t\tСледпразнични набези на крадци по селски имоти\t\t\t"}
{"url": "https://trud.bg/73-%d0%b3%d0%be%d0%b4%d0%b8%d1%88%d0%b5%d0%bd-%d0%bf%d0%b5%d1%88%d0%b5%d1%85%d0%be%d0%b4%d0%b5%d1%86-%d1%81-%d0%be%d0%bf%d0%b0%d1%81%d0%bd%d0%be%d1%81%d1%82-%d0%b7%d0%b0-%d0%b6%d0%b8%d0%b2%d0%be%d1%82/", "text": "73-годишен мъж е с черепно-мозъчна травма и опасност за живота, след като бил ударен от джип до пешеходна пътека в Търговище. Инцидентът е станал по обед в събота на кръстовище в района на пазара в Търговище. Пешеходецът, който бил от град Омуртаг, пресичал, когато „Ланд Роувър“ го блъснал с предната броня, докато правел завой. Водачът на колата, 46-годишен правоспособен мъж от Търговище, е с отрицателна проба за алкохол. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.06", "title": "\n\t\t\t73-годишен пешеходец с опасност за живота след удар от джип\t\t\t"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d0%b4%d1%83%d1%80%d0%b0%d0%bd%d0%ba%d1%83%d0%bb%d0%b0%d0%ba-%d1%81%d0%b5-%d1%85%d0%b2%d1%8a%d1%80%d0%bb%d0%b8-%d0%b7%d0%b0-%d0%ba%d1%80%d1%8a%d1%81/", "text": "Кметът на Дуранкулак Веселин Йорданов хвана кръста на Богоявление в мразовитото море на плажа пред къмпинг „Космос“. Той се хвърлил, защото при силното вълнение за ритуала се намерил само един смелчага – съселянининът му Георги Атанасов. „Напредварата по традиция не може да се прави без конкуренти“, обясни за „Труд“ кметът. Той успял да извади кръста, хвърлен в бурното море от отец Атанас от местния храм „Св. Архангел Михаил“. Веселин Йорданов управлява последното село на Българското Черноморие преди северната ни граница за втори мандат, издигнат е от гражданската квота на ГЕРБ. 30-годишният мъж е по професия ветеринарен техник, не е спортист, но като морски човек умее добре да плува. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.06", "title": "\n\t\t\tКметът на Дуранкулак се хвърли за кръста\t\t\t"}
{"url": "https://trud.bg/%d1%82%d0%b8%d1%80-%d0%b0%d0%b2%d0%b0%d1%80%d0%b8%d1%80%d0%b0-%d0%b8-%d0%b1%d0%bb%d0%be%d0%ba%d0%b8%d1%80%d0%b0-%d0%bf%d1%8a%d1%82%d1%8f-%d0%b2-%d0%bf%d1%80%d0%be%d1%85%d0%be%d0%b4%d0%b0-%d0%bf/", "text": "Два ТИР-а, с българска и турска регистрация са нарушили забраната за навлизане на тежкотоварни МПС над 12 т в прохода „Петрохан“ , на територията на община Годеч, като единият е аварирал и е създал затруднение в движението. Това съобщиха от пресслужбата на МВР. Осигурена е техника, която отстранява ТИР-а. На място екип на Пътна полиция регулира и подпомага движението поетапно в едната и в другата посака. Пътят е обработен и опесъчен. Движението се извършва при зимни условия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.06", "title": "\n\t\t\tТир аварира и блокира пътя в прохода „Петрохан“\t\t\t"}
{"url": "https://trud.bg/%d1%84%d0%b0%d0%bd%d0%b4%d1%8a%d0%ba%d0%be%d0%b2%d0%b0-%d0%b1%d0%bb%d0%b0%d0%b3%d0%be%d0%b4%d0%b0%d1%80%d1%8f-%d0%bd%d0%b0-%d0%b2%d1%81%d0%b8%d1%87%d0%ba%d0%b8-%d0%bc%d0%be%d0%bc%d1%87%d0%b5%d1%82/", "text": "„Честито Богоявление! Честит имен ден на имениците. Желая здраве на всички! \nБлагодаря на всички момчета, които спазиха традицията и скочиха в ледените води на езерото в „Дружба““. Това написа във фейсбук столичният кмет Йорданка Фандъкова. Кръстът беше изваден от 22-годишния Александър Лебешковски. Наградата, която той получи, дарява на СДРУЖЕНИЕ „ДЕЦА С ОНКОХЕМАТОЛОГИЧНИ ЗАБОЛЯВАНИЯ“. И всеки, който има желание да се включи и да помогне за възстановяването на деца с онкологични заболявания, може да го направи. Александър е треньор по плуване на деца и за трети път успя да извади кръста на Богоявление в София. Снимки: Денислав Стойчев АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.06", "title": "\n\t\t\tФандъкова: Благодаря на всички момчета, които спазиха традицията и скочиха в ледените води на езерото в „Дружба“\t\t\t"}
{"url": "https://trud.bg/%d0%b2%d0%b0%d1%80%d0%bd%d0%b0-%d0%bf%d0%be%d1%87%d0%b5%d1%82%d0%b5-%d1%80%d0%be%d0%b6%d0%b4%d0%b5%d0%bd%d0%b8%d0%b5%d1%82%d0%be-%d0%bd%d0%b0-%d0%b1%d0%be%d1%82%d0%b5%d0%b2/", "text": "Стотици варненци почетоха 172-та годишнина от рождението на Христо Ботев. Пред паметника на големия поет и революционер в Морската градина венци и цветя бяха поднесени от кмета Иван Портних, областния управител Стоян Пасев, Варненския и Великопреславски митрополит Йоан, председателя на Общинския съвет Тодор Балабанов, командира на ВМС контраадмирал Кирил Михайлов, Даниел Пашов, директор на ОД на МВР Варна, Владимир Климанов генерален консул на Руската Федерация във Варна, народни представители, граждански организации и варненци. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.06", "title": "\n\t\t\tВарна почете рождението на Ботев\t\t\t"}
{"url": "https://trud.bg/%d0%b3%d0%bb%d0%be%d1%80%d0%b8%d1%8f-%d0%b7%d0%b0-%d0%b2%d1%8a%d0%b7%d0%bf%d0%b8%d1%82%d0%b0%d0%bd%d0%b8%d0%b5%d1%82%d0%be-%d0%bd%d0%b0-%d0%b4%d1%8a%d1%89%d0%b5%d1%80%d1%8f-%d0%b9-%d1%81%d0%b8%d0%bc/", "text": "Попфолк звездата Глория, която миналата седмица  , сега – в продължението на интервюто си – разкри как възпитава своята дъщеря Симона Загорова. „Аз съм от досадните майки, които не спират да поучават и да говорят. Радвам се, че тя израсна такава, още малко ще завърши висшето си образование. Радвам се, че я оставих да учи тук, имаме образование на много високо ниво“, започна певицата и допълни: „Няма ли го контрола, не е добре. Аз съм била контролирана винаги от моите баба и дядо. Имала съм вечерен час, баба ми ме биеше с една пръчка, ако закъснея… и съм станала човек“. Глория призна още, че и Симона е имала вечерен час и то до 18-та си годишнина. Към днешна дата обаче дъщеря й работи, учи и излиза, поради което не се задържа много вкъщи. Изпълнителката е горда с нея и се радва на успехите й. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.06", "title": "\n\t\t\tГлория за възпитанието на дъщеря й Симона\t\t\t"}
{"url": "https://trud.bg/%d0%b0%d0%bb%d0%b5%d0%ba%d1%81-%d1%81%d1%8a%d1%80%d1%87%d0%b0%d0%b4%d0%b6%d0%b8%d0%b5%d0%b2%d0%b0-%d0%be%d1%82%d0%b1%d0%b5%d0%bb%d1%8f%d0%b7%d0%b0-%d0%b5%d0%b4%d0%bd%d0%b0-%d0%b3%d0%be%d0%b4%d0%b8/", "text": "Актрисата и телевизионна водеща Александра Сърчаджиева отбеляза една година от смъртта на Иван Ласкин, с който дълги години живееше на семейни начала. Ласкин почина миналата година на 48 г. „Една година Иване !!! Толкова много те обичам мило мое момче !!! Една година седя на дивана, гледам в една точка и не мога да повярвам, че не мога да те прегърна !!! Че не мога да се сгуша в теб и да те целуна !!! Че не си до мен в леглото !!! Че е поредната вечер, в която няма да ме милваш !!! Липсваш ми толкова ужасяващо, болезнено и страховито, че дъхът ми спира !!! Истината е Иване, че незная как да продължа без теб, защото искам да съм стеб !!! Толкова ми липсва усмивката ти, силата ти, честността и обичта ти !!!! Ти си всичко за мен мило мое момче !!! Ти казваше, че да излезеш от дом, в който са те прегръщали и той да е празен …….. това е страшно !!!! Е, мили мой Иван Ласкин аз всеки ден излизам от дома, в който ти не спираше да ме прегръщаш и той е вледеняващо самотен и празен !!! Обичам те безкрайно много!!!!“, написа във Фейсбук Сърчаджиева. Двамата актьори имат 9-годишна дъщеря – София. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.06", "title": "\n\t\t\tАлекс Сърчаджиева: Иване, една година седя на дивана, гледам в една точка и не мога да повярвам, че не мога да те прегърна\t\t\t"}
{"url": "https://trud.bg/%d0%bf%d0%bb%d0%b0%d0%b6%d0%bd%d0%b0-%d1%82%d0%be%d0%bf%d0%ba%d0%b0-%d0%bf%d1%80%d0%b5%d1%87%d0%b5%d0%bb%d0%b0-%d0%bd%d0%b0-%d0%bc%d0%be%d1%83%d1%80%d0%b8%d0%bd%d1%8c%d0%be/", "text": "Жозе Моуриньо няма спирачки. След като не направи искания ренесанс в „Тотнъм“, Специалния започна да търси… специални оправдания. Защо „шпорите“ не победиха втородивизионния „Мидълзбро“ за купата (1:1)? „Играхме с плажна топка – изригна Моу. – Твърде лека е. Няма нищо общо с тази от Висшата лига.“ По договор всички мачове в турнира се играят с въпросната топка. „Манчестър Юнайтед“ е един от най-силните отбори, когато играе на скорост, похвали „червените дяволи“ Пеп Гуардиола. Във вторник вечер неговият „Манчестър Сити“ гостува в първи полуфинал за купата на лигата на „Олд Трафорд“. През този сезон „Юнайтед“ победи „гражданите“ като гост в първото дерби за първенство. „Нападението им е Даниел Джеймс, Мейсън Грийнууд, Маркъс Рашфорд, Антони Марсиал и Джеси Лингард – те могат да надбягат всички в света“, коментира Гуардиола. Колегата му Оле Гунар Солскяр обяви, че ще каже титулярния състав в последния възможен момент. Причината са многото контузени. До последно няма да е ясно дали Хари Магуайър и Марсиал ще са на линия. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.06", "title": "\n\t\t\t„Плажна топка“ пречела на Моуриньо\t\t\t"}
{"url": "https://trud.bg/%d1%81%d1%8a%d0%b4%d1%8f%d1%82-%d1%88%d0%be%d1%84%d1%8c%d0%be%d1%80-%d0%bd%d0%b0-%d0%b0%d0%b2%d1%82%d0%be%d0%b1%d1%83%d1%81-%d0%be%d0%bf%d0%b8%d1%82%d0%b0%d0%bb-%d0%b4%d0%b0-%d0%ba%d1%80%d0%b0%d0%b4/", "text": "Окръжна прокуратура-Габрово внесе в съда обвинителен акт срещу шофьор на автобус за опит за присвояване и за подкуп. Обвинението срещу Р. Д. е за това, че на 17.05.2019 г., в гр. Трявна, на отбивка преди бензиностанция, в качеството си на шофьор на автобус, съгласно трудов договор, направил опит да присвои чужди вещи – 48,430 литра дизелово гориво на стойност 100.25 лева, собственост на дружеството, връчени в това му качество и поверени му да ги пази и управлява, като деянието не е довършено по независещи от него причини, тъй като е задържан на местоизвършването му от полицейски орган. Мъжът е предаден е на съд и за това, че направил опит да даде подкуп в размер на 300 лева на полицейски служители в РУ-Трявна към ОД МВР-Габрово, за да не го задържат като лице, за което има данни, че е извършило престъпление. Предстои насрочване на делото за разглеждане от съда. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.06", "title": "\n\t\t\tСъдят шофьор на автобус, опитал да краде гориво и да подкупи полицаи\t\t\t"}
{"url": "https://trud.bg/%d1%84%d0%b5%d1%80%d0%be-%d0%b2-%d0%b1%d0%be%d1%82%d0%b5%d0%b2-%d0%bf%d0%b4-%d0%b4%d0%be-2021-%d0%b3%d0%be%d0%b4%d0%b8%d0%bd%d0%b0/", "text": "Ферарио Спасов остава начело на „Ботев“ (Пловдив) до лятото на 2021 година. Наставникът преподписа с „канарчетата“ след отличната серия на тима през есента, завършила със седем поредни успеха. Това стана в часовете преди първата тренировка на „жълто-черните“ за годината. “Целият треньорски екип удължи договора си с още година и половина – обяви изпълнителният директор Асен Караславов. – За момента нямаме нови попълнения, но ще привлечем със сигурност. Работим много сериозно по този въпрос. Засега и Тодор Неделев, и Кристиан Димитров остават. Интересът към Тодор бе реален, но все още статутът не е изяснен, сами се досещате защо, и решихме, че няма да го продаваме. За Димитров няма предложения. Целта да е налагаме млади футболисти от школата.“ \nПред раздяла с „жълто-черните“ са Марко Перван и Атанас Зехиров. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.06", "title": "\n\t\t\tФеро в „Ботев“ (Пд) до 2021 година\t\t\t"}
{"url": "https://trud.bg/%d0%b7%d0%b0%d1%82%d0%b2%d0%b0%d1%80%d1%8f%d1%82-%d0%bd%d0%b5%d0%b2%d1%80%d0%be%d0%bb%d0%be%d0%b3%d0%b8%d1%8f%d1%82%d0%b0-%d0%b2%d1%8a%d0%b2-%d0%b2%d0%b8%d0%b4%d0%b8%d0%bd-%d0%b1%d0%be%d0%bb%d0%bd/", "text": "Дейността на неврологичното отделение във видинската МБАЛ „Света Петка“ ще бъде прекратена за 6 месеца, съобщи директорът на лечебното заведение д-р Цветан Василев. „Този проблем започна на 19 юли, когато колегите невролози внесоха предизвестията за прекратяване на трудовите договори и вече 6 месеца полагаме усилия, както аз, така и Министерството на здравеопазването, визирам зам.-министър Жени Начева. Бяха проведени множество разговори, бяха написани не едно и две писма до директори на други болници, с които да ни се помогне за специалисти. Аз проведох нееднократно разговори с всички, които пожелаха да говорят с мен, невролози на територията на Видин, но резултатът е този – никой не пожела да се върне“, обясни д-р Василев. Приетите към момента пациенти в отделението ще бъдат лекувани, но няма да бъдат приемани нови. Част от персонала ще бъде освободен, а друга част – преназначен, обясни д-р Цветан Василев. Самият той припомни, че на 3 декември миналата година е подал оставка в Министерство на здравеопазването: „Защо съм си подал оставката? Ами ако щете, първо, като признание, че не мога да се справя с този проблем. Второ, ако щете, като вик за помощ, за да алармирам всички, че ние имаме проблем и аз не мога да го реша сам. Тия проблеми се решават не еднолично от един директор на болница. Те се решават от екип отговорни хора.“ На въпрос има ли друго отделение, което да е застрашено от затваряне, д-р Василев отговори, че повечето отделения са пред закриване. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.06", "title": "\n\t\t\tЗатварят неврологията във Видин, болницата пред закриване\t\t\t"}
{"url": "https://trud.bg/%d1%81%d1%82%d1%83%d0%b4%d0%b5%d0%bd%d1%82-%d1%81%d0%bf%d0%b0%d1%81%d0%b8-%d0%b1%d0%be%d0%b3%d0%be%d1%8f%d0%b2%d0%bb%d0%b5%d0%bd%d1%81%d0%ba%d0%b8%d1%8f-%d0%ba%d1%80%d1%8a%d1%81%d1%82-%d0%b2-%d1%81/", "text": "21-годишният Мирослав Тачев извади Богоявленския кръст от езерото в парк „Йордан Капсамунов” в Стара Загора. За да спасят кръста в ледените води скочиха 21 смели мъже. Мирослав е от Раднево, завършил е Професионалната гимназия по архитектура, строителство и геодезия „Лубор Байер” в Стара Загора. Сега изучава специалност „Транспортно строителство” в София. Мирослав Тачев участва за трети път в ритуала на Богоявление. Преди това митрополит Киприан извърши Богоявленски водосвет на бойните знамена на формированията от Старозагорския гарнизон. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.06", "title": "\n\t\t\tСтудент спаси Богоявленския кръст в Стара Загора\t\t\t"}
{"url": "https://trud.bg/1-200-%d0%bb%d0%b2-%d0%bf%d0%be%d0%bb%d1%83%d1%87%d0%b8-%d0%ba%d1%8a%d1%81%d0%bc%d0%b5%d1%82%d0%bb%d0%b8%d1%8f%d1%82%d0%b0-%d0%b8%d0%b7%d0%b2%d0%b0%d0%b4%d0%b8%d0%bb-%d0%ba%d1%80%d1%8a%d1%81%d1%82/", "text": "1 200 лв. получи 29-годишният Георги Георгиев, който имаше късмета да хване кръста на Богоявление в Търговище. Заедно с него в студените води на градския шадраван, където се извършва ритуалът, се наредиха още 8 смелчаци. Най-находчив се оказа Георги, който работел зад граница, но се зарекъл тази година да нагази в ледената вода и да пробва късмета си да стигне до кръста. Пред присъстващите на площад „Свобода“ той заяви, че е намислил парите, които получи от църквата за кръста, да отидат за благотворително дело. Планирал да ги даде в закусвалня, за да дава безплатно храна на бедни хора.   Сумата за откупката на разпятието по традиция в Търговище се събира от дарители, между които и мюсюлмани. Богоявленският водосвет и тази година беше отслужен от стафрофорен иконом Славчо Проданов, който възстанови ритуала в града през 1991 г. Заедно с него бяха протойереите Бисер Христов, Анатоли Тодоров и Димитър Байков. На ритуала, организиран от Архиерейското наместничество и Община Търговище, присъстваха кметът на Търговище д-р Дарин Димитров, областният управител Митко Стайков, председателят на Общинския съвет Емине Якубова, много граждани. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.06", "title": "\n\t\t\t1 200 лв. получи късметлията, извадил кръста от богоявленските води в Търговище\t\t\t"}
{"url": "https://trud.bg/%d0%b0%d1%85%d0%bc%d0%b5%d0%b4-%d0%b4%d0%be%d0%b3%d0%b0%d0%bd-%d0%b7%d0%b0-30-%d0%b3%d0%be%d0%b4%d0%b8%d0%bd%d0%b8-%d0%b4%d0%bf%d1%81-%d0%b8%d0%b7%d1%80%d0%b0%d1%81%d0%bd%d0%b0-%d0%b8-%d1%81/", "text": "За 30 години ДПС израсна и се превърна в зрял политически субект със завидно присъствие в обществения живот на страната, заявява почетният председател Ахмед Доган в обръщение за 30-ата годишнина на движението: Здравейте приятели и съмишленици! \nЗдравейте Депесари! – Когато говорим, че ДПС стана на 30 години, неволно си спомням, че бях на 30 години, когато започнах изграждането на „Съпротивителното движение” срещу „Възродителния процес” и на 35 когато на бял свят се появи политическа партия „Движение за права и свободи”. За 30 години ДПС израсна и се превърна в зрял политически субект със завидно присъствие в обществения живот на страната. В тази връзка две исторически заслуги не могат да се отрекат: – първата е организирането на „майските събития” през 1989 година, които ускориха падането на комунистическия режим; – втората заслуга е превръщането на ДПС в балансьор на политическия живот и в един от гарантите на мирния преход в България. ДПС е избор на съдба! Не съжалявам, че избрах такава съдба. Рядък шанс за живота на човек е да живее в едно наситено преходно време. Но ако си имал възможността да бъдеш и част от колективната субектност на тези промени, е привилегия на съдбата, която трябва да приемеш не като нещо, което ти е дадено даром, а като отговорност. Пожелавам на всички ви да бъдете на равнището на тази осъзната политическа и историческа отговорност в утвърждаването на либералната демокрация в България и в Европейския съюз. Обичам ви! Винаги Ваш! Ахмед Доган АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.06", "title": "\n\t\t\tАхмед Доган: За 30 години ДПС израсна и се превърна в зрял политически субект\t\t\t"}
{"url": "https://trud.bg/%d0%b2%d0%b5%d0%bb%d0%b8%d0%ba%d0%be%d1%82%d1%8a%d1%80%d0%bd%d0%be%d0%b2%d1%81%d0%ba%d0%b0%d1%82%d0%b0-%d0%b5%d0%bf%d0%b0%d1%80%d1%85%d0%b8%d1%8f-%d0%be%d1%81%d1%8a%d0%b4%d0%b8-%d0%b4%d0%bb%d1%8a/", "text": "Великотърновската епархия е осъдила длъжник за 8500 лв.,които са му били дадени назаем. Освен това М.М. ще трябва да плати и солидния адвокатски хонорар от 1340 лв. с лихвите. Търновецът не е духовно лице и не е ясно в какво качество божиите служители са му отпуснали кредит на два транша с разходни ордери –веднъж за сумата от 4200 лв. и втори път за 4300 лв. Уговореният срок за връщане бил 1 март 2019 г. След това поради липсата на изпълнение на падежа страните са подписали договор за заем от 19 март 2019г. с нотариална заверка на подписите, за да се формализира вече възникналото правоотношение. Срокът бил средата на август,но М.М. отново не платил и срещу него било заведено дело по Закона за задълженията и договорите плюс искане на обезпечително производство,по което разходите били над 1000 лв. Така некоректният платен е осъден да брои на кредитора си над 10 000 лева,защото е подписал договор за заем с нотариална заверка. Решението обаче не е окончателно и подлежи на обжалване пред Окръжния съд,но длъжникът едва ли има интерес от обжалване в тази ситуация.Любопитното в случая е как и защо ръководството на епархията е дало заемите на частно лице? Освен това за казуса е нает столичен адвокат. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.06", "title": "\n\t\t\tВеликотърновската епархия осъди длъжник за 8500 лева дадени назаем\t\t\t"}
{"url": "https://trud.bg/%d0%b4%d0%b2%d0%b0-%d0%bf%d0%be%d0%ba%d1%80%d0%b8%d0%b2%d0%b0-%d0%b8%d0%b7%d0%b3%d0%be%d1%80%d1%8f%d1%85%d0%b0-%d0%bf%d1%80%d0%b8-%d0%bf%d0%be%d0%b6%d0%b0%d1%80%d0%b8-%d0%be%d1%82-%d0%bf%d0%b5%d1%87/", "text": "Покрив на къща изгоря в бургаското село Росен. Собственичката – 63-годишна жена, обяснила, че причина за пожара е небрежно боравене с огън от оставена без надзор печка тип „камина” в близост на която е имало дървена облицовка /ламперия/.  По думите на собственичката на имота, около 07.00 ч. сложила дърва в камината и тръгнала за работа за с. Равна гора, като малко по-късно получила обаждане от съседка за дим и пламъци от комина. Върнала се своевременно и заедно със съседите си започнала да гаси пожара. От инцидента няма пострадали.  В Руен е получено съобщение за горяща стопанска постостройка, отоплявана с печка на дърва, разположена към частен имот на ул. „Изгрев” № 5. Постройката е собственост на  51-годишен мъж. Установено е, че пожарът възникнал вследствие на запалил се комин, а впоследствие и таван на помещението. Изгоряла е част от покривната конструкция на стопанската постройка и прилежащата жилищна сграда. Огънят е потушен от два противопожарни автомобила и петима огнеборци.  АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.06", "title": "\n\t\t\tДва покрива изгоряха при пожари от печки с дърва\t\t\t"}
{"url": "https://trud.bg/%d1%89%d0%b0%d0%bd%d0%b3%d0%b8%d1%82%d0%b5-%d1%81%d0%b5-%d1%83%d0%bf%d1%80%d0%b0%d0%b2%d0%bb%d1%8f%d0%b2%d0%b0%d1%82-%d0%b1%d0%b5%d0%b7%d1%81%d0%ba%d1%80%d1%83%d0%bf%d1%83%d0%bb%d0%bd%d0%be-%d1%82/", "text": "Олимпийският спорт вдигане на тежести се управлява безскрупулно, твърди в новия си документален филм немската телевизия АRD. Според разследването в света на щангите т. нар. антидопингова програма се изражда в силова игра, защото Международната федерация (IWF) наказва и блокира допинговите грешници според непрозрачни критерии и така печели милиони”. Вече 40 г. спортът се управлява от Тамаш Аян. И екипът тръгва по следите му. Авторите смятат, че „се извършват зрелищни нарушения, свързани с липсващи олимпийски фондове – и засега без последствия“. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.06", "title": "\n\t\t\tЩангите се управляват безскрупулно, твърди АRD\t\t\t"}
{"url": "https://trud.bg/%d0%b1%d0%b5%d0%b7%d0%bf%d0%bb%d0%b0%d1%82%d0%bd%d0%b8-%d0%bf%d1%80%d0%be%d1%86%d0%b5%d0%b4%d1%83%d1%80%d0%b8-%d0%b2-%d0%b1%d0%b0%d1%80%d0%be%d0%ba%d0%b0%d0%bc%d0%b5%d1%80%d0%b0-%d0%bf%d1%80%d0%b5/", "text": "Безплатни процедури в Барокамера e новата услуга, която Дома за медико-санитарна грижа в град Дебелец стартира с настъпването 2020-та година, за потребителите на услуги в лечебното заведение. Това са деца от 0 до 7-годишна възраст. Дарението на Фондация Национал фонд „Свети Никола“-София, с председател Никола Цветанов, прави лечението посредством хипербарна оксигенация възможно, а стойността на уреда е 37 840 лв. В продължение на една година НФ „Свети Никола” събира средствата за скъпата техника, а това е поредното дарение за ДМСГД – Дебелец, защото партньорството и доверието между двете страни има 20-годишна история. Барокамерата се използва за лечение на широк спектър заболявания, асфикция при раждането, нарушена мозъчна циркулация, синдром на ДАУН, разстройство от аутистичния спектър, ДЦП и др. Терапията и резултатите от нея обаче са строго индивидуални и изискват огромно търпение и постоянство, защото това, което е достатъчно да помогне на един малък пациент може да не повлияе на друг. Предимство е, че по правило при хипербарната оксигенация няма негативни ефекти, защото тя представлява метод, при който се дава около 10 пъти повече кислород, който е основен източник на живот. Лечебният сеанс е от 45 до 90 мин, в зависимост от насоките на лекуващия лекар и преминава през три фази-копресия, лечение и декомпресия. Потенциалът на хипербарната терапия e открит през 17 в. с изграждането на първата хипербарна камера в Лондон. В нашия век е призната терапевтична практика в Русия, Америка, Европа, Китай и останалия свят. Методът е сложен и скъп, но има предимствата, които го поставят в специално положение. Хипербарната оксигенация е неинвазивен метод, т.е. не е свързан с нарушаването на целостта на човешките тъкани. На второ място – използва се не само за лечение, но и за превенция на много заболявания, а в съвременния свят бъдещето на медицината е именно в превенцията. Този метод на лечение не само не отрича други методи и практики в терапията, но ги допълва, а в много от случаите увеличава тяхната ефективност. За работа с Барокамерата ще бъдат обучени три медицински сестри, след сертифицирането им ще стартира услугата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.06", "title": "\n\t\t\tБезплатни процедури в Барокамера предлагат в детски дом в Дебелец\t\t\t"}
{"url": "https://trud.bg/%d0%b4%d0%be%d0%bd%d0%b0%d0%bb%d0%b4-%d1%82%d1%80%d1%8a%d0%bc%d0%bf-%d0%b8%d1%80%d0%b0%d0%bd-%d0%bd%d0%b8%d0%ba%d0%be%d0%b3%d0%b0-%d0%bd%d1%8f%d0%bc%d0%b0-%d0%b4%d0%b0-%d0%b8%d0%bc%d0%b0-%d1%8f%d0%b4/", "text": "Американският президент Доналд Тръмп избухна в социалните мрежи, като написа с главни букви в профилите си във Фейсбук и Туитър, че „Иран никога няма да има ядрено оръжие“. Гневната му реакция идва няколко часа след като  . Напрежението между САЩ и Иран е породено от убийството на генерал Касем Сюлеймани в Багдад миналата седмица. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.06", "title": "\n\t\t\tДоналд Тръмп: Иран никога няма да има ядрено оръжие\t\t\t"}
{"url": "https://trud.bg/%d0%b5%d0%ba%d1%81%d1%82%d1%80%d0%b0%d0%b4%d0%b8%d1%80%d0%b0%d1%82-%d0%bd%d0%b0%d1%88-%d1%81%d0%b2%d0%be%d0%b4%d0%bd%d0%b8%d0%ba-%d0%b2-%d0%bf%d0%be%d0%bb%d1%88%d0%b0/", "text": "53-годишен българин, разследван в Гданск за трафик на хора и склоняване на жени към проституция с цел финансова печалба, ще бъде екстрадиран в Полша. Това постанови състав на Добричкия окръжен съд на база на Европейска заповед за арест, издадена от Окръжния съд в Гданск на 26 ноември миналата година. 20 дни по-късно издирваният сводник бил заловен от полицията в Балчик, а от 20 декември е задържан под стража. За престъпленията, в които е обвинен, полското законодателство предвижда наказание до 15 г. затвор, което мъжът ще търпи в наш затвор. Пред магистратите той даде доброволно съгласие да бъде екстрадиран. До предаването му на полската държава задържаният ще лежи във варненския затвор, постанови съдът. Решението е окончателно. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.06", "title": "\n\t\t\tЕкстрадират наш сводник в Полша\t\t\t"}
{"url": "https://trud.bg/%d0%bb%d0%b5%d0%b4%d0%b5%d0%bd%d0%b8%d1%8f%d1%82-%d1%86%d0%b8%d0%ba%d0%bb%d0%be%d0%bd-%d0%b8%d1%84%d0%b5%d1%81%d1%82%d0%b8%d0%be%d0%bd-%d0%b7%d0%b0%d0%bc%d1%80%d0%b0%d0%b7%d0%b8/", "text": "Студеното време в Гърция продължава и днес. Има затворени пътища и спрени фериботи. Студен циклон завладя цялата страна. Снеговалежи, дъждове и много ниски температури заледиха пътищата. Островите Закинтос, Хиос, Андрос останаха часове без ток. Много силна буря в Егейско море остави без фериботна връзка островите. На всеки час Пътна полиция информира кои пътища са затворени и къде движението е само с вериги. Според прогнозите се очаква подобряване на условията от вторник следобед. Въпреки заледените пътища трафикът е интензивен. Заради лошото време, властите продължават да не пускат тирове през пункта „Кулата“ – „Промахон“. Според метеорологичния център в Атина леденият фронт „Ифестион“ удари районите Тракия, Източна Македония, Халкидики, Централен и Северен Егейски регион, Магнезия, Пелопонес и Южните Йонийски острови. Забранено е движението на товарни автомобили по националната пътна мрежа. Влизането в ски курорта Парнасос също е забранено. В пълна готовност поради очакваното лошо време са и гръцките железници. От Атина до Александруполис са разположени снегомобили, за да се избегне замръзване на снега и създаване на проблеми с влаковете. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.06", "title": "\n\t\t\tЛеденият циклон „Ифестион“ замрази Гърция\t\t\t"}
{"url": "https://trud.bg/%d0%b1%d0%b0%d0%bd%d1%81%d0%ba%d0%be-%d0%b2%d0%b7%d0%b8%d0%bc%d0%b0-%d0%be%d1%82%d0%bc%d0%b5%d0%bd%d0%b5%d0%bd-%d1%81%d1%82%d0%b0%d1%80%d1%82-%d0%be%d1%82-%d0%b2%d0%b0%d0%bb-%d0%b4%d0%b8%d0%b7%d0%b5/", "text": "Банско ще приеме отмененото спускане във Вал д’Изер (Франция) при жените на 24 януари, обявиха от Международната федерация по ски (ФИС). Така в пиринския курорт ще има три старта от Световната купа при дамите в скоростните дисциплини. Останалите две от програмата остават на 25 и 26 януари съответно спускане и супергигантски слалом. Стартът във Вал д’Изер в края на миналия месец бе отменен заради лошите метеорологични условия. \nОргкомитетът на ски курорт №1 у нас обяви, че на 24 януари трибуната ще бъде със свободен достът за всички гости. Стартовете под връх Тодорка ще се излъчват от 25 телевизии в цял свят. За участие се очаква елитът на световните ски. Билетите вече са в продажба на касите на началната станция на кабинковия лифт в Банско, в магазин „Макспорт“ София, както и онлайн – на maxsport-bg.com. Същевременно най-добрият ни ски скачач Владимир Зографски отпадна в квалификациите за последното състезание от веригата „Четирите шанци“ в Бишофсхофен (Австрия). Той завърши 58-и със 103,4 т., след като се приземи на 118,0 м. И остана на 8 т. от най-добрите 50, продължаващи в основната надпревара. Най-добър бе Щефан Крафт със 150,8 т. и 134,5 м. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.06", "title": "\n\t\t\tБанско взима отменен старт от Вал д’Изер\t\t\t"}
{"url": "https://trud.bg/%d0%b2-%d0%b1%d1%83%d1%80%d0%b3%d0%b0%d1%81-%d1%87%d0%b8%d1%81%d1%82%d1%8f%d1%82-%d0%ba%d0%b0%d0%bd%d0%b0%d0%b2%d0%ba%d0%b8-%d0%b2%d1%8a%d0%bf%d1%80%d0%b5%d0%ba%d0%b8-%d0%be%d1%80%d0%b0%d0%bd%d0%b6/", "text": "Въпреки оранжевия код за силен вятър и вълнение, в Бургас започнаха да чистят канавки превантивно срещу бъдещи дъждове и снегове. Община Бургас съобщи официално, че от Богоявление до 19 януари се извършва превантивно почистване на канавките и банкетите в двете посоки на главен път I-9. Става въпрос за натоварения участък от Пътен възел ЮГ до надлеза на кв. „Крайморие“. Това, че в момента периодът е сух, не означава, че напролет няма да има дъждове и стичаща се вода от околните хълмове, търсеща път към морето. Затова Община Бургас е длъжна да вземе превантивни мерки, коментираха от администрацията. През посочения период движението на автомобили ще се извършва съобразно създадената временна организация. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.06", "title": "\n\t\t\tВ Бургас чистят канавки, въпреки оранжевия код за силен вятър\t\t\t"}
{"url": "https://trud.bg/%d1%81%d0%bd%d0%b5%d0%b6%d0%b5%d0%bd-%d0%ba%d0%b0%d0%bf%d0%b0%d0%bd-%d0%b1%d0%bb%d0%be%d0%ba%d0%b8%d1%80%d0%b0-11-%d1%82%d1%83%d1%80%d0%b8%d1%81%d1%82%d0%b8-%d0%bd%d0%b0-%d0%b7%d0%b0%d0%b1%d1%80%d0%b0/", "text": "11 души прекараха няколко часа в снежен капан на пътя Шипка- Бузлуджа. Той е забранен за движение през целия зимен сезон, предаде БТВ. Около час е отнело на спасителите от пожарната да стигнат до бедстващите туристи, сред които и 2-е годишно дете. Няма измръзнали или пострадали. Глоба от 2 000 лева очаква нарушителите затова, че не са се съобразили със знаците и са минали по затворения път.“Хората пътували с три коли от хижите на връх Бузлуджа в посока град Добрич, но не са спазили разпоредбите на пътните знаци и маркировка. Опитали са се да преминат „по затворения път и закъсват“ – обясни главен инспектор Станимир Тончев -директор на пожарната служба в Казанлък . „Не видяхме табелата, защото е накриво. Първо ходихме на Бузлуджа, заради вятъра решихме да отидем до Шипка, обаче закъсахме. Благодаря на пожарникарите, че ни помогнаха“, обясниха туристите. Хората са евакуирани до град Казанлък, а колите с помощта на доброволци, ще бъдат прибрани в града. „Колите са били заредени с гориво, температурата горе беше минус 10 градуса и вятъра беше бурен“, посочи още главен инспектор Станимир Тончев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.06", "title": "\n\t\t\tСнежен капан блокира 11 туристи на забранения път Шипка – Бузлуджа, глобяват ги с 2 хил. лв.\t\t\t"}
{"url": "https://trud.bg/%d0%b0%d0%bc%d0%b5%d1%80%d0%b8%d0%ba%d0%b0%d0%bd%d1%81%d0%ba%d0%b8%d1%8f%d1%82-%d0%bf%d0%be%d1%81%d0%bb%d0%b0%d0%bd%d0%b8%d0%ba-%d1%85%d0%b5%d1%80%d0%be-%d0%bc%d1%83%d1%81%d1%82%d0%b0%d1%84%d0%b0-2/", "text": "Посланик Мустафа се срещна днес с министъра на правосъдието Данаил Кирилов и неговите заместници, за да обсъди въпроси по върховенството на закона преди срещата за стратегическия диалог между САЩ и България в сряда. На срещата присъства и Пол Веки, регионален директор за Централна и Източна Европа / Близкия Изток в Службата за развитие, подпомагане и обучение на чуждестранни прокурори. На срещата също така присъства и Джесика Ким, новият постоянен съветник по юридическите въпроси към Посолството на САЩ. Г-жа Ким пристигна миналия месец, за да заеме поста си на постоянен юридически съветник за България и Румъния към Министерството на правосъдието на САЩ, като в това си качество ще отговаря за предоставянето на помощ за правосъдната система, за изграждане на капацитет в борбата срещу обществената корупция, прането на пари и организираната престъпност. Двете страни се споразумяха да развиват диалог и да споделят ноу-хау за по-голяма независимост на съда и отчетност на прокуратурата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.06", "title": "\n\t\t\tАмериканският посланик Херо Мустафа се срещна с правосъдния министър Данаил Кирилов\t\t\t"}
{"url": "https://trud.bg/%d0%bf%d1%80%d0%be%d0%b2%d0%b0%d0%bb-%d0%b7%d0%b0-%d0%bc%d0%b8%d0%bb%d0%b0%d0%bd-%d0%b8-%d0%b2-%d0%b4%d0%b5%d0%b1%d1%8e%d1%82%d0%b0-%d0%bd%d0%b0-%d0%b8%d0%b1%d1%80%d0%b0/", "text": "Кошмарите за „Милан“ продължават да преследват тима и през 2020 година. Славният италиански гранд стартира новата година с нулево равенство на „Сан Сиро“ с борещия се за своето оцеляване „Сампдория“. Двубоят бе повторен дебют за Златан Ибрахимович, появил се в игра след почивката. И с него на терена „червено-черните“ удължиха агонията в офанзивен план и вече 315 минути нямат попадение. За последно Джакомо Бонавентура се разписа при успеха с 3:2 над „Болоня“, а след това последва нулево реми със „Сасуоло“ и тежко 0:5 от „Аталанта“. Разгромният резултат в Бергамо бе припомнен на играчите от феновете на тима с транспарант. \nДвубоят в Милано можеше да има дори още по-болезнен развой, ако не бяха сериозните пропуски пред вратата на Джанлуиджи Донарума. Преди почивката попадение на Фабио Куалиарела бе отменено поради засада. По-чистите ситуации пред „Милан“ бяха пропуснати от Сусо и Бонавентура. \nВтората част започна динамично. Първо силен изстрел на Сусо попадна в обсега на вратаря Емил Аудеро. Минути по-късно Маноло Габиадини излезе очи в очи с Джанлуиджи Донарума, успял да парира, а след това Тео Ернандес изчисти пред голлинията. За да се стигне до 55-ата минута и повторният дебют на Златан Ибрахомивоч с екипа на „росонерите“, дошъл пред 60 000 зрители. Шведът замени Кшиштоф Пьонтек, а веднага след това и Леао влезе в игра. Минутите след появата на Златан бяха инфарктни, но пред вратата на домакините. Първо Калабрия застана на пътя на топката, докато Донарума бе далеч от вратата, а след това отново Маноло Габиадини стреля в аут след излизане на стража. \nВ другия мач от кръга „Ювентус“ разгроми с 4:0 хита от есента „Каляри“ в най-изразителната победа под ръководството на Маурицио Сари. Хеттрик за „бианконерите“ реализира Кристиано Роналдо. По този начин португалецът записа дежурен рекорд. Нападателят е единственият действащ играч от топ 5 на Европа с попадения всяка една година от 2003-та насам. \nЗа пръв път Кристиано реализира и в пет поредни мача в Серия А. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.06", "title": "\n\t\t\tПровал за „Милан“ и в дебюта на Ибра\t\t\t"}
{"url": "https://trud.bg/%d0%bc%d0%be%d0%bd-%d0%bf%d1%80%d0%b5%d0%b4%d0%bb%d0%b0%d0%b3%d0%b0-%d1%83%d1%87%d0%b5%d0%b1%d0%bd%d0%b8%d1%82%d0%b5-%d1%87%d0%b0%d1%81%d0%be%d0%b2%d0%b5-%d0%b4%d0%b0-%d0%bf%d1%80%d0%b8%d0%ba%d0%bb/", "text": "Да няма учебни часове след 18.30 часа в името на безопасността на децата. Това обсъждат от ръководството на Министерството на образованието и науката, съобщи за   зам.-министър Таня Михайлова. „Идеята е втора смяна да приключва в 18.30. Много е изморително да си на училище до 19.15. Предпочитам нулеви часове, но да тръгнат по-рано, защото все още и децата не са толкова изморени, и шофьорите са по-концентрирани“, коментира зам.-министърът на образованието, която призна, че идеята се обмисля и заради последните инциденти с блъснати от автомобили осмокласници по улиците на столицата. „Ето, 23-то СУ е един добър пример. Има и други училища, които са го въвели. Надявам се да го направят тези, които могат да го направят“, добави Таня Михайлова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.06", "title": "\n\t\t\tМОН предлага учебните часове да приключват до 18.30 часа\t\t\t"}
{"url": "https://trud.bg/%d1%83%d1%80%d0%b0%d0%b3%d0%b0%d0%bd%d0%b5%d0%bd-%d0%b2%d1%8f%d1%82%d1%8a%d1%80-%d0%bf%d0%be%d0%bc%d0%b5%d1%82%d0%b5-%d0%bf%d0%be%d0%bb%d0%be%d0%b2%d0%b8%d0%bd-%d0%b1%d1%8a%d0%bb%d0%b3%d0%b0%d1%80/", "text": "Затвориха пристанището в Бургас заради силни вълни  В Сливенско събори пазар и остави села без ток  Автомобили закъсаха на пътя Шипка-Бузлуджа Ураганен вятър вилня в половин България, най-силен беше в Сливен, където бе със скорост над 122 км/ч. Нанесени са много щети в града, съобщи началникът на общинския отдел “Сигурност и управление при кризи” Снежана Кънева. Силният вятър е съборил дървета, пречупил е клони, паднали са огради на различни обекти, счупени са стъкла, съборени са керемиди, елементи от коледната украса на града. Нанесени са поражения на три светофара в града. На мястото е изпратен екип да ги демонтира. Разрушен е откритият пазар на пътя край село Калояново, добави Кънева. Заради силния вятър селата Бинкос, Блатец, Тополчане са останали без ток. „Екипите на ЕВН работят, направена е цялостна организация и най-важното е, че няма пострадали хора”, каза инж. Снежана Кънева. Според прогнозата вятърът ще продължи и днес, допълни Снежана Кънева. Три автомобила закъсаха на пътя Шипка-Бузлуджа в снежните преспи. На прохода Шипка температурата вчера беше минус 10 градуса, а снежната покривка е достигнала 20 сантиметра. Няма данни за пострадали хора. На място бяха изпратени екипи на пожарната и полицията. Пътят е забранен за движение през целия зимен период, тъй като не се почиства и не се поддържа. “Това за съжаление не е първият случай, когато младежи нарушават правилата за движение и влизат в забранената отсечка, за да си вдигат адреналина, карайки автомобилите си в дълбок сняг”, уточняват властите. Големи вълни връхлетяха бреговете на Бургаския залив. Пристанището бе затворено за движение на морските съдове, но товаро- разтоварните дейности на вагони и камиони продължиха през целия ден. Под нос Емине са скрити кораби, които изчакват лошото време да спре и морето да утихне, за да продължат пътя си. Същото е положението и при нос Калиакра, където скритите кораби са поне десет. Водата в каналите, край които са накацали хижите на рибарите обаче се е вдигнала с 40 сантиметра. Морските са укрепили лодките си с въжета, но леко са отпуснали възлите, за да може корабчетата да се вдигат на водата, колкото и да се повиши нивото. “При нас е страховито. В Бургас поне нос Емине пази завет, но тук е открито и вълната е огромна, а вятърът е много силен. 4- 5 бала по нашите сметки е вълнението.”, казаха морските вълци от Ахтопол. В Ямбол духаше много силен вятър, но до късния следобед в понеделник имаше само един постъпил сигнал. В 14 часа гражданин е алармирал за счупен клон, който е паднал на улицата, казаха от МВР. Няма пострадали хора или материални щети.   Затвориха пътища заради снега  Затворени са пътища заради сняг и силен вятър. Движението през Троянския проход е ограничено заради намалена видимост, снегонавявания и бурен вятър. Пътят Шипково – Рибарица се разчиства – очаква се днес да бъде отворен за леки автомобили. Остават затворени за движение за всички моторни превозни средства проходите Троян-Кърнаре и Шипково-Рибарица, където новата снежна покривка е около 30 см. В Шипково, Рибарица, Тетевен и Априлци снежната покривка е между 15 и 26 см. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.06", "title": "\n\t\t\tУраганен вятър помете половин България\t\t\t"}
{"url": "https://trud.bg/%d0%b1%d0%bb%d0%b0%d0%b3%d0%be%d0%b4%d0%b0%d1%80%d1%81%d1%82%d0%b2%d0%b5%d0%bd%d0%be-%d0%bf%d0%b8%d1%81%d0%bc%d0%be-%d0%be%d1%82-%d1%81%d0%b8%d0%bc%d0%b5%d0%be%d0%bd-%d1%81%d0%b0%d0%ba%d1%81%d0%ba/", "text": "Благодарствено писмо от Симеон Сакскобургготски получи великотърновската организация „Търново рънс”. Преди повече от месец 60 души от старата столица и Трявна ремонтираха спешно с доброволен труд болница „Царица Йоанна“ в балканското градче, построена със зестрата на Царица Йоанна – майката на цар Симеон II. „Инициативата Ви да помогнете за спасяването от разруха на единствената у нас детска болница за белодробни заболявания, която бе построена благодарение на моята майка, е повече от похвална и трябва да бъде пример за добро! Радва ме, когато виждам подобни инициативи от млади хора, които не търсят облаги! Предайте моля на всеки един от участниците моята благодарност. Също така, бих се радвал да мога да помогна на тази инициатива. Оставам на Вас да прецените как и да ме информирате”, пише в благодарственото си писмо Цар Симеон II към доброволците. „След акцията в Трявна, 7 или 8 фирми писаха да помогнат с различни неща. Някои търновски, други от цяла България. Част от помощите вече дойдоха, други ще се задвижат напролет. Със сигурност и ние ще активизираме още повече хора през пролетта. Остава обаче най-важното, тук трябва масова институционална подкрепа. Нашите действия са капка в морето. Болницата е огромен комплекс и съвкупно с прелестната местност дава много възможности било то за медицински туризъм, детски оздравителни лагери и т.н. Но има още безкрайно много работа, но тя не може да бъде свършена от доброволци. А това, че новините са стигнали до Цар Симеон II е чудесно. На пролет ще се свържем с него и ще помислим как и той да се включи към действията ни“, заяви Калин Василев, основател на „Търново рънс“. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.06", "title": "\n\t\t\tБлагодарствено писмо от Симеон Сакскобургготски получиха „Търново рънс“\t\t\t"}
{"url": "https://trud.bg/%d0%ba%d1%83%d1%80%d1%81%d0%b0%d0%bd%d1%82-%d1%81%d0%bf%d0%b0%d1%81%d0%b8-%d0%ba%d1%80%d1%8a%d1%81%d1%82%d0%b0-%d0%b2-%d1%88%d1%83%d0%bc%d0%b5%d0%bd/", "text": "Курсантът Симеон Димитров /24 г./ от Казанлък извади богоявленския кръст от студентите водите на Шуменското езеро. Общо 16 души скочиха за разпятието. Димитров учи в специалност „Радиотехнически войски“ на Военния факултет в Шумен и след 7 месеца се дипломира. Той беше дарен с Библия от отец Иван и разказа, че за първи път лови кръста, макар че е заклет почитател на ритуала – седем пъти е участвал в хорото на Калофер. Преди това в Шумен тържествено бяха осветени бойните знамена. В церемонията участваха представителни роти от Шуменския военен гарнизон и членове на сдружение „Жива история“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.06", "title": "\n\t\t\tКурсант спаси кръста в Шумен\t\t\t"}
{"url": "https://trud.bg/3-%d0%b3%d0%be%d0%b4%d0%b8%d1%88%d0%b5%d0%bd-%d0%bf%d0%b8%d0%b5-%d0%b1%d0%b8%d1%80%d0%b0-%d0%bd%d0%b0-%d1%81%d0%b2%d0%b0%d1%82%d0%b1%d0%b0-%d1%86%d0%b8%d0%b3%d0%b0%d0%bd%d0%b8-%d0%bc%d1%83-%d0%b2/", "text": "От агенцията за закрила на детето пращат ГДБОП в гетото Клип във фейсбук, на който русо момченце на възраст не повече от 3 години пие бира, а мургави нашенци наоколо го насърчават и му викат: “Наздраве!”, предизвикаха вълна гняв в социалните мрежи. Детето е неадекватно състояние, поклаща се и изглежда неориентирано. Дебела руса жена, очевидно притеснена не че малкият употребява алкохол, а че може да настине, му облича якето. Черен циганин чуква чашата си в бутилката на детето и всички се радват, когато то надига и отпива. Към края на видеото, което има и звук, се чува и името на детето – Кевин, а неизвестна жена казва: “Бебето се напи”. Клипът завършва с мощен кючек и на него се виждат и маси, наредени като за ромска сватба. Той е качен на 4 януари, но по-късно е изтрит от първоизточника. Днес от Държавната агенция за закрила на детето обявиха, че вече търсят за съдействието полицията и ГДБОП, за да изяснят кое е детето, кои са родителите му, кога и в кое гето е направен видеозаписа. И по сега действащия закон институциите могат да наложат мерки за закрила на малчугана, включително той да бъде изведен от семейството му. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.06", "title": "\n\t\t\t3-годишен пие бира на сватба, цигани му викат: „Наздраве!”\t\t\t"}
{"url": "https://trud.bg/196-%d0%bc%d0%bb%d0%bd-%d0%bf%d0%b5%d0%bd%d1%81%d0%b8%d0%be%d0%bd%d0%b5%d1%80%d0%b8-%d0%b7%d0%b0%d1%89%d0%b8%d1%82%d0%b5%d0%bd%d0%b8-%d0%be%d1%82-%d0%b7%d0%b0%d0%bf%d0%be%d1%80/", "text": "Няма да има удръжки върху парите на възрастните и работещите, ако са под 610 лева Изплащат пенсиите от утре Над 1,96 милиона пенсионери ще бъдат защитени от запор на пенсиите им. Толкова са възрастните хора, които получават месечно под минималната работна заплата – 610 лева, показват данни на Националния осигурителен институт към края на септември 2019 година. Съгласно Гражданския процесуален кодекс, принудително изпълнение може да бъде насочено само върху пенсии, които са над минималната работна заплата, т. е. от по-ниските пенсии не могат да се правят удръжки. Правилото важи и за работещите, които получават доход под минималната заплата. Посочените ограничения не се прилагат за задължения от издръжка, уточняват от НОИ. Размерите на удръжките от пенсиите, за които е допустимо налагането им, също се определят в зависимост от минималната работна заплата за страната. Затова с повишаването на минималната заплата от 1 януари се променя и размерът на удръжките върху пенсии с наложени запори по реда на чл. 446 от Гражданския процесуален кодекс. Ако пенсионер или работещ получава на месец между 610 лева (колкото е минималната заплата) и 1220 лева (двукратния є размер), то на него му се удържа една трета от дохода, ако няма деца и една четвърт, ако има такива, които издържа. Така, ако заплатата или пенсията е 611 лева, то запорът ще бъде съответно 305,50 лв. или 152,75 лв. в зависимост дали има деца. Ако осъденото лице получава месечно възнаграждение между 1220 и 2440 лева, то то ще се раздели с половината или с една трета от сумата, в зависимост дали има деца. От НОИ уточняват, че пенсионерите, попадащи в тази група, ще получат пенсиите си след 7 януари 2020 г. в зависимост от начина на изплащането им – с пенсионен запис, ако се изплащат чрез пощенска станция, или с допълнителен превод по личната сметка, ако се изплащат чрез банка или друг доставчик на платежни услуги. Изплащането на пенсиите за месец януари т. г. е в стандартния времеви период – ще започне на 7 януари (вторник) и ще приключи на 20 януари (понеделник). АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.06", "title": "\n\t\t\t1,96 млн. пенсионери защитени от запор\t\t\t"}
{"url": "https://trud.bg/%d0%b2%d1%8a%d0%bd%d1%88%d0%bd%d0%b8%d1%82%d0%b5-%d0%bc%d0%b8%d0%bd%d0%b8%d1%81%d1%82%d1%80%d0%b8-%d0%bd%d0%b0-%d0%b5%d1%81-%d1%89%d0%b5-%d0%be%d0%b1%d1%81%d1%8a%d0%b4%d1%8f%d1%82-%d0%ba%d1%80%d0%b8/", "text": "Външните министри на ЕС ще проведат извънредна среща във връзка с последните събития в Иран и Ирак в петък, заявиха дипломати пред AFP. Повод за това е убийството на иранския генерал Касем Сюлеймани при удар с дрон в Багдад от страна на САЩ. Решението бе взето, след като дипломатическият ръководител на ЕС изрази съжаление,че Иран обяви още една крачка от нарушаването на крехкото ядрено споразумение от 2015 г., докато Техеран е разгневен от убийството на Касем Сюлеймани, ръководител на специалните сили „Кудс“ на Революционната гвардия. Жозеп Борел, върховният представител на ЕС по въпросите на външните работи написа в социалната мрежа „Туитър“, че споразумението, което се намира на ръба на колапса, след като президентът на САЩ Доналд Тръмп оттегли страната си от него, „сега е по-важно от всякога“. Водените от Европа усилия за запазване на Иран в сделката, която ограничи ядрената му програма в замяна на облекчаване на санкциите, не помогнаха особено много след решението на Тръмп през май 2018 г. да изтегли САЩ и да възстанови санкциите.   Борел ще ръководи среща на министрите на външните работи. На нея ще се обсъдят последствията от убийството на Сюлеймани и бъдещето на ядрената сделка. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.06", "title": "\n\t\t\tВъншните министри на ЕС ще обсъдят кризата в Иран и Ирак след убийството на Сюлеймани\t\t\t"}
{"url": "https://trud.bg/267-%d0%b1%d0%b0%d1%80%d0%be%d0%b2%d1%86%d0%b8-%d0%ba%d0%b0%d1%80%d0%b0%d1%82-%d1%80%d0%be%d0%bb%d1%81-%d1%80%d0%be%d0%b9%d1%81-%d1%83-%d0%bd%d0%b0%d1%81/", "text": "972 са с “Мазерати”, а 109 с “Тесла” \n 5 чисто нови “Ламборгини” са регистрирани в страната през 2019 г. Точно 267 са баровците, които имат “Ролс Ройс” с българска регистрация на номерата, показват данните на пътната полиция към края на 2019 г. Новите автомобили “Ролс Ройс” струват около 1-2 млн. лв., а дори и на старо цената на тези коли най-често е над половин милион лева. Автомобилът “Ролс Ройс” е предпочитан от хора с високи доходи, които могат да си позволят да поддържат луксозен начин на живот. През миналата година в страната са регистрирани 2 чисто нови автомобила “Ролс Ройс”, както и 12 коли втора ръка от тази марка, показват данните на пътната полиция.* Общо 392-ма души в страната имат “Ферари”, показват данните на пътната полиция. През 2019 г. 5 са били чисто новите автомобили от тази марка, които са регистрирани в страната. 14 пък са автомобилите “Ферари” втора ръка, които са получили български номера. Луксозният автопарк у нас се е увеличил с 98 нови автомобила “Порше” през миналата година, така общият брой на колите от тази марка става 626. 5 чисто нови “Ламборгини” са регистрирани в страната през 2019 г. Български номера са сложени и на още 9 коли от тази марка, които са били втора употреба. Така общият брой на колите “Ламборгини” с български номера достига 277. Луксозният автомобил “Бентли” не е толкова популярен, тъй като само 3 са чисто новите коли от тази марка, регистрирани през 2019 г. у нас. Така общият брой на автомобилите “Бентли” достига 212. 972 души в страната карат “Мазерати”, а с електромобил “Тесла” могат да се похвалят 109 души у нас. През 2019 г. в страната са регистрирани общо 35 484 нови коли, както и 206 059 коли втора ръка. * Традиционно “24 часа” съобщи, че регистрираните нови коли “Ролс Ройс” са 12. Традиционно невярна информация. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.06", "title": "\n\t\t\t267 баровци карат “Ролс Ройс” у нас\t\t\t"}
{"url": "https://trud.bg/%d0%ba%d0%b0%d1%80%d0%bb%d0%be%d1%81-%d0%b3%d0%be%d0%bd-%d0%b8%d0%b7%d0%b1%d1%8f%d0%b3%d0%b0%d0%bb-%d0%be%d1%82-%d1%82%d0%be%d0%ba%d0%b8%d0%be-%d1%81-%d0%b2%d0%bb%d0%b0%d0%ba/", "text": "Бившият щеф на Рено-Нисан Карлос Гон е избягал от Токио с високоскоростен влак до Осака на 29 декември, съобщават японски медии. С него са били няколко души, чиято самоличност още не е установена. На записи от видеонаблюдение се вижда как Карлос Гон напуска апартамента си в Токио към 14.30 часа местно време и няколко часа по-късно пристига на гара Шинагава в японската столица, където се качва на влака за Осака. Оттам Гон отишъл с такси заедно с придружителите си до хотел близо до международното летище Кансай. От този хотел двама негови съучастници излезли към 22.30 часа с два обемисти багажа. Според следователите той бил скрит в един от двата сандъка, наподобяващ сандъците за транспортиране на музикални инструменти. Такива багажи не преминават през скенер заради големите си размери, а и контролът при частните полети не е така стриктен. По-нататъшния ход на бягството му остава неясен. Според първоначални информации Гон е отпътувал късно вечерта на 29 декември с частен самолет до Истанбул, откъдето на сутринта се качил на друг частен самолет за Бейрут. Бившият автомобилен магнат беше обвинен в Япония за финансови злоупотреби и в края на април 2019 година беше освободен под гаранция и поставен под домашен арест. 65-годишният Гон, който е има френско, ливанско и бразилско гражданство, имаше право да пътува из страната за 72 часа, без да напуска Япония, докато чака да се гледа делото му. В момента японските власти се опитват по дипломатически път да издействат екстрадирането на Карлос Гон от Ливан, съобщи днес генералният секретар на правителството Йошихиде Суга. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.06", "title": "\n\t\t\tКарлос Гон избягал от Токио с влак\t\t\t"}
{"url": "https://trud.bg/%d0%be%d1%82%d0%bb%d0%b0%d0%b3%d0%b0%d1%82-%d0%b1%d0%be%d0%bd%d1%83%d1%81-%d0%bc%d0%b0%d0%bb%d1%83%d1%81-%d0%b7%d0%b0-%d0%ba%d0%b0%d0%bc%d0%b8%d0%be%d0%bd%d0%b8%d1%82%d0%b5/", "text": "Предстоят разговори с бизнеса Системата „бонус-малус”, от която ще зависи цената на задължителната застраховка „Гражданска отговорност”, може да влезе в сила поетапно, като първо започне да се прилага за леките коли, а по-късно и за автобусните и тежкотоварните автомобили. Това заяви председателят на Комисията за финансов надзор (КФН) Бойко Атанасов. Изказването на Бойко Атанасов идва след като превозвачите се обявиха против предлаганата нова система. Предложеният вариант на „бонус-малус” предвижда в застраховката да се посочват имената на всички, които ще шофират даден автомобил и цената на „Гражданска отговорност” да се определя от рисковия клас на шофьора с най-много нарушения. Така за семейства с две коли, ако единят съпруг прави нарушения, по-скъпа полица ще плащат и за двете коли. Превозвачите пък ще плащат повече за всеки камион или автобус, на който се качи шофьор с нарушения на пътя, дори те да са направени с личната му кола. Атанасов увери, че за камионите и автобусите ще организира среща със съответните асоциации. Той изрази увереност, че ще намерят диалог към правилното решение на проблемите. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.06", "title": "\n\t\t\tОтлагат „бонус-малус” за камионите\t\t\t"}
{"url": "https://trud.bg/%d0%bf%d0%be%d0%b6%d0%b0%d1%80-%d0%b3%d0%be%d1%80%d0%b8-%d0%b2-%d0%ba%d1%8a%d1%89%d0%b0-%d0%b2-%d0%ba%d0%b0%d0%b7%d0%b0%d0%bd%d0%bb%d1%8a%d1%88%d0%ba%d0%be%d1%82%d0%be-%d1%81%d0%b5%d0%bb%d0%be-%d0%b4/", "text": "Голям пожар бушува в къща в казанлъшкото село Долно Изворово, съобщава БГНЕС. Огнената стихия е възникнала след 17:30 часа днес. Не е ясно каква е причината, предполага се късо съединение заради силния вятър. Няколко противопожарни екипа са на мястото и се борят с пламъците. Към този момент безуспешно заради бурния вятър, който затруднява гасенето. Обитателите на къщата са изведени на безопасно място. Няма пострадали хора АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.06", "title": "\n\t\t\tПожар гори в къща в казанлъшкото село Долно Изворово\t\t\t"}
{"url": "https://trud.bg/%d1%80%d0%be%d1%81%d0%b5%d0%bd-%d0%b6%d0%b5%d0%bb%d1%8f%d0%b7%d0%ba%d0%be%d0%b2-%d1%81%d0%b5-%d1%81%d1%80%d0%b5%d1%89%d0%bd%d0%b0-%d1%81-%d0%bf%d1%80%d0%b5%d0%b4%d1%81%d1%82%d0%b0%d0%b2%d0%b8%d1%82/", "text": "Министърът на транспорта, информационни технологии и съобщенията Росен Желязков проведе работна среща с представители на таксиметровия бранш. Срещата бе поискана от бранша във връзка с исканията на бизнеса в сектора за изменение на законовата уредба за дейността на таксиметровите превози, както и ефективното противодействие на нерегламентираните превози. По време на разговорите браншът единно постави своите виждания относно състоянието на пазара и необходимостта от повишаване качеството на услугата и условията на работа. Двете страни се обединиха да продължат активен диалог по актуалните за сектора теми през следващите седмици. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.06", "title": "\n\t\t\tРосен Желязков се срещна с представители на таксиметровия бранш\t\t\t"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%be%d1%82%d1%87%d0%b8%d1%82%d0%b0-%d0%b4%d0%be%d0%b1%d1%80%d0%be-%d1%81%d1%8a%d1%81%d1%82%d0%be%d1%8f%d0%bd%d0%b8%d0%b5-%d0%bd%d0%b0-%d0%b1%d0%b8/", "text": "Добро е състоянието на растителните и животинските видове и техните местообитания на територията на цялата страна, включително и в защитените зони от Натура 2000. Това отчита България в официален доклад, изпратен на 3 януари в Европейската комисия, научи „Труд“. Данните показват, че в благоприятно положение са 37.3% от видовете, а в лошо – 3.3 на сто. В незадоволително състояние са 30.5% – това означава, че вбъдеще евентуално може да има проблеми, но в момента с тези видове всичко е наред. Докладването е задължително. На всеки 6 години държавите-членки на ЕС информират Брюксел по чл. 17 от Директивата за местообитанията за състоянието на защитените видове, предмет на опазване съгласно Закона за биологичното разнообразие. С информацията, изпратена в ЕК преди три дни, за първи път официалните власти у нас поправят грешките, допуснати от „зелените екологични“ неправителствени организации, които определиха зоните по Натура 2000 у нас. В периода 2005-2007 година „природозащитниците“ вкарват 34.8% от страната в европейската екологична мрежа, срещу което получават 9 милиона лева. Но не провеждат задължителните теренни проучвания на място. Нямат достоверно доказана чрез научни методи информация, че в дадена територия има точно тези видове и местообитания. При сегашното докладване това се вижда – 28.9 процента от данните за Натура 2000 не могат да бъдат определени като достоверни или изобщо липсват такива. Именно това доказва, че още при самото създаване на защитените зони „зелените“ действат от бюрата си в София, вместо да ходят на терен. Работят по най-елементарния, лесен и евтин начин – преписват основно Червената книга на застрашените растителни и животински видове, писана от академик Мако Даков – партизанин, лесовъд и член на ЦК на БКП, заместник-председател на БАН от 1978 до 1990 г., тоест върху труд, издаден през 1986 г. „Еколозите“ използват и картата на растителните видове на проф. Иван Бондев от 1973 г. Целта е била колкото се може повече територии да бъдат включени в европейската мрежа, като в голяма част от териториите посочените видове ги няма или са много по-малко. Така „природозащитниците“ изкуствено завишават броя на животинските и растителни видове. По този начин България е вкарана в капана винаги да отчита пред ЕК влошаващо се състояние на биоразнообразието. Защото на всеки 6 години базира докладите си на манипулирана информация за видове, които ги е „имало“, а сега са „изчезнали“. Истината е, че тези растения и животни не са съществували в посочените местообитания при тяхното вкарване в Натура 2000. Така „зелените“ си осигуряват бизнес за десетилетия напред. Определените големи зони по Натура 2000, пълни на хартия с несъществуващи видове, принуждават ЕК да финансира дейностите по тяхното опазване. Този добре планиран от „еколозите“ сценарий за печалби се реализира, защото само за предишните два програмни периода Еврокомисията отпуска почти 700 милиона лева. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.06", "title": "\n\t\t\tБългария отчита добро състояние на биоразнообразието си пред Еврокомисията\t\t\t"}
{"url": "https://trud.bg/%d1%84%d0%ba-%d0%b0%d1%80%d0%b8%d1%81-%d0%bf%d0%be%d0%b5%d0%bc%d0%b0-%d1%80%d0%b0%d0%b7%d1%85%d0%be%d0%b4%d0%b8%d1%82%d0%b5-%d0%b7%d0%b0-%d1%82%d1%80%d0%b0%d0%bd%d1%81%d0%bf%d0%be%d1%80%d1%82/", "text": "ФК „Арис“ поема разходите за транспортиране тялото в България на   От футболният клуб са в постоянен контакт със семейството и готови да откликнат на всякакви техни нужди, научи „Труд“. В същото време стана ясно, че в четвъртък двамата обвиняеми, на възраст 24 и 26 години, замесени в трагичния случай със смъртта на 28-годишния българин в Солун ще дават показания пред редовен следовател в Солун. До тогава остават в ареста. Според съдебни източници се твърди, че един от двамата обвиняеми е син на полицейски служител. Властите са идентифицирали двамата с помощта на видео кадри от инцидента. След разпит е освободена 26-годишната жена, управлявала автомобила прегазил българина без ограничителни условия. Повдигнати са обвинения за убийство по непредпазливост. В същото време е разпоредено предварително разследване за изготвяне на констатациите на експертите и криминалистите. Междувременно се очаква съдебномедицинският доклад за обстоятелствата около смъртта на българина да бъде завършен и изпратен в следващите 24 часа. Предполага се, че 28-годишният е паднал върху асфалта и след това е ударен от преминаваща кола. Очаква се съдебният експерт да изясни, дали смъртта му е произлязла от ударите на предполагаемите извършители или е резултат от удара с колата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.06", "title": "\n\t\t\tФК „Арис“ поема разходите за транспортиране на тялото на загиналия в Солун Тоско Бозаджийски\t\t\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-555/", "text": "Тарашат колетите за домашно вино и ракия Изпращачът сам трябва да покаже какво има в кашона. Глобата е поне 1000 лв.         Колко заплати ще получа при пенсиониране? Трудово-правна консултация на „Труд“.             Няма да се поддадем на сценария за сваляне на правителството През септември, някой повишил налягането във ВиК мрежата в Перник на 7 атмосфери, а то трябва да е 4, казва Красимир Велчев, зам.-председател на ПГ на ГЕРБ, в интервю за „Труд“.         Казусът “Иран” – кой кого ще бие САЩ ще свалят аятоласите и какво ще последва – анализ на Александър Ганчев.           Преди да променяме конституцията… Принципът „власт възпира власт“ означава правосъдието да се превърне в страж на законността – анализ на д-р Радко Ханджиев.             Демократите в САЩ да се стягат за втория импийчмънт на Тръмп Опозиционната олигархия все още си дава вид, че милее за общото благо, но реално панически се страхува за съдбата на своя президентски кандидат Байдън – анализ на Валентин Хаджийски.         Служебният премиер Силует на македонския служебен министър-председател Оливер Спасовски. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.06", "title": "\n\t\t\tВижте акцентите в броя на вестник „Труд“ във вторник, 7 януари 2020\t\t\t"}
{"url": "https://trud.bg/%d1%82%d0%b0%d1%80%d0%b0%d1%88%d0%b0%d1%82-%d0%ba%d0%be%d0%bb%d0%b5%d1%82%d0%b8%d1%82%d0%b5-%d0%b7%d0%b0-%d0%b4%d0%be%d0%bc%d0%b0%d1%88%d0%bd%d0%be-%d0%b2%d0%b8%d0%bd%d0%be-%d0%b8-%d1%80%d0%b0%d0%ba/", "text": "Глобата е поне 1000 лв. С лична карта в куриерската фирма Колетите, изпращани по пощата или с куриерски фирми, вече се отварят за проверка дали в тях има домашно вино или ракия без акциз. Това става след като от 1 януари влязоха в сила промени в Закона за акцизите и данъчните складове. Затова, ако сте решили да изпратите дамаджана с вино или ракия на свой роднина, трябва да знаете, че рискът алкохолът да бъде конфискуван е огромен. Изпращането на домашно вино, ракия без платен акциз и отпадъци от тютюн с пощенски пратки е забранено. Подателят и получателят на пратката трябва да покажат на пощенския оператор личната си карта. Новото от тази година е, че при поискване от пощенския оператор и изпращачът, и получателят трябва лично да отварят пратката и да я предоставят за проверка. Ако се окаже, че в колета има домашно вино или алкохол без акциз, пратката може да бъде задържана, като за случая ще бъдат уведомени митничарите. Всичко това се прави, за да бъде предотвратено пренасянето чрез пощенската мрежа на акцизни стоки без платени налози. Пощенският служител или представителят на куриерската фирма може да поиска от изпращача документи, свързани с произхода на стоката, както и препоръчана от митничарите друга информация, гласят още промените в закона. Целта е да бъдат предотвратени опити за заобикаляне на закона като например пренасяне на домашна ракия без платен акциз или пък на домашен алкохол в бутилки от уиски с бандерол. След разпореждане от митничарите пощенският оператор може да отвори рискова пратка и без съгласието на подателя. Колетът се отваря в помещение с постоянно видеонаблюдение, като се съставя протокол в присъствието на свидетели. При установено наличие на забранени стоки пратката се задържа, гласят новите текстове от закона. Ако човек реши да изпрати домашно вино или ракия без платен акциз на свои роднини с колет или пък ги продава и изпраща по пощата, може да бъде глобен с двойния размер на дължимия акциз, но не по-малко от 1000 лв. За фирмите санкцията е двойният размер на акциза, но не по-малко от 2000 лв. За да бъдат предотвратявани нарушенията, митничарите и пощенските оператори ще си обменят информация за рискови податели и получатели, за рискови пратки, както и за извършени плащания, от които може да се види дали в стойността на изпращаните стоки е включен акциз. Въвеждат се и нови глоби, ако човек пренася за страна от ЕС алкохол над разрешения лимит. За страна от ЕС може да се пренасят до 800 къса цигари, 200 пури, 10 литра алкохол, 90 литра вино и 110 литра бира. За пренасяне на акцизни стоки над тези лимити глобата е от 1000 лв. до 4000 лв., а при повторно нарушение – от 3000 лв. до 6000 лв.   Не приемат пратки с лютеница и суджук от баба Катерина Ковачева Колети с домашна лютеница и суджук не могат да бъдат изпратени в чужбина чрез „Български пощи” и двете най-големи частни куриерски фирми в страната, заради изисквания на международните пощенски оператори, с които работят в рамките на ЕС, показа проверка на „Труд”. Самите куриери, преди да опаковат пратката, я проверяват, дори да сте я опаковали прилежно вкъщи, и ако открият домашна храна в нея, отказват да я изпратят. Аргументът им е, че стоката трябва да е с етикет, на който да има данни за производител, срок на годност и съставките в продукта. Това важи с пълна сила за пратките за страните Румъния, Гърция, Германия и другите държави-членки на ЕС, както и до трети страни. Така се гарантира, че не се пренася нелегална стока или други вещества, маскирани като домашна храна. Същото правило се прилага, ако получавате колет от чужбина с хранителни стоки. Това е така, заради възможността да се внесат болести като африканска чума по свинете, която се пренася чрез заразено свинско месо. Би могло да се пренесат и други вещества, добавени в домашната лютеница, както и скрити в луканките и саламите, което поставя куриерите пред опасността да отговарят за пратки, които няма как да тестват за евентуални отрови, зарази и забранени вещества, обясниха експерти в куриерските фирми и пощите за „Труд”. „Български пощи” приемат домашни храни да се изпращат в рамките на страната, но при другите куриери отново е под въпрос какво точно изпращате. Например пратка от един квартал в София до друг може да бъде щателно проверена, ако изпращате домашна храна. Най-вече проверяват дали тя не е развалена. Ако обаче решите да пътувате до Германия със самолет и в багажа искате да занесете три, четири луканки или бурканчета с лютеница, най-вероятно ще успеете, тъй като ако при проверка уточните, че те са за лична консумация, митничарите няма как да ги задържат, ако пътувате в рамките на ЕС. Но, ако сложите в багажа си няколко тенекии от по 5-6 килограма с мед, служителите на митниците могат да оспорят, че те не са за лично ползване, а за продажба. Експерти от Агенция „Митници” уточниха, че всичко зависи от регулацията на самата държава, в която влизате и от стоката, която носите за лична употреба и съответно количеството. Ако решите да почерпите роднините си в България с традиционни храни от САЩ, няма да успеете, тъй като има забрана за внос на месо и млечни продукти от страни извън ЕС. Изключенията позволяват внос до 10 кг от Норвегия, Швейцария, Андора, Лихтенщайн, Сан Марино, Исландия, Гренландия и Фарьорските острови. Няма забрана за внос на етикетирани храни от ЕС. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.06", "title": "\n\t\t\tТарашат колетите за домашно вино и ракия\t\t\t"}
{"url": "https://trud.bg/%d1%81%d1%82%d0%be%d0%bb%d1%82%d0%b5%d0%bd%d0%b1%d0%b5%d1%80%d0%b3-%d0%bd%d0%b0%d1%82%d0%be-%d0%bf%d0%be%d0%b4%d0%ba%d1%80%d0%b5%d0%bf%d1%8f-%d1%81%d0%b0%d1%89-%d0%be%d1%82%d0%bd%d0%be%d1%81%d0%bd/", "text": "Членовете на НАТО подкрепят решението на САЩ да елиминира иранския генерал Касем Сюлеймани, обяви генералният секретар на Алианса Йенс Столтенберг след извънредно заседание на посланиците на страните членки в Брюксел. „Съединените щати обясниха действията си срещу генерал Сюлеймани. Няма да навлизам в детайли и ще оставя това на Вашингтон. Но ние оценяваме обясненията им. Това беше тяхно решение, не на глобалната коалиция или НАТО. Но всички съюзници са притеснени от дестабилизиращите действия на Иран в региона“, обясни Столтенберг. Той добави, че страните членки остават единни в решимостта си в борбата срещу тероризма и „Ислямска държава“. „Ние сме обединени в осъждането на иранската подкрепа за различни терористични групи“, посочи шефът на НАТО и допълни: „На днешната среща съюзниците призоваха за сдържаност и деескалация. Нов конфликт не би бил в интерес на никого. Затова Иран трябва да се въздържа от по-нататъшно насилие и провокации“. По повод решението на иракския парламент чуждестранните войски да се изтеглят от страната Столтенберг отговори: „Там сме по покана на иракските власти. В момента сме прекратили тренировъчните мисии заради ситуацията със сигурността на терен, но сме готови да възобновим обученията когато ситуацията го позволява“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.06", "title": "\n\t\t\tСтолтенберг: НАТО подкрепя САЩ относно ликвидирането на Сюлеймани\t\t\t"}
{"url": "https://trud.bg/%d0%ba%d0%be%d0%bb%d0%ba%d0%be-%d0%b7%d0%b0%d0%bf%d0%bb%d0%b0%d1%82%d0%b8-%d1%89%d0%b5-%d0%bf%d0%be%d0%bb%d1%83%d1%87%d0%b0-%d0%bf%d1%80%d0%b8-%d0%bf%d0%b5%d0%bd%d1%81%d0%b8%d0%be%d0%bd%d0%b8%d1%80/", "text": "Въпрос:  Здравейте! Предстои ми пенсиониране през тази година. Колко заплати ми се полагат като обезщетение? Дж. Старов, с. Розово  Отговор:  Според чл. 222, ал. 3 от Кодекса на труда (КТ) при прекратяване на трудовото правоотношение, след като работникът или служителят е придобил право на пенсия за осигурителен стаж и възраст, независимо от основанието за прекратяването, той има право на обезщетение от работодателя в размер на брутното му трудово възнаграждение за срок от 2 месеца, а ако е работил при същия работодател през последните 10 години от трудовия му стаж – на обезщетение в размер на брутното му трудово възнаграждение за срок от 6 месеца. Целия отговор четете в броя на вестник „Труд“ във вторник. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.06", "title": "\n\t\t\tКолко заплати ще получа при пенсиониране?\t\t\t"}
{"url": "https://trud.bg/%d0%b8%d0%bd%d0%b2%d0%b5%d1%81%d1%82%d0%b8%d1%82%d0%be%d1%80-%d0%bd%d0%b0%d0%bb%d1%8f-70-%d0%bc%d0%bb%d1%80%d0%b4-%d0%b2-%d1%81%d0%ba%d0%bb%d0%b0%d0%b4%d0%be%d0%b2%d0%b8-%d0%bf%d0%bb%d0%be%d1%89/", "text": "Залагат на онлайн търговията Най-големият инвестиционен фонд в света увеличи вложенията си в складови бази до 70 млрд. долара, следвайки новите тенденции в глобалната търговия на дребно. От 2010 г. насам Блекстоун Груп (Blackstone Group) е придобил около 10 хил. хектара (1 млрд. квадратни фута) логистични площи, реализирайки глобална програма в областта на електронната търговия. Сега финансовата компанията залага конкретно на складови обекти от т. нар. “последна миля”. Наскоро Блекстоун Груп купи складовото поделение на Колони Кепитъл (Colony Capital, част от Colony Industrial) за 5,9 млрд. долара. Според изявлението на инвестиционния гигант, сделката включва придобиване на около 557 хектара (60 млн. квадратни фута) складова площ в 465 индустриални сгради на 26 пазари в САЩ. Всички тези съоръжения служат главно като “последната миля” от веригата за доставки и са от решаващо значение за компаниите, които се стремят да доставят стоки на потребителите възможно най-бързо. “Ние сме най-големият купувач на складове по целия свят. Вече инвестирахме около 70 млрд. долара в това, основавайки се на проста тенденция: търговията със стоки се движи от физическа търговия към онлайн търговия на дребно”, заяви изпълнителният директор на Блекстоун Груп Джонатан Грей в интервю за Блумбърг Глобал. През миналата година Блекстоун Груп придоби и складови площи от сингапурската GLP Pte. за 18,7 млрд. долара. В края на 2018 г. инвестиционният гигант купи Грамърси Пропърти Тръст (Gramercy Property Trust) за 7,6 млрд. долара. През последните две години компанията добави над 360 млн. квадратни фута към своите логистични активи, създавайки портфолио, което да се конкурира с логистичния гигант Пролоджис (Prologis Inc). Според доклад на консултантска компания на пазара на имоти през първата половина на 2019 г. наемите за търговски помещения в САЩ нараснаха по-бързо от очакваното. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.06", "title": "\n\t\t\tИнвеститор наля $70 млрд. в складови площи по света\t\t\t"}
{"url": "https://trud.bg/%d0%b2%d1%81%d0%b5%d0%ba%d0%b8-%d1%82%d1%80%d0%b5%d1%82%d0%b8-%d0%b1%d1%8a%d0%bb%d0%b3%d0%b0%d1%80%d0%b8%d0%bd-%d1%81%d1%82%d0%be%d0%b8-%d0%bd%d0%b0-%d1%81%d1%82%d1%83%d0%b4%d0%b5%d0%bd%d0%be/", "text": "Страната ни е начело в ЕС по брой на хората, които не могат да отопляват домовете си  Най-малко мръзнат в Австрия и Швеция  Всеки трети българин стои на студено. Това показват данните на Европейската статистическа служба – Евростат за 2018 година. България заема първото място в Европейския съюз по брой на хората, които не могат да си позволят да отопляват домовете си. Такива са 34 на сто от българите. За сравнение техният брой намалява спрямо година по-рано, когато 37 на сто от населението у нас не е можело да се отоплява адекватно. За последните 12 години спадът е доста сериозен, след като през 2006 г. 69,5 процента от хората у нас са казвали, че не могат да се отопляват достатъчно. След България в класацията се нареждат Литва, където 28% от хората стоят на студено, Гърция – 23%, Кипър – 22%, Португалия – 19% и Италия – 14%. Най-малко – едва около 2 на сто са хората, които не могат да си плащат за отопление, в Австрия, Финландия, Люксембург, Холандия, Естония и Швеция. През 2018 г. 7% от населението на ЕС посочва в мащабно проучване, че не може да си позволи да отоплява достатъчно своите домове. У нас последното поскъпване на парното и тока беше от 1 юли 2019 година. Средното увеличение на цената на парното и топлата вода беше с 3,53%. В София цената на топлото беше повишена с 3,6%. Най-голямото увеличение беше за топлофикация Разград – с 8,59%. Във Враца цената се вдигна с 3,84%. Освен парното от 1 юли 2019 г. бяха повишени и цените на тока. Средното увеличение на електроенергията за второто полугодие на 2019 година за домакинствата и малкия бизнес беше с 2,9%, като за потребителите на ЧЕЗ то беше с 2,9 на сто, на EVN – с 2,97% и на Енерго про – с 2,8%. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.06", "title": "\n\t\t\tВсеки трети българин стои на студено\t\t\t"}
{"url": "https://trud.bg/%d0%bc%d0%bb%d0%b0%d0%b4%d0%b8-%d0%b8-%d0%be%d0%b1%d1%80%d0%b0%d0%b7%d0%be%d0%b2%d0%b0%d0%bd%d0%b8-%d1%85%d0%be%d1%80%d0%b0-%d0%ba%d1%83%d0%bf%d1%83%d0%b2%d0%b0%d1%82-%d0%b6%d0%b8%d0%bb%d0%b8%d1%89/", "text": "Гледката и обзавеждането влияят на цената Продават в други градове, за да влагат в София Нараства броят на младите хора, които купуват апартаменти, разказаха брокери на имоти. Най-често това са образовани хора, със стабилна работа и добри доходи, които им позволяват да изплащат кредитите за покупка на дом, защото малка част от тях имат 100% от необходимата за сделката сума. Затова ниските лихви и политиката на Европейската централна банка оказват благоприятно влияние на пазара на имоти. Добрите национални макроикономически показатели също допринасят при взимането на решение за покупка на апартамент. За цената на имота значение имат много фактори, които трябва да бъдат отчетени. Безспорно един от основните фактори е кварталът, но също така са важни всички характеристики на сградата – качество на строителството и конструкцията, заобикалящата я среда и наличието на транспортни връзки, зеленина и паркове. Цената се влияе и от съседите, гледките от терасите, етажа, обзавеждането, наличието на паркинг, детска градина, магазини и много други. Новото строителство в момента привлича интереса на купувачите с атрактивни цени, но и поради факта, че сградите са строени съгласно новите нормативни изисквания, със съвременни материали и с прилагането на модерни технологии. При старите апартаменти освен пари за покупката трябва да бъде предвидена и значителна сума за ремонт, за да може човек за де нанесе в един приветлив и уютен дом. Новите сгради имат преимущество и с по-привлекателни общи части, нови асансьори, много добра топлоизолация, нова водопроводна мрежа и ел. инсталации. За апартамент, който още е на етап “в строеж”, цената е по-ниска. Това е много важно както за хората, които нямат цялата необходима сума за покупката и взимат заем, така и за тези, които инвестират спестяванията си тъй като могат за постигнат по-висока доходност при отдаване под наем. Много хора продават имотите си в други градове, за да инвестират парите в София. Потокът на миграция към столицата расте. Затова и големият интерес към покупка на жилища в София ще се запази, коментират брокери на имоти.   Лихвите остават ниски и през 2020 г. Взимат 10 хил. имота годишно със заеми Лихвите по кредитите ще останат на настоящите ниски нива и през 2020 г., смятат банкери и кредитни консултанти. Средната вноска по ипотечните кредитите е 800-900 лв., а лихвите по тези заеми са на нива от 2,7-3%, каза кредитният консултант Тихомир Тошев. “Лихвите се задържаха на ниски нива, като и през 2020 г. не очаквам изменения”, каза експертът. През 2020 г. очаквам ръст в кредитирането от около 5-8%, допълни Тошев. Според него, въпреки поскъпването на имотите у нас, те продължават да са най-евтини в целия Европейски съюз. Което е съвсем нормално – най-евтините имоти са в държавата, в която са най-ниските доходи в ЕС. Ниските лихви карат хората да бъдат активни на имотния пазар. Освен това доходите в големите градове в страната растат с 10-12% за година, или с по-високи темпове от увеличението на цените на имотите. Това прави имотите по-достъпни. Ежегодно банките финансират покупката на около 10 хил. апартамента. При 3-4 млн. домакинства това не е много, смятат банкери. Ипотечните кредити нарастват със стабилни темпове през последните години като един на всеки 3-4 имота се купува с кредит. У нас има около 180 хил. ипотечни кредита, което е едно от най-ниските нива в ЕС спрямо населението на страната. Което означава, че тепърва може да очакваме ръст в кредитирането. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.06", "title": "\n\t\t\tМлади и образовани хора купуват жилища\t\t\t"}
{"url": "https://trud.bg/%d1%80%d0%b0%d0%b7%d0%bc%d0%b8%d0%bd%d0%b0%d0%b2%d0%b0%d0%bd%d0%b5-%d0%bc%d0%b5%d0%b6%d0%b4%d1%83-%d1%86%d0%b5%d0%bd%d0%b0%d1%82%d0%b0-%d0%bd%d0%b0-%d0%b5%d1%82%d0%b8%d0%ba%d0%b5%d1%82%d0%b0-%d0%b8/", "text": "Рекламация на стоки заради дефекти При забавяне на онлайн поръчка за доставка на стока, потребителите могат да се откажат от покупката и да получат обратно парите си. \nСигнали за няколко сериозни случая на разминаване между цените, които са обявени на щандовете, и това, което се маркира на касовите апарати, са подадени през изминалите празнични дни в Комисията за защита на потребителите (КЗП). Когато човек си купува много стоки невинаги обръща внимание на всяка една, когато тя бъде маркирана на касата, като по този начин някои търговци предприемат нелоялни практики. Размерът на глобите за такива нарушения стигнат до 30 хил. лв., а ако същият търговец извърши същата нелоялна търговска практика в рамките на една година санкцията може да достигне до 50 хил. лв. При покупка от търговската мрежа хората нямат право за връщане на стоката, както при онлайн пазаруване, затова най-често рекламация се прави на стоки, при които е имало някакъв дефект, показват данни на КЗП. По празниците жалбите в КЗП са били по-малко спрямо период, през който няма празници. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.06", "title": "\n\t\t\tРазминаване между цената на етикета и на касата\t\t\t"}
{"url": "https://trud.bg/%d0%bd%d0%b5-%d0%bf%d0%be%d1%82%d1%8a%d1%80%d1%81%d0%b8%d1%85%d0%b0-7-%d0%bc%d0%bb%d0%bd-%d0%bb%d0%b2-%d0%b4%d0%b5%d0%bf%d0%be%d0%b7%d0%b8%d1%82%d0%b8-%d0%b2-%d0%ba%d1%82%d0%b1/", "text": "Близо 7 млн. лв. депозити във фалиралата банка КТБ са останали непотърсени. На 4 декември изтече срокът за изплащане на гарантираните суми на вложителите в Корпоративна търговска банка (КТБ), съобщиха от Фонда за гарантиране на влоговете в банките (ФГВБ). Общо 3,687 млрд. лв., или 99,8% от общата сума на подлежащите на изплащане влогове, са изплатени от ФГВБ на над 112 хил. вложители в КТБ, считано от началния ден на изплащането – 4 декември 2014 г., до 4 декември 2019 г. Така около 7 млн. лв. са останали непотърсени от редица граждани и фирми. Най-често става въпрос за малки суми от по няколко лева, които след фалита на КТБ хората просто не са потърсили. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.06", "title": "\n\t\t\tНе потърсиха 7 млн. лв. депозити в КТБ\t\t\t"}
{"url": "https://trud.bg/%d0%b7%d0%b4%d1%80%d0%b0%d0%b2%d0%bd%d0%be%d1%82%d0%be-%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d1%82%d0%b2%d0%be-%d0%bd%d0%b5%d0%b2%d1%80%d0%be%d0%bb%d0%be%d0%b3%d0%b8%d1%87%d0%bd/", "text": "Неврологичното отделение на МБАЛ „Св. Петка“ – Видин продължава да работи и структурата няма да бъде закривана, каквито твърдения се появиха. В случай, че се стигне до напускане на персонал, е създадена логистична организация пациентите с неврологични проблеми от област Видин да бъдат хоспитализирани чрез ЦСМП в болниците в градовете Лом, Белоградчик и Монтана. Това съобщиха от Министерството на здравеопазването след като директорът на МБАЛ „Св. Петка“ – Видин по-рано днес  . От трите лечебни заведения са категорични, че имат необходимия капацитет за оказването на навременна и адекватна медицинска помощ. За целта лечебното заведение в Лом разполага с 25 легла, областната болница в Монтана – с 38, а тази в Белоградчик с 10. МЗ е предприело всички необходими действия за стабилизирането на многопрофилната болница във Видин и функционирането ѝ в нормален работен режим. Днес Съветът на директорите на дружеството (лечебното заведение), съгласно устава си, взе решение да упълномощи д-р Ивета Найденова като прокурист. До момента тя е била ординатор в Пневмофтизиатричното отделение на областната болница. Д-р Найденова е завършила медицина във ВМИ-Плевен и притежава призната специалност „Пневмология и фтизиатрия“, както и „Вътрешни болести“. От 2001 г. до ноември 2018 г. е заемала поста началник на Пневмофтизиатричното отделение в болницата. Д-р Найденова притежава и тригодишен управленски опит в системата на здравеопазването като управител на медицински център. Настоящият изпълнителен директор на лечебното заведение д-р Цветан Василев е депозирал оставката си. Предстои свикване на общо събрание на акционерите за избор на нов изпълнителен директор. Министерството на здравеопазването, съвместно с областния управител и ръководството на местната власт, наблюдават ситуацията ежедневно. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.06", "title": "\n\t\t\tЗдравното министерство: Неврологичното отделение на МБАЛ „Св. Петка“ – Видин ще продължи да работи\t\t\t"}
{"url": "https://trud.bg/%d0%b1%d0%b8%d0%b7%d0%bd%d0%b5%d1%81%d1%8a%d1%82-%d0%b8-%d0%ba%d0%b0%d0%b1%d0%b8%d0%bd%d0%b5%d1%82%d1%8a%d1%82-%d1%81%d1%8a%d1%81-%d1%81%d1%8a%d0%b3%d0%bb%d0%b0%d1%81%d0%b8%d0%b5-%d0%b7%d0%b0-%d0%b2/", "text": "Обсъждат болничните в петък България да се включи в програмата “Въглищни региони в преход”. За това са се споразумели работодателските организации, синдикатите и правителството на срещата в понеделник. Това съобщи за “Труд” председателят на Асоциацията на индустриалния капитал в България Васил Велев. Това е една от 40-те мерки, които те предлагат да влязат в националното тристранно споразумение за реформи през тази година. От страна на правителството на срещата са присъствали вицепремиерът Томислав Дончев и министърът на енергетиката Теменужка Петкова. Обсъдихме основно зелената сделка, която ЕК предлага, и какви ще са последствията за България, уточни Велев. Нова среща предстои в петък. Тогава очакваме в разговорите да се включат и министърът на финансите Владислав Горанов и на труда – Деница Сачева, допълни той. На нея се очаква да бъде обсъден проблемът с фалшивите болнични. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.06", "title": "\n\t\t\tБизнесът и кабинетът със съгласие за въглищните централи\t\t\t"}
