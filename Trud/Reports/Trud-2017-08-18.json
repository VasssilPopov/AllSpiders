{"url": "https://trud.bg/%d1%82%d1%83%d1%80%d0%b8%d1%81%d1%82-%d0%b5-%d0%be%d1%82%d0%ba%d1%80%d0%b8%d1%82-%d0%bc%d1%8a%d1%80%d1%82%d1%8a%d0%b2-%d0%be%d1%82-%d0%bf%d0%bb%d0%b0%d0%bd%d0%b8%d0%bd%d0%b0%d1%80-%d0%b2-%d0%bf%d0%b8/", "text": "Турист е открит мъртъв в района на Валявишко езеро в Пирин. Сигналът е подаден около 17,00 часа в дежурния център на Планинската спасителна служба в Банско от човек, който е открил тялото, предаде  . Екип от планински спасители е тръгнал към мястото. Към момента няма повече информация за обстоятелствата около смъртта на  туриста. Тялото ще бъде транспортирано до базата на Планинската спасителна служба в курорта, след което случаят ще бъде поет от полицията и съдебен лекар.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.18", "title": " Турист е открит мъртъв от планинар в Пирин"}
{"url": "https://trud.bg/%d1%80%d0%b0%d0%b9%d0%be%d0%bd%d0%b5%d0%bd-%d0%ba%d0%bc%d0%b5%d1%82-%d0%b8-%d0%b5%d0%ba%d0%b8%d0%bf%d1%8a%d1%82-%d0%bc%d1%83-%d1%80%d0%b5%d0%bc%d0%be%d0%bd%d1%82%d0%b8%d1%80%d0%b0%d1%85%d0%b0-%d1%82/", "text": "Кметът на „Северен” в Пловдив Ральо Ралев и екипът му от районната администрация обновиха основно трета детска площадка на територията на квартал „Кършиака” в града под тепетата, след като в началото на лятото стартираха тази своя инициатива. Ралев и компания извършиха подмяна на счупените люлки на площадката пред къщата на улица „Васил Априлов” 146 и подмениха изгнилите и стари ребра на съществуващите пейки. След това служителите на районно кметство „Северен” боядисаха 20 пейки, 7 детски съоръжения и 2 тенис маси. Райкметът Ральо Ралев пък благодари на ръководството на общинско предприятие „Градини и паркова” за съдействието при подмяната на пясъка в двата пясъчника с нов, чист и обезпаразитен. „Целта ни е да превърнем всички детски площадки в района в приятни места за отдих и игри”, коментира кметът на „Северен”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.18", "title": " Районен кмет и екипът му ремонтираха трета детска площадка в Пловдив"}
{"url": "https://trud.bg/%d0%bc%d1%8a%d0%b6-%d0%bd%d0%b0%d0%bf%d0%b0%d0%b4%d0%bd%d0%b0-%d1%81-%d0%bd%d0%be%d0%b6-%d0%bc%d0%b8%d0%bd%d1%83%d0%b2%d0%b0%d1%87%d0%b8-%d0%b2%d1%8a%d0%b2-%d1%84%d0%b8%d0%bd%d0%bb%d0%b0%d0%bd%d0%b4/", "text": "Мъж е нападнал с нож минувачи на площада в центъра на финландския град Турку, съобщава Би Би Си. Мъжът е застрелян от силите на реда. Очевидци са чули викове и изстрели. Очаквайте подробности.", "date": "2017.08.18", "title": " Мъж нападна с нож минувачи във Финландия, полицаи го застреляха"}
{"url": "https://trud.bg/%d1%81%d0%be%d1%84%d0%b8%d1%8f%d0%bd%d0%b5%d1%86-%d1%80%d0%b0%d0%b7%d1%81%d1%82%d1%80%d0%b5%d0%bb%d1%8f-%d0%b6%d0%b5%d0%bd%d0%b0-%d1%81%d0%b8-%d0%bd%d0%b0-%d0%bc%d0%b0%d1%81%d0%b0-%d0%bf%d1%80%d0%b5/", "text": "Софиянец разстреля публично 42-годишната си съпруга пред заведение. Убийството било извършено към 15 часа на ул. „Мъглен“ в столичния кв. „Лагера“. По първоначални данни 64-годишният мъж имал ограничителна заповед да не доближава съпругата си. Малко преди разстрела, жертвата била в заведение със своя приятелка. Изведнъж съпругът й се появил и седнал на тяхната маса. Между двамата избухнал скандал и мъжът се ядосал. Извадил пистолет и стрелял в жената пред очите на десетина свидетели. Те веднага се обадили в полицията и униформени отцепила района. Пристигналите медици само констатирали смъртта на жената. Малко след разстрела съпругът осъзнал какво е сторил и се явил в столичното Шесто РУ, където се предал. Доброволно дал на полицаите и оръжието си. Според шефа на СДВР Ивайло Иванов нямало данни стрелецът да притежава законно пистолета. Мъжът и жената имали отдавна проблеми в брака си.", "date": "2017.08.18", "title": " Софиянец разстреля жена си на маса, пред очите на нейна приятелка"}
{"url": "https://trud.bg/%d0%bf%d0%be%d0%b4%d0%b0%d0%b4%d0%b5%d0%bd%d0%b8-%d1%81%d0%b0-%d0%bd%d1%8f%d0%ba%d0%be%d0%bb%d0%ba%d0%be-%d0%be%d1%84%d0%b5%d1%80%d1%82%d0%b8-%d0%b7%d0%b0-%d0%b0%d0%ba%d1%82%d0%b8%d0%b2%d0%b8%d1%82/", "text": "Чешката енергийна група CEZ Group е получила няколко оферти за българския си бизнес, съобщиха от компанията. В момента офертите се анализират, поясняват от концерна, но отказаха повече информация по темата. Както „Труд“ писа петима са кандидатите сред които чешката електроенергийна компания ЧЕЗ ще избере купувач на активите на групата в България. До 31 юли е срокът, в който те трябва да подадат своите окончателни оферти. След поредното пресяване на кандидати в надпреварата останаха собствениците на “Приста ойл” – братята Атанас и Пламен Бобокови, които си партнират с турската STFA Yatirim, ТЕЦ “Бобов дол” на Христо Ковачки, пазарджишката “Инерком Груп”, опериращата в Североизточна България чешка енергийна компания “Енерго Про” и търговецът на ток Валентин Христов с фирмата му “Фючър енерджи”. Чешката компания влезе в България през 2004 г., придобивайки мажоритарен дял в трите електроразпределителни дружества в Западна България – „Електроразпределение Столично“, „Електроразпределение София“ и „Електроразпределение Плевен“ за сумата от 281,5 млн. евро.  ", "date": "2017.08.18", "title": " Подадени са няколко оферти за активите на ЧЕЗ в България"}
{"url": "https://trud.bg/%d0%be%d1%82%d0%bb%d0%b8%d1%87%d0%b8%d1%85%d0%b0-%d0%bd%d0%b0%d0%b9-%d0%b4%d0%be%d0%b1%d1%80%d0%b8%d1%82%d0%b5-%d0%bf%d1%80%d0%b5%d0%b4%d0%bf%d1%80%d0%b8%d1%8f%d1%82%d0%b8%d1%8f-%d0%b2-%d0%bc%d0%b8/", "text": "Българската минно-геоложка камара награди най-добрите предприятия в минерално-суровинна индустрия за 2016 г. Призовете бяха раздадени на специална церемония по повод Деня на миньора – 18 август. В категорията „Иновации“ за големи предприятия наградата получи „Елаците – Мед“ АД, а за средни фирми в същата категория беше отличена „Нипроруда“ АД. Призът за най-добри годишни резултати спечели „Горубсо-Мадан“, а за средни компании – „Минпроект“ ЕАД. За грижа за природата бяха отличени „Асарел-Медет“ АД и „Каолин“ ЕАД. Двете компании, както и „Дънди Прешъс металс Челопеч“ ЕАД получиха награди в категорията „Здраве, безопасност и 0 травматизъм“ за 2016 г.  При средните предприятия призът взеха „Имерис минералс България“ АД и „Минпроект“ ЕАД. „Дънди Прешъс металс Челопеч“ беше определена за най-социално отговорната компания в сектора. Димитър Цоцорков, председател на Управителния съвет на “Асарел-Медет” връчи стипендия от фондацията „Асарел“ на най-добрия студент на МГУ „Св. Иван Рилски“ – Димитър Кайков. Минерално-суровинната индустрия на България се развива в положителна посока. Прогнозите са, че през 2017 г. нивата на производство и добив ще се запазят и стойностите ще са приблизителни до тези от 2016 г., заяви  по време на церемонията проф. д-р Цоло Вутов, председател на Научно-техническия съюз по минно дело, геология и металургия. Той подчерта, че предприятията отчитат висока производителност, която е близо 2,5 пъти по-висока от средната за индустрията и това се дължи на значителни инвестиции в нови технологии.", "date": "2017.08.18", "title": " Отличиха най-добрите предприятия в минния бранш"}
{"url": "https://trud.bg/%d0%be%d0%bc%d0%b1%d1%83%d0%b4%d1%81%d0%bc%d0%b0%d0%bd%d1%8a%d1%82-%d0%bc%d0%b0%d1%8f-%d0%bc%d0%b0%d0%bd%d0%be%d0%bb%d0%be%d0%b2%d0%b0-%d1%81%d0%b5%d0%b7%d0%b8%d1%80%d0%b0-%d0%b7%d0%b5%d0%bc%d0%b5/", "text": "Омбудсманът Мая Манолова се срещна с протестиращи земеделци от Монтана – производители и собственици на земя, които я сезираха с жалба, подписана от близо 160 души. Хората настояват за нейната спешна намеса за пресичане на порочна схема, в която терени от най-плодородната земя в Община Вълчедръм са отдадени едновременно на четири фирми, чиито управители и съдружници сключват помежду си договори, без да са собственици на парцелите. Става въпрос за недобросъвестни лица, които сключват договори за наем на земите, със срок от 3 години, с нотариално заверени подписи и ги регистрират в службата по вписванията, без да са упълномощени от собствениците да управляват имотите им, съобщиха от пресцентъра на Омбудсмана на Република България.  „Проблемът ескалира в началото на август и не засяга само Северозападна България – Монтана, Видин, Враца, Белоградчик, а и Русе, Бургас“, казаха земеделците.  Според тях за порочната практика допринася и вратичка в Закона за арендата в земеделието /ЗАЗ/, появила се след направена промяна, буквално в последния ден от работата на 43-ото Народно събрание, а именно отпадането на изискването за представяне на скица за имотите при регистрирането на договор за аренда в службата по вписванията, която доказва собствеността.  Институцията на омбудсмана извърши проверка в Общинската служба по земеделие – Вълчедръм и в Областната дирекция „Земеделие“ – Монтана, откъдето потвърдиха, че представените за регистрация договори за наем не са сключени със собствениците.  Манолова изпрати препоръка до министъра на земеделието, храните и горите Румен Порожанов, в която настоява да се засили контролът на държавата, като се проверява дали наемодателите/арендодателите са собственици на земите по договорите за аренда и наем. Според институцията на омбудсмана, договорите за ползване на земеделска земя, сключени от собствениците, трябва да се зачитат с предимство.  На срещата с омбудсмана земеделските производители и собственици на земя изразиха притеснение, че чрез „измамните“ договори за наем върху земите им, се дава право на недобросъвестни ползватели да обработват и засяват парцелите, както и да получават евросубсидии. Те подчертаха, че работата им ще бъде сериозно възпрепятствана, защото от 1 октомври 2017-та започва новата стопанска година.  Още в понеделник националният обществен защитник ще се срещне с ръководството на Министерството на земеделието, храните и горите за спешно предприемане на необходимите мерки за разрешаване на проблема.  Манолова се ангажира да предложи и промени в нормативната уредба на ползването на земеделските земи, гарантиращи правата на собствениците. Тя ще се обърне и към Нотариалната камара на Република България с предложение да се проверява собствеността при заверяване на подписите на договорите за наем и аренда на земеделски земи.  „Става въпрос за схема на фирми, които работят мащабно в редица области на страната, за да получат евросубсидии“, категорична е Манолова. Според нея е необходимо спешно предприемане на мерки за гарантиране неприкосновеността на частната собственост и защитата особения статут на земеделската земя, съгласно Конституцията на Република България.", "date": "2017.08.18", "title": " Омбудсманът Мая Манолова сезира земеделския министър за скандални схеми със земи в Монтанско\t\t\t"}
{"url": "https://trud.bg/20-%d1%80%d1%8a%d1%81%d1%82-%d0%bd%d0%b0-%d0%bd%d0%b0%d0%b5%d1%82%d0%b8%d1%82%d0%b5-%d0%b8%d0%b7%d0%bb%d0%be%d0%b6%d0%b1%d0%b5%d0%bd%d0%b8-%d0%bf%d0%bb%d0%be%d1%89%d0%b8-%d0%b7%d0%b0-%d0%b5%d1%81/", "text": "С 20% повече са изложбените площи, ангажирани до момента за предстоящия Есенен международен технически панаир в Пловдив, който ще се проведе от 25 до 30 септември. Вече ясно личи, че предстоящото 73-о издание на изложението ще бъде доминирано от мащабното присъствие на български фирми. Именно те най-значително разширяват своите експозиции и увеличават броя си в сравнение с данните от август 2016 г. Ръстът показва, че българският бизнес влиза уверено в следкризисния период и ще демонстрира много нови изделия на деловия форум за инвестиционни стоки и технологии, който е сред най-авторитетните в Югоизточна Европа. Очаква се в Международен панаир Пловдив да се съберат компании от 40 държави от областта на електрониката и електротехниката, енергетиката и екологията, информационните технологии, роботиката и автоматизацията, машиностроенето, строителството, химическата и минната промишленост, транспорта и автосервизното оборудване, автомобилната индустрия.  Най-голям скок в своето развитие прави специализираната изложба „Стройтех“. Към момента участниците са с 19% повече, а изложбените площи нарастват с 64%. Подемът се дължи на бързото съживяване на отрасъла, както и на двете нови инициативи. Това са секцията „Галерия Имоти“, презентираща жилищни, търговски, индустриални, туристически обекти и инвестиционни проекти, а другата е специализираната експозиция за тежка техника за изграждане на инфраструктурни съоръжения. Те привлякоха много фирми от двата сектора, като и от други бизнес сегменти, гравитиращи около тях.  С най-голям брой участници отново ще е „Машиностроене“, лидерът сред 11-те специализирани изложби в рамките на Есенния панаир в Пловдив, като нейният браншови обхват ще бъде разширен от секция за агротехника и оборудване за селското стопанство. Най-атрактивната изложба – „Автосвят Пловдив“, пък ще предложи по-богата гама камиони, автобуси и специализирани превозни средства. По-голям ще е асортиментът в изложбите „Елтех“ и „Енеко“, а това личи от факта, че и при тях има разширение на експозициите съответно с 29% и 24%. Участниците в „Елтех“ показват най-доброто от света на електрониката и електротехниката, а в „Енеко“ – новости в енергетиката и екологията, предимно модерни решения за намаляване на енергийните разходи и на вредните въздействия върху околната среда. Истински бум отбелязва изложбата „Инфотех“, която ще бъде разположена в цяла палата и ще зарадва почитателите на електронните спортове с международен гейминг турнир.  Предварителните данни за участниците в 73-ото издание на Международния технически панаир в Пловдив показват, че бизнесът с бързи темпове наваксва изоставането заради кризата като залага на иновациите. Най-голямата технологична среща на Балканите отново ще демонстрира тенденциите в над 100 бранша на икономиката, като акцентира на най-авангардните направления в Индустрия 4.0.", "date": "2017.08.18", "title": " 20% ръст на наетите изложбени площи за Есенния технически панаир в Пловдив\t\t\t"}
{"url": "https://trud.bg/%d0%b2-%d0%b1%d0%b0%d0%bb%d0%b2%d0%b0%d0%bd-%d0%bf%d0%be%d1%87%d0%b8%d1%82%d0%b0%d1%82-%d0%bd%d0%b5%d0%b1%d0%b5%d1%81%d0%bd%d0%b8%d1%8f-%d0%bf%d0%be%d0%ba%d1%80%d0%be%d0%b2%d0%b8%d1%82%d0%b5%d0%bb/", "text": "Двудневни празненства започнаха тази сутрин в с. Балван. Жители и гости почетоха големия български и православен светец Иван Рилски, считан за небесен покровител на великотърновското село. В местната църква, носещо името на светията, бе отслужена литургия. В храма бе отбелязана 20-годишнината на дарителското сдружение „Св. Иван Рилски“, което повече от две десетилетия помага както на Балван, така и на други населени места в областта. Председателят на неправителствената организация Благовеста Факирова и кметът на селото Недьо Георгиев връчиха благодарствени грамоти на спомоществователи. Сред отличените бяха заместник-кметът на Велико Търново Снежана Данева-Иванова, заместник-министърът на труда и социалната политика Росица Димитрова, председателят на Комисията за енергийно и водно регулиране доц. Иван Иванов, изпълнителният директор на Съюза на пивоварите в България Ивана Радомирова и др. Снежана Данева-Иванова приветства домакините и гостите, като ги поздрави от името на кмета на община Велико Търново Даниел Панов и от свое име. Тя подчерта големия принос на дарителско сдружение „Св. Иван Рилски“ за редица обществено-значими каузи в Балван и в други населени места от общината – възстановяване на църкви, подпомагане и насърчаване на социални услуги за хора от всички възрасти и пр. Отпразнувана бе и 10-годишнината от създаването на местния център за работа с деца и младежи „Отвори очи“. От името на кмета Даниел Панов бе връчен подарък – интерактивна карта на света, която ще радва малчуганите и учениците. Изненади бяха подготвили и останалите гости. Отбелязан бе също десетият рожден ден на дома за възрастни хора в селото. Сред гостите на тържеството бяха още областният управител проф. Любомира Попова, директорът на областната полицейска дирекция старши комисар Димитър Машов, началникът на Районното управление на МВР в старата столица гл. инспектор Валентин Къндев, представители на регионалната дирекция „Пожарна безопасност и защита на населението“ и др. Припомнено бе, че през декември миналата година в Балван бе разкрит първият в България център за превенция и спорт. Инициативата бе на Община Велико Търново, областните полицейска и пожарникарска дирекции, Националния военен университет „Васил Левски”, Сдружението на кметовете и кметските наместници, неправителствената организация „Св. Иван Рилски” и Съюза на пивоварите в България. В събота /19 юни/ Балван ще е домакин на втория голям празник на баницата, организиран от кметството, читалище „Нива-1898“ и местния пенсионерски клуб. Кулинарният форум се провежда с подкрепата на Община Велико Търново и е съчетан с пъстра фолклорна програма. Началото на празника е в 9,30 ч. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.18", "title": " В Балван почитат небесния покровител на селото Св. Иван Рилски"}
{"url": "https://trud.bg/%d1%81%d0%bc%d1%8f%d1%85-%d0%b2%d1%8a%d0%b2-%d1%84%d0%b5%d0%b9%d1%81%d0%b1%d1%83%d0%ba-2-%d0%bb%d0%b5%d0%b2%d0%b0-%d1%82%d0%b0%d0%ba%d1%81%d0%b0-%d0%bf%d1%80%d0%b5%d0%bf%d1%8a%d1%80%d0%b6%d0%b5/", "text": "Клиент на заведение в Кранево платил допълнително 2 лева за… препържен лук. Това съобщи във фейсбук потребителят Владислав Славов. Постът му стана един от най-споделяните в социалните мрежи. „Днес ми се случи нещо невероятно ! В тази кръчма в Кранево таксуват препържването на лука като желание на клиента за 2 лв. Боже то килограм лук не струва 2 лева хахаха…“, написа Владислав Славов.", "date": "2017.08.18", "title": " Смях във фейсбук: 2 лева такса „препържен лук“ на морето"}
{"url": "https://trud.bg/%d1%80%d0%b0%d0%b7%d1%81%d0%bb%d0%b5%d0%b4%d0%b2%d0%b0%d1%82-%d1%81%d1%8a%d0%bf%d1%80%d1%83%d0%b7%d0%b8-%d0%b7%d0%b0-%d0%b8%d0%b7%d0%bc%d0%b0%d0%bc%d0%b8-%d0%b8-%d0%b8%d0%b7%d0%bf%d0%b8%d1%80%d0%b0/", "text": "Окръжна прокуратура-Пловдив разследва семейна двойка за извършени тежки умишлени престъпления – измами в особено големи размери и пране на пари. Разследването по случая е установило, че за периода от ноември 2014 г. до юни 2017 г. 47-годишната С.П.С. е извършила множество измами на територията на страната, като е ощетила различни лица, придобивайки за себе си облага на стойност над 400 000 лв. При тази си дейност С.П.С. се е представяла за длъжностно лице, включително и за служител на прокуратурата. По отношение на С.П.С. е повдигнато обвинение за общо 7 измами, извършени при условията на продължавано престъпление, като престъплението е в особено големи размери, представляващо особено тежък случай – престъпление по чл.211 от НК, за което е предвидено наказание лишаване от свобода от 3 до 10 години, като е предвидена от закона възможност и за конфискация до ½ на имуществото на виновния. От събраните по делото доказателства е установено, че С.П.С. в съучастие с 52-годишния си съпруг И.Б.С. са извършвали финансови операции и сделки в Пловдив с парите, придобити от С.П.С. в резултат на измамите. В тази връзка им е повдигнато обвинение за престъпление по чл.253 от НК за така нареченото „пране на пари“, което са извършили в съучастие. За това престъпление се предвижда наказание лишаване от свобода от 3 до 12 години, както и глоба от 20 000 до 200 000 лева.   Двамата обвиняеми са задържани с постановление на Окръжна прокуратура-Пловдив за срок от 72 часа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.18", "title": " Разследват съпрузи за измами и изпиране на над 400 000 лв.\t\t\t"}
{"url": "https://trud.bg/%d0%b6%d0%b8%d0%b2%d0%b8%d1%8f%d1%82-%d0%bf%d0%be%d1%80%d1%82%d0%b0%d0%bb-%d0%ba%d1%8a%d0%bc-%d0%bd%d0%b5%d0%b1%d0%b5%d1%82%d0%be/", "text": "Времената се менят, а с тях и ценностите, и предизвикателствата. За по-малко от две десетилетия се промени и профилът на опасността, с която медиите стряскат населението. Днес вече рискът от ядрен конфликт между свръхсилите не изглежда чак толкова вероятен. Може би затова ставащото на Корейския полуостров се възприема повече като гротеска, макар че има потенциала да дестабилизира не само Тихоокеанския регион. А в добрата стара Европа броди нов призрак – призракът на тероризма. Той гастролира ту в една, ту в друга столица или голям град на стария континент, отнема живота на европейски граждани. А обществеността чака защита, сигурност или поне обяснение защо евробюрокрацията е неефективна в превенцията на терора. И постепенно свиква с мисълта за своята уязвимост, за разлика от добре пазените властимащи. Като че ли тя вече е претръпнала и дори не се гневи от ролята на заложник, която й се отрежда… Междувременно с пълна сила се вихри трансконтинентален трафик на хора. В течение на 1 година Германия е приютила над 1 200 000 души и естествено изпитва трудности, за които от „политическа коректност“ не се говори. Но сега не става въпрос за селектирани гастарбайтери, а за масово преселение на хора от цивилизационно различен обществен контекст. Не е уместно самоуспокоението, че далеч не всички те са радикализирани. Разбира се, че не всички са терористи! Но дори при съотношение 1 на 100 картината на бъдещето далеч не е успокояваща. Защото 1 процент от милион и двеста хиляди души прави 12 хиляди, колкото е съставът на една напълно окомплектована дивизия. Като разпръсната система – мрежа от клетки – силата им нараства нелинейно. Способността на такива мрежи да дестабилизират отворените общества тепърва ще бъде оценявана. Но и сега е ясно, че в тях става капитализация на екстремизма, водещ до насилие. Освен това, досега в Европа са влезли и над 80 000 нерегистрирани и непроследени мигранти. Те потъват в гетата, където радикализацията е в ход, независимо от лицемерно-благодушните коментари на някои медии. В гетата вероятно са инфилтрирани и специално подготвени „активисти“. Не е тайна, че финансирането на такъв тип масово проникване се извършва от фондации, свързани с управляващи и религиозни елити от Близкия изток… Те притежават не само футболни клубове и медийни групировки на запад. Много от тях са акционерни съсобственици на индустриални мощности и транс-национални корпорации с печалби, надхвърлящи бюджета на някои балкански страни. Какво става с тези страни във водовъртежа от глобални събития? В Европа има държава, която от 1400 години носи името България. Гръбнакът й е старият Балкан – „живият портал към небето“, каквото означава словосъчетанието „Бал-ка-ан“ на древношумерски. Но за нея не е здравословно да е просто врата по пътя на Близкия изток към Западна Европа. Зад тези географски понятия се крият социо-културни различия, които характеризират две отделни цивилизации. Възможно е някой ден те да бъдат синтезирани в общ жизнеспособен проект. Но сегашният куц сценарий не е решение, а е част от проблема. Изкуственото съешаване на трудно съвместими традиции за някои може да изглежда като генно инженерство. Но то е точно обратното – мичурински почин за социално ашладисване на култури. Целта е чрез преднамерената „метисация“ (нарочно омесване) на обществото да се прережат корените на националните държави в Европа. Перверзната стратегия зад този почин е цинично проста – да бъдат лишени народите от естествения формат на тяхната историческа самоорганизация. Само че в кибернетиката има закон за неочакваните последици. Този закон проваля планове и кроежи, зад които стоят страховити сили, власт и пари. Сред кибернетичните закони на социалното развитие има  още един, който хвърля светлина върху избуяването на глобалния тероризъм. Това е законът за компенсаторна йерархия, който гласи следното: Загубата на даден тип власт и изчезването на съответния йерархичен ред води до друг тип контрол и установява нови йерархични структури, с нови механизми на подчинение. Това обяснява защо отслабването на националните държави под напора на неолибералната глобализация доведе обществото до невъобразимо по-ранно развихряне на организираната престъпност. Тя бе тази, която най-бързо се възползва от промените след края на студената война. Имам дори усещането, че тези промени бяха замислени и прокарани именно в интерес на международно организираната престъпна мрежа. Така се стигна до днешната ситуация, когато тероризмът и наркокрацията, т. е. всепроникващата власт на наркобизнеса, разяждат плътта на обществото. Като вируса на СПИН те атакуват имунната му система и възпроизвеждат патологичния си „геном“ в механизма за саморегулиране на глобалната икономика. Стимулирането чрез насилие прави тази икономика зависима от регионалните войни и тероризма. Мащабите на това явление стават все по-шокиращи. За капитализация на насилието говори не само честотата на атентатите и броя на жертвите им, но и превръщането на терора в бизнес… Алвин Тофлър (автор на книгите „Шокът на бъдещето“ и „Третата вълна“) пише още в края на миналия век, че отслабването на националните държави е сред най-важните причини за разрастване на тероризма. Според него, на сцената излизат нови глобални актьори: „бездържавни контрасили които задействат световни капитали, пазари на ценни книжа и етническите мрежи, завладели целия свят“. Интелигентните читатели лесно ще свържат тази характеристика с имената на фактори, които от години вършат намеса във вътрешните работи на страната ни. Такива „бездържавни контрасили“ всъщност създават радикализираните етнически мрежи, които са основа за предстояща стратегическа провокация.  Точно това е целта и функцията на тероризма – да създава условия за стратегически провокации, които могат да дестабилизират цели региони. В Балканския регион понастоящем има такава опасност. И прави чест на България, че с действията си на полето на междудържавните отношения прави решителен принос за стабилизирането на югоизточна Европа. Тези действия на страната ни заслужава да бъдат отличени и подкрепени на най-високо международно ниво. Същевременно става ясно: необходима е принципно нова интеграция между държавите и институциите на цивилизования свят. Интеграция без дезинтеграция на националните държави, които вече три десетилетия са подложени на ерозия от криворазбран либерализъм. От него, както се видя, се ползва международно организираната престъпност и нейната специална разновидност – глобалният тероризъм. Дори най-мощните служби на най-богатите държави по света не могат да се справят сами с тази перманентна заплаха. Необходими са нови форми на сътрудничество – като начало в рамките на Европейския съюз. Време е той най-после да направи нещо – нещо различно от протоколните поклонения пред жертвите на терора. Ще е разумно българското председателство на Съвета на ЕС да включи и такъв приоритет. За разлика от Хегеловата логика обаче, в света на бюрократите не всичко разумно е действително. Необходимостта от единна европейска агенция за антитероризъм е показателна в това отношение. ЕС финансира какви ли не проекти, но се разсейва и игнорира логичната стъпка, която би следвало да е направена отдавна. Очевидно има подводни камъни; но дали няма и заинтересовани кръгове, които опъват чадър над международния тероризъм? Фигуративно казано, той е като омагьосан кръг. От него не може да се излезе, ако не бъде разбит потенциала на мрежите му. Докато те са факт, отделните звена и клетки в тях са взаимно заменяеми. Ликвидирането само на някои от тях не спира дистрибуцията по обходни пътища в мрежата.  Тя е тази, която създава ефекта на „самонарастване“, т.е. капитализирането на страха. Важно е да осъзнаем, че сме изправени не просто срещу „зла воля“ и злонамерени действия от страна на отделни извършители (стана модерно да ги наричат „вълци-единаци“). Голямата опасност идва от финансово обезпечената и лобистки защитена криминална система, която е изроден вариант на  пазарната система. Тя се самоорганизира и се учи буквално от всеки терористичен акт – затова никой от наглед безсмислените атентати не е безобиден. Дано го разберат по-скоро тези, които са упълномощени да вземат важните за цяла Европа решения.", "date": "2017.08.18", "title": " Живият портал  към небето\t\t\t"}
{"url": "https://trud.bg/%d0%ba%d0%b0%d0%ba%d0%b2%d0%be-%d0%b5-%d0%be%d0%b1%d1%89%d0%be%d1%82%d0%be-%d0%bc%d0%b5%d0%b6%d0%b4%d1%83-%d1%82%d0%b5%d1%80%d0%be%d1%80%d0%b8%d1%81%d1%82%d0%b8%d1%82%d0%b5-%d0%b8-%d0%bf%d1%80%d0%be/", "text": "Поредните атентати в Европа, този път в Испания, за пореден път показаха колко уязвим е цивилизованият свят. Часове след като една от най-известните туристически дестинации в света – Барселона, бе окървавена, испанските власти успяха да неутрализират петима терористи в Камбрилс, които, освен че отново са прегазвали хора, са се готвели да се самовзривят и отнемат още невинни човешки живота.  Светът вече свикна с поредния кървав атентат, а предотвратяването на терористични нападения отдавна не е новина. Неписано правило е, че антитерористите предпочитат да не осветляват успехите си, когато заловят пореден фанатизиран джихадист, готвещ се да прегази невинни туристи или да се самовзриви с колан с експлозиви. В цивилизования свят службите имат пълната подкрепа на обществото, употребата на оръжие от страна на отрядите за борба с тероризма е нещо закономерно и никой не си и помисля да разследва баретите за насилие или прекомерна употреба на сила. Точно преди година, у нас течеше дебат по приемането на модерно антитерористично законодателство. Като линейки из превзетите от подсъдими и обвиняеми олигарси телевизионни- и радио студиа обикаляха добре познати муцуни, които предвещаваха мракобесие за обществото. Службите щели безконтролно да ни следят и подслушват, щели да ни отнемат “гражданските свободи”, прокуратурата щяла да е безконтролна, тръбяха неморални морализатори, провалени политици, бивши ченгета и наемници на олигархията. България има антитерористично законодателство, което отговаря на европейските стандарти. Това, разбира се, изобщо не е гаранция за сигурността ни, но поне е инструмент, който контраразузнавателните служби имат, за да работят по превенция и предотвратяване на най-лошото. Същите, които преди година атакуваха антитерористичния закон, последните седмици са се заели с атакуването на последните промени в Наказателно-процесуалния кодекс. Прокситата на олигархичния кръг “Капитал” го направиха още докато НПК се обсъждаше в парламента. Приемането на промените, които, най-общо, дават шанс за ускоряване на наказателния процес, както и пращат пред Специализирания наказателен съд подсъдността на корупционни престъпления на властимащи, вече са факт, но това далеч не отказва адвокатите на мафията да ги атакуват. Тук идва отговорността и на т.нар. “мейнстрийм”-медии, които се явяват съучастници. Кой дава право на Емилия Антова, водещ на програма “Хоризонт” на Българското национално радио, което само тази година се субсидира с 42,2 млн. лв. от данъците на българите, да употребява ефира на общественото радио, за да пласира “опорните точки” на криминалния беглец от правосъдието – фараонът Цветан Василев. В четвъртък, журналистката Антова, направи точно това – даде прескъпия ефир на “Хоризонт” на БНР на Агент Сашо, какъвто е агентурният псевдоним в Държавна сигурност на лицето Илиян Василев. Същият се изживява на експерт на всички мерудии. Василев, пратен за посланик на България в Москва по времето на криминалното управление на Иван Костов, днес говори за правосъдие, при положение, че дори не е юрист по образование. Провалилият се консултант по енергийни проекти с лекота отправя клевети и лъжи по адрес на държавното обвинение и службите за борба с корупцията и организираната престъпност, с което директно обслужва интересите на мафията по ерозиране на доверието на обществото в силата на закона и легитимността на институциите. Кой и защо не натиска от телевизионните студиа да не излиза друга от марионетките на банкера-беглец Цветан Василев – провалената Татяна Дончева? Какво повече може да каже обслужващата интересите на олигарси адвокатка? Разбира се, в случая, общественият интерес няма значение. бТВ е частна медия, превърнала се в обслужваща се трибуна на източилия милиарди от фалиралата КТБ фараон. Какво четем в един от сайтовете-бухалки на олигарха Иво Прокопиев? Повествованието на пловдивска адвокатка, която сипе крокодилски сълзи по адрес на поправките в НПК. Адвокатка, чийто бизнес е свързан с това да съди страната си пред Европейския съд за правата на човека. Да подготвя жалбите на рецидивисти, които са се почувствали некомфортно в килиите. Същата кафява бухалка е традиционната трибуна и на антибългарския Български хелзинкски комитет, който не спира да атакува институциите, че не искали да отворят границите на страната за ордите мигранти, влачещи със себе си семето на джихада.  И не на последно място – “гнилата ябълка” Румяна Ченалова и тя, горката, взела, че се притеснила от поправките в НПК. Същата съдийка, която допусна бягството на двойния убиец от дискотека “Соло”. Същата, която бе превърната от олигархията в знаме на фалшивата им “съдебна реформа”, днес предупреждава колко страшно законодателство било прието. Цялата тази активност на противниците на борбата с корупцията и престъпността по високите етажи на властта, щъкането като хлебарки из сайтове и студиа на всевъзможни “защитници” на правата, показва колко правилно е било решението на депутатите, на президента, да приемат и дадат зелена светлина на поправките в НПК. Мафията е изпаднала в агония, предчувстваща, че дългоочакваните радикални действия на институциите и държавата този път няма да останат само на думи. Заради това, на преден план са пуснати адвокатите и наемниците на олигарси и корумпирани политици да внушават на обществото недоверие към правоохранителните институции. Правят го, за да си гарантират индулгенция, да се представят за жертви утре, когато обвинителните актове бъдат пратени в съда.   Отговорността на медиите не е по-малка от отговорността на всеки, който улеснява терористите или корумпираните властимащи. Когато превърнеш телевизионния и радио ефира на Нова, бТВ, БНТ, БНР и Дарик радио в бухалки срещу службите за борба с тероризма, организираната престъпност и корупцията, но най-вече срещу прокуратурата, ти споделяш идеологията и целите на престъпници и терористи. Мафията и терорът вървят ръка за ръка. Те имат интерес от слаба държава и неработещи институции, от липса на възмездие и върховенство на закона. Народът, обаче, иска точно обратното – той иска радикални действия и когато те започнат, антимафиоти, прокурори и следователи първи ще усетят тази подкрепа. Времето на думите изтече, време е за действие!", "date": "2017.08.18", "title": " Какво е общото между терористите и противниците на борбата с корупцията?"}
{"url": "https://trud.bg/%d0%bd%d0%b8%d0%ba%d0%be%d0%bb%d0%b0%d0%b9-%d0%b2%d1%8a%d0%bb%d0%ba%d0%b0%d0%bd%d0%be%d0%b2-%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb-%d0%bd%d0%b0-%d0%b1%d1%8a%d0%bb%d0%b3/", "text": " – И 2016-а, а и предходната, са години на силен ръст за минния бранш. Над 13% е увеличението на производството на годишна база, като това важи в пълна сила за металните полезни изкопаеми. Въгледобивът също задържа добри резултати. Знаете, че “Мини Марица изток” е един от най-големите производители на въглища в Европа с добив от 27 милиона тона. Те обаче трябва да стигнат поне 30 милиона тона и имат потенциал за това.  – Ние сме отрасълът с най-висока средна заплата в страната, но основната причина е, че миньорите получават това, което са произвели. Има работници, които достигат заработки по 4000 лева на месец. И това ги стимулира по пътя към още по-добри резултати и възнаграждения.  – В България имаме около 2500 служители, още около 1000 работят за нас в Македония. Относно резултатите ни, през последните три години успяхме да постигнем среден ръст от 30% в производството на оловно-цинкови руди и се превърнахме в една от водещите компании в Европа. Инвестирахме не малко в Македония, където пуснахме два рудника, които към момента работят на пълен капацитет, а идеята ни е да продължим инвестициите в техника и в нови технологии, защото постоянно разширяваме дейността си. Гледаме и към други балкански страни, надявам се през 2017 година да увеличим броя на рудниците и производството.  – Това е една добра и престижна позиция, а в някои от секторите като при металите, например, сме в топ 10 по количества. Не можем разбира се да се сравняваме нито с Китай, нито с Индия, защото това са огромни територии. Но имаме добри медни и оловно-цинкови находища, не малък капацитет за добиване на въглища и смятам, че ако продължим възходящото развитие на индустрията в следващите от 3 до 5 години, дялът на сектора в брутния вътрешен продукт на страната (БВП) ще достигне до 7%.  – През последните 15 години водещите компании инвестираха почти 5 милиарда лева само в нови технологии, автоматизация, екология, в безопасност на труда. Сумите са големи, имайте предвид, че рудодобивът е изцяло в частни ръце. Големи обновления се направиха в “Дънди Прешъс-Челопеч” АД, “Елаците-мед” АД, “Асарел Медет” АД и други.  – В нашия бранш сме лидери по оста университет – бизнес, тъй като ръководителите и собствениците на големите компании участваме в настоятелството на Минно-Геоложки Университет “Св. Иван Рилски”. Осигуряваме помощи за студентите, за да бъдат обучавани на световно ниво. Те знаят още от първи курс къде ще работят, осигуряват им се стажове в наши предприятия и по този начин имаме млади и перспективни инженери, геолози и специалисти във висшето образование. Бяхме първи и в дуалното обучение, като създадохме паралелки в средното образование в Мадан, в Златица. Браншът върви напред и от гледна точка на намиране на кадри от университетите и училищата.  – Проблемът ни е по-тежък от този при затварянето на 3-ти и 4-ти блок на АЕЦ “Козлодуй”, защото 40% от произведената енергия за България идва от всички ТЕЦ-ове в “Марица Изток”. Смятаме, че завишаването на изискванията за въглеродните емисии не е правилното решение и ние бързо реагирахме още в началото на годината. Проблемът с все по-строгите екорестрикции в Европа засяга и Румъния, Словакия, Полша, Испания и всички браншови организации в България. Имаме обща позиция и действия, така че сме направили необходимото това да не застраши бранша в следващите години.  – В Трън хората не разбраха каква точно беше идеята на инвеститорите, а и определен кръг от заинтересовани лица успяха да вменят страх в населението, за да се стигне до резултатите до този референдум. Основната цел на тази кампания се сведе до очерняне и охулване на инвеститора с използване на всякакви средства, включително и недопустими от закона. Провеждането на референдума в Трън с така поставения въпрос представлява директно послание към бизнеса, че всеки инвестиционен проект може да бъде препятстван без правно основание. Това би било изключително негативна индикация за влошаване на бизнес климата не само в тази община.  – В нашия бранш са нужни достойни инвеститори, които са известни с имената си. Апелът ни към правителството е да не са дават концесии на недоказали се в минната индустрия специалисти, а ние в Българската минно-геоложка камара можем да бъдем добър съветник със своите експертизи. Собствениците на “Оброчище” не са наши членове, защото при нас няма организации, които не работят “на светло”.", "date": "2017.08.18", "title": " Николай Вълканов, председател на Българската минно-геоложка камара: Минният бранш   е във възход през последните години"}
{"url": "https://trud.bg/%d1%87%d0%b5%d1%82%d0%b2%d1%8a%d1%80%d1%82%d0%b8-%d0%b7%d0%b0%d0%bf%d0%be%d0%b4%d0%be%d0%b7%d1%80%d1%8f%d0%bd-%d0%b5-%d0%b7%d0%b0%d0%bb%d0%be%d0%b2%d0%b5%d0%bd-%d0%b7%d0%b0-%d0%b0%d1%82%d0%b0%d0%ba/", "text": "Четвърти човек е арестуван във връзка с вчерашните атентати в каталунския град Барселона и намиращия се наблизо град Камбрилс, при които загинаха 14 човека, а над 100 бяха ранени, заявиха от полицията в Каталуния. Отговорност за атентатите пое групировката „ . Според испанските следователи става дума за . Петима от тях бяха застреляни след нападението в Камбрилс, трима са задържани скоро след атаката, а четвърти – в ранния следобед. Останалите трима се издирват. Трима от арестуваните са мароканци, а четвъртият – испанец. Испанската полиция провежда мащабна антитерористична операция след нападенията в Барселона и Камбрилс. В четвъртък в Барселона микробус се вряза в хора на най-натоварения пешеходен булевард „Ла Рамбла“. Сред тях няма български граждани. Жена, тежко ранена при атаката в курорта Камбрилс, почина в болницата и така жертвите на двете нападения станаха 14. Ранените са над 130. Няма данни за пострадали българи. Часове по-късно беше направен опит за подобна атака в разположения на 120 км в югозападна посока град Камбрилс. Нападателите са се опитали да се врежат с микробус на пешеходна зона в града, но са се преобърнали и са били застреляни от полицията. Те са носили жилетки с експлозиви. Полицията съобщи, че при нападението са ранени 7 души.Екип сапьори е взривил коланите с експлозиви на нападателите. Сред издирваните е 18-годишният  , пристигнал в Испания от Мароко, предаде Би Би Си, като се позова на испански медии. Той е брат на Дрис Укабир, с чиято лична карта е бил нает бусът, с който е извършено нападението в Барселона. Според предварителните данни 18-годишният Укабир е откраднал документите на по-големия си брат. Полицията смята, че Укабир, който избяга след атентата в Барселона, е въоръжен. Смята се, че застреляните терористи в Камбрилс, нападението в Барселона и експлозията от сряда в град Алканар, при която загина един човек, са свързани. Във взривената по-рано къща в Алканар бяха открити газови бутилки. Полицейски служител заяви, че хората в къщата са подготвяли взривно устройство. Испанската телевизия показа свидетелски разкази за вчерашния атентат в центъра на Барселона: „Бях в началото на „Ла Рамбла“ и изведнъж видях, че един микробус влиза на булеварда и започва да гази хората. Всички се разпищяха и се втурнаха на различни страни. Беше ужасно! Хората тичаха, искаха да се скрият някъде вътре, всички крещяха, хвърляха чинии, храна, всичко.“ Испанският премиер Мариано Рахой изрази солидарността на цяла Испания с мъката на близките на жертвите и пострадалите от атентатите. Рахой обяви официален тридневен траур в цялата страна до неделя. В централната част на града, където се случи инцидентът, в района на площад „Каталуния“ и емблематичната туристическа улица „Ла Рамбла“ мерките за сигурност и контролът са видими и засилени, разказа пред   Велислава Симеонова, която е университетски преподавател в Барселона. В останалата част на града – в кварталите около центъра и близо до други туристически обекти – обстановката е сравнително спокойна и не се усеща напрежение, допълни тя. По думите ѝ, хората са изключително солидарни. В медицинските центрове има големи опашки от жители на града и туристи, които искат да дарят кръв за пострадалите. По обед се проведе мирно шествие и едноминутно мълчание в памет на жертвите. Част от празниците на стари знакови квартали на града са преустановени още в четвъртък. В посолството на Испания в София паметта на жертвите беше почетена с минута мълчание. В сградата на мисията днес и в понеделник ще има книга за съболезнования за всички, които искат да изкажат своята съпричастност.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.18", "title": " Четвърти заподозрян е заловен за атаката в Барселона, издирват още трима терористи"}
{"url": "https://trud.bg/%d1%81%d1%8a%d0%b1%d0%be%d1%80%d0%b8%d1%85%d0%b0-%d0%be%d1%89%d0%b5-10-%d0%bd%d0%b5%d0%b7%d0%b0%d0%ba%d0%be%d0%bd%d0%bd%d0%b8-%d0%ba%d1%8a%d1%89%d0%b8-%d0%b2-%d1%80%d0%be%d0%bc%d1%81%d0%ba%d0%b0%d1%82/", "text": "Още 10 незаконни къщи в ромската Асеновград бяха премахнати в петък в изпълнение на заповедта на кмета на общината д-р Емил Караиванов, която бе за принудително събаряне на 16 жилищни и стопански постройки в местността „Лаково” над ромската махала „Лозница”. Причината да не бъдат съборени и останалите шест, описани в заповедта, е, че за пет от тях има в ход процедура по обжалване пред Административен съд-Пловдив, а една е в общ зид с обжалвано премахване на обект.  До момента при настоящата и предишна процедура, реализирана през месец юли, са премахнати общо 26 постройки в местност „Лаково“, съобщиха от Община Асеновград. Акцията на 18 август (петък) премина без инциденти, тъй като бе обезпечена с противопожарен екип и се извършваше в присъствието на полиция. Преди да стартира събарянето на незаконните постройки, беше изключено електрозахранването към тях, а обитаващите ги роми бяха изнесли предварително всичката налична покъщнина. Община Асеновград осигури на място присъствие на социални работници, които да извършат  анкетиране на желаещи. Общо петима от обитаващите такива постройки са пожелали да попълнят анкети за социалното си положение и ще бъдат консултирани за начините да се включат в реда за чакащи настаняване в случай, че отговарят на условията. До края на август в ромския квартал „Лозница” ще стартира и изграждането на полицейска приемна, след като от РУ на МВР-Асеновград и общината се споразумяха за мястото и вида на обекта. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.18", "title": " Събориха още 10 незаконни къщи в ромската махала на Асеновград"}
{"url": "https://trud.bg/%d0%ba%d0%b0%d1%82%d0%b0%d0%bb%d1%83%d0%bd%d1%81%d0%ba%d0%b0%d1%82%d0%b0-%d0%bf%d0%be%d0%bb%d0%b8%d1%86%d0%b8%d1%8f-%d0%b0%d1%82%d0%b5%d0%bd%d1%82%d0%b0%d1%82%d0%be%d1%80%d0%b8%d1%82%d0%b5-%d1%81/", "text": "Атентаторите от Каталуния са подготвяли много по-сериозно нападение, но плановете им са били осуетени и са се принудили да действат бързо. Това заяви началникът на каталунската полиция Жозеп Траперо, цитиран от  . По думите му 12-имата са подготвяли един или няколко атентата в Барселона, но експлозия в Алканар – градче, южно от Барселона, където са се подговяли, е объркала плановете им и не им е останал достатъчно материал за нападение. Траперо съобщи също, че трима от задържаните във връзка с нападенията са от Мароко, а един е от Испания. Властите смятат, че мъжът, врязал микробуса в пешеходците на „Ла Рамбла“ в Барселона, е сред застреляните в Камбрилс терористи. По-рано разследващите съобщиха, че това вероятно е 18-годишният Муса Укабир. Той е брат на Дрис Укабир, с чиято лична карта е бил нает вана, с който бе извършено нападението в Барселона. Четвърти заподозрян връзка с нападенията в Барселона и Камбрилс беше арестуван в ранния следобед. Полицаите застреляха петима нападатели в Камбрилс като властите смятат, че общо организаторите на атентатите са 12 души.       АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.18", "title": " Каталунската полиция: Атентаторите са подготвяли по-сериозно нападение, но плановете им са били осуетени"}
{"url": "https://trud.bg/%d0%b2%d0%b0%d1%80%d0%bd%d0%b0-%d1%81%d1%82%d0%b0%d0%b2%d0%b0-%d0%bb%d0%b8%d0%b4%d0%b5%d1%80-%d0%b2-%d1%81%d1%84%d0%b5%d1%80%d0%b0%d1%82%d0%b0-%d0%bd%d0%b0-%d0%bc%d0%b0%d1%81%d0%be%d0%b2%d0%b8%d1%8f/", "text": "Варна става водеща община и пример за останалите в сферата на масовия спорт. Това заяви министърът на младежта и спорта Красен Кралев, след като заедно с кмета на града Иван Портних откри модерна площадка с игрища за футбол, баскетбол и фитнес зона в двора на ОУ „Христо Ботев“ в кв. „Аспарухово“. Съоръженията ще са достъпни не само за учениците, но и за граждани. Монтираното осветление ще ги предпазва от вандали и ще позволява площадката да се ползва и след залез слънце. До началото на учебната година подобни обекти ще бъдат открити в още 8 учебни заведения. „Амбицирани сме поетапно да изградим зони за спорт във всички училища, подобно на 230-те детски площадки, които изградихме на територията на целия град“, каза кметът. Той допълни, че сериозни инвестиции в спортна инфраструктура предстоят в кварталите „Владиславово“, „Кайсиева градина“, „Левски“ и „Галата“. „Няма да се уморя да повтарям, че здравето на нацията стои над печеленето на медали. Ако има такива съоръжения и когато накараме децата да спортуват, по естествен път ще дойдат и успехите в професионалния спорт“, коментира Красен Кралев.", "date": "2017.08.18", "title": " Варна става лидер в сферата на масовия спорт"}
{"url": "https://trud.bg/42-%d0%b3%d0%be%d0%b4%d0%b8%d1%88%d0%bd%d0%b0-%d0%b6%d0%b5%d0%bd%d0%b0-%d0%b5-%d0%b7%d0%b0%d0%b3%d0%b8%d0%bd%d0%b0%d0%bb%d0%b0-%d0%bf%d1%80%d0%b8-%d0%bf%d0%be%d0%b6%d0%b0%d1%80-%d0%b2-%d0%b3%d0%b0/", "text": "42-годишна жена загина при пожар в Чепеларе, съобщиха от Областната дирекция на МВР – Смолян. Вчера около 11.50 часа е получен сигнал, че на ул. „24- ти май” в град Чепеларе е възникнал пожар в гараж. На място пристигат екипи на РС ПБЗН – Чепеларе и РС ПБЗН – Пампорово, които открили в гаража починала 42-годишна жена от Чепеларе. Пожарникарите са погасили пожара и спасили 4 гаражни клетки в близост до него. Местопроизшествието е посетено от дежурна оперативна група на Районно управление „Полиция” – Чепеларе и е извършен оглед. Причините за възникване на пожара са в процес на изясняване. Тялото на починалата е транспортирано в МБАЛ „Братан Шукеров” – Смолян за извършване на аутопсия. По случая е образувано досъдебно производство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.18", "title": " 42-годишна жена е загинала при пожар в гараж в Чепеларе"}
{"url": "https://trud.bg/%d0%bb%d0%be%d0%ba%d0%b0%d0%bb%d0%b8%d0%b7%d0%b8%d1%80%d0%b0%d0%bd-%d0%b5-%d0%bf%d0%be%d0%b6%d0%b0%d1%80%d1%8a%d1%82-%d0%ba%d1%80%d0%b0%d0%b9-%d1%81%d0%b5%d0%bb%d0%b0%d1%82%d0%b0-%d1%85%d0%bb%d1%8f/", "text": "Пожарът на сухи треви и храсти в землищата на селата Хлябово и Сакарци е локализиран на площ около 800 дка с помощта на 6 противопожарни автомобила, 5 автомобила с висока проходимост, с 20 служители на РДПБЗН-Хасково и доброволен отряд от Тополовград. Действията продължат до окончателното ликвидиране на пожара, съобщиха от пресцентъра на МВР като информацията е на ГДПБЗН за пожарната обстановка в страната към 12.00 часа. Пожарникари, подпомагани от доброволен отряд, гасят и огън, възникнал в смесена гора в землищата на селата Княжево и Срем, разпрострял се на площ от около 1000 дка. Сигналът за инцидента бе подаден вчера към 13.04 часа. Гасителните действия продължават и към момента. В гасенето на пожара, възникнал на 16 август т.г. в района на селата Маточина и Присадец, са съсредоточени голямо количество техника – 7 противопожарни автомобила и 5 автомобила с висока проходимост. Горят сухи треви и храсти, пожарът е на площ около 7000 дка. В операцията участват 30 пожарникари, доброволен отряд от Свиленград, 35 войници от модулно формирование на поделение в Хасково. В гасенето се включи и верижна техника. Локализиран е пожарът, възникнал в смесена гора в село Черничино, Ивайловградско. Съобщението за пожара в смесена гора в село Черничино, община Ивайловград беше получено на 17 август. На място бяха изпратени 3 противопожарни автомобила, 3 автомобила с висока проходимост с 10 служители на РДПБЗН Хасково. Пожарът, който е на площ около 300 дка, е локализиран. Действията продължат до окончателното му ликвидиране. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.18", "title": " Локализиран е пожарът край селата Хлябово и Сакарци, продължава гасенето при Княжево и Срем, Маточина и Присадец"}
{"url": "https://trud.bg/%d0%b2%d0%b0%d0%bb%d0%b5%d1%80%d0%b8-%d1%81%d0%b8%d0%bc%d0%b5%d0%be%d0%bd%d0%be%d0%b2-%d1%81%d0%b5%d0%b7%d0%b8%d1%80%d0%b0-%d0%ba%d0%be%d0%bc%d0%bf%d0%b5%d1%82%d0%b5%d0%bd%d1%82%d0%bd%d0%b8%d1%82/", "text": "Заместник министър-председателят по икономическата и демографската политика Валери Симеонов сигнализира Министерството на регионалното развитие и благоустройството и Дирекцията за национален строителен контрол относно незаконосъобразно изградени и ползвани атракционни съоръжения и обекти на територията на хотел „Империал“ и хотел „Амфора“ в к.к. „Слънчев бряг“, община Несебър. Сезирана е и РИОСВ-Бургас по отношение на проверка за евентуално наличие на дюни в зоните на въпросното строителство. Това съобщиха от правителствената информационна служба. Председателят на Съюза на собствениците в Слънчев бряг Елена Иванова изпрати декларация до премиерът Бойко Борисов и вицепремиерът Валери Симеонов, в която заявява подкрепата си към правителството и държавата за спазването на законността в к.к. „Слънчев бряг“.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.18", "title": " Валери Симеонов сезира компетентните институции за незаконни строежи на територията на хотели Слънчев бряг и за проверка за наличието на дюни"}
{"url": "https://trud.bg/%d0%b4%d0%b2%d0%b0%d0%bc%d0%b0-%d0%bc%d1%8a%d0%b6%d0%b5-%d0%bf%d1%80%d0%b5%d0%b1%d0%b8%d1%82%d0%b8-%d0%bd%d0%b0-%d1%83%d0%bb-%d0%bf%d0%b8%d1%80%d0%be%d1%82%d1%81%d0%ba%d0%b0/", "text": "Двама мъже са нападнати и пребити на столичната улица „Пиротска“ през изминалата нощ. Позната на пострадалите е подала сигнал в СДВР за инцидента, информира БНР. Полицията в София издирва извършителите на нападението. Мъжете са прегледани в болница и освободени за домашно лечение. Случаят се разследва.", "date": "2017.08.18", "title": " Двама мъже пребити на ул. „Пиротска“"}
{"url": "https://trud.bg/%d0%be%d0%b1%d1%80%d0%b0%d0%b7%d1%83%d0%b2%d0%b0%d1%85%d0%b0-%d0%b1%d1%8a%d1%80%d0%b7%d0%be-%d0%bf%d1%80%d0%be%d0%b8%d0%b7%d0%b2%d0%be%d0%b4%d1%81%d1%82%d0%b2%d0%be-%d1%81%d1%80%d0%b5%d1%89%d1%83-2/", "text": "Бързо производство за нарушаване на ограничителна заповед е започнато в полицията в Полски Тръмбеш. В четвъртък е получен сигнал от 76-годишна жителка на с. Раданово, че на същата дата синът й Й.С.е нарушил заповед на Великотърновския районен съд, с която се ограничава достъпа на мъжа в жилището на потърпевшата. 3 9-годишният мъж е осъждан за кражби и има седем присъди за нарушаване на съдебни заповеди. Задържан е за срок до 24 часа. Срещу него е започнато бързо производство за престъпление по чл. 296, ал.1 от Наказателния кодекс, който предвижда до три години лишаване от свобода или глоба в размер до 5 000 лв.", "date": "2017.08.18", "title": " Образуваха бързо производство срещу син, тормозил 76-годишната си майка"}
{"url": "https://trud.bg/%d0%bc%d1%8a%d0%b6-%d0%be%d0%bf%d0%b8%d1%82%d0%b0-%d0%b4%d0%b0-%d1%81%d0%b5-%d0%bd%d0%b0%d1%82%d1%80%d0%be%d0%b2%d0%b8-%d1%81-%d0%bf%d1%80%d0%b5%d0%bf%d0%b0%d1%80%d0%b0%d1%82-%d0%b7%d0%b0-%d0%bc%d0%b8/", "text": "Възрастен мъж се е опитал да се натрови с препарат за миене на фаянс, съобщиха от Областната дирекция на МВР – Разград. Вчера около 13:30 часа в Разград 66-годишният самотноживеещ с инициали Й. Й. е направил опит да се натрови, като е погълнал неустановено количество от препарат за миене на фаянс. Мъжът е откаран от екип на ЦСМП – Разград в МБАЛ „Св. Иван Рилски“, оказана му е първа помощ и е настанен под наблюдение в ОАРИЛ без опасност за живота. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.18", "title": " Мъж опита да се натрови с препарат за миене на фаянс"}
{"url": "https://trud.bg/%d0%b4%d0%b6%d0%b8%d1%85%d0%b0%d0%b4%d0%b8%d1%81%d1%82%d0%ba%d0%b8%d1%82%d0%b5-%d0%bf%d0%be%d1%8f%d1%81%d0%b8-%d0%bd%d0%b0-%d1%82%d0%b5%d1%80%d0%be%d1%80%d0%b8%d1%81%d1%82%d0%b8%d1%82%d0%b5-%d0%b2/", "text": "Джихадистките пояси на 5-те убити снощи терористи в Камбрилс не били истински, предаде  , позовавайки се на информация от официални лица. Нападението в Камбрилс стана броени часове след терористичния акт в Барселона, при който загинаха най-малко 13 души, а над 100 други бяха ранени. При атаката в Камбрилс бяха ранени 7 души, а петимата нападатели бяха ликвидирани от полицията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.18", "title": " Джихадистките пояси на терористите в Камбрилс били фалшиви"}
{"url": "https://trud.bg/%d1%81%d1%82%d0%be%d0%bb%d0%b8%d1%87%d0%bd%d0%b8-%d0%bf%d0%be%d0%bb%d0%b8%d1%86%d0%b0%d0%b8-%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d1%80%d0%b5%d1%86%d0%b8%d0%b4%d0%b8%d0%b2%d0%b8/", "text": "Рецидивист бе задържан от полицаи след пореден грабеж в София, съобщи пресцентърът на МВР. На 1 август, около 17.30 часа, 53-годишна столичанка съобщила  в Първо РУ, че два часа по-рано същия ден, на ул. „Хан Крум” била нападната от непознат, който издърпал от врата й два златни синджира и избягал. По случая било образувано досъдебно производство. В резултат на предприетите оперативно-издирвателни и процесуално-следствени действия бил установен и задържан  извършителят – Ц.П./41г./, криминално проявен и осъждан, адресно регистриран в София. След доклад на събраните материали в Софийска районна прокуратура, на 15 август Ц.П. е привлечен като обвиняем по чл.198 от НК и му е наложена постоянна мярка „задържане под стража”. При допълнително проведени оперативни действия е установено, че Ц.П. е съпричастен към още три подобни престъпления, извършени на територията на столицата. Работа по документиране на цялостната му престъпна дейност продължава.", "date": "2017.08.18", "title": " Столични полицаи задържаха рецидивист след пореден грабеж"}
{"url": "https://trud.bg/%d0%b1%d0%b0%d0%b3%d0%b5%d1%80-%d0%ba%d0%be%d0%b8%d1%82%d0%be-%d1%81%d1%82%d1%80%d0%be%d0%b8-%d0%be%d0%b3%d1%80%d0%b0%d0%b4%d0%b0%d1%82%d0%b0-%d0%bf%d0%be-%d0%b3%d1%80%d0%b0%d0%bd%d0%b8%d1%86%d0%b0/", "text": "Искра от багер, който работи по изгражзане на оградата за спиране на нелегално преминаващите, е причина за единия от големите пожари вчера. Става дума за този в местността „Пери паша” в землището на село Присадец, уточниха от областнта дирекция на полицията в Хасково. Там между 11 и 12 граничен репер е възникнал пожар от работещ багер, собственост на АД-София. 34-годишният водач на машината от Сливен е извършвал изкопни работи за изграждане на временно съоръжение от възпрепятстван тип. Искра от багера е предизвикала пламъците. Пожарът е локализиран, изгорели са сухи треви и храсти. Засегнатата площ и нанесените щети са в процес на изясняване. Образувано е досъдебно производство.", "date": "2017.08.18", "title": " Багер, които строи оградата по границата, запалил един от големите пожари в Хасковско"}
{"url": "https://trud.bg/%d1%80%d1%83%d0%bc%d1%8a%d0%bd%d1%81%d0%ba%d0%b8%d1%82%d0%b5-%d0%b3%d1%80%d0%b0%d0%bd%d0%b8%d1%87%d0%b0%d1%80%d0%b8-%d0%b7%d0%b0%d0%bb%d0%be%d0%b2%d0%b8%d1%85%d0%b0-%d0%b8%d1%80%d0%b0%d0%ba%d1%87/", "text": "Мъж и жена от Ирак бяха заловени от румънската гранична полиция, след като скочили от международния влак София-Букурещ при опит да влязат нелегално на румънска територия. По време на проверка на бързия влак, който се движи по маршрута София-Букурещ, румънските гранични полицаи забелязали един мъж и една жена, които скочили от влака, опитвайки се да избегнат граничен контрол. Полицаите успели да ги задържат. Двамата заявили, че са иракски граждани и нямат документи. Двамата иракчани – на 22 г. и на 27 г., били отведени. В същия вагон бил идентифициран още един иракски гражданин, на 35 години, който имал паспорт и разрешително за престой в България. Той следвало да влезе легално в Румъния. При него бил намерен багажът на двамата мигранти, както и документ, издаден от българските власти за лица, търсещи убежище. У жената бил намерен и иракски документ за самоличност. Двамата мигранти заявили, че тръгнали от София и искали да достигнат държава от Западна Европа. Жената поискала медицинска помощ, като обяснила, че е приела наркотици на българска територия. Румънските власти повикали Спешна помощ, за да бъде откарана в болница, съобщава  . Разследването на случая продължава, а съгласно българско-румънския протокол двамата мъже са предадени на българските власти.", "date": "2017.08.18", "title": " Румънските граничари заловиха иракчани скочили от влака София – Букурещ\t\t\t"}
{"url": "https://trud.bg/%d0%b2%d0%b0%d0%bb%d0%b5%d1%80%d0%b8-%d1%81%d0%b8%d0%bc%d0%b5%d0%be%d0%bd%d0%be%d0%b2-%d0%bf%d1%80%d0%b8%d0%b5-%d0%b4%d0%b5%d0%bb%d0%b5%d0%b3%d0%b0%d1%86%d0%b8%d1%8f-%d0%bd%d0%b0-%d0%b3%d1%80%d1%83/", "text": "Вицепремиерът по икономическата и демографската политика Валери Симеонов прие делегация на групата за приятелство Япония-България в Камарата на съветниците в японския парламент, водена от нейния председател Хироми Йошида, съобщиха от Министерския съвет. Обсъдено беше развитието на двустранните отношения, засилване на сътрудничеството в икономическата сфера, възможностите за увеличаване на японските инвестиции у нас и на българския износ за Япония. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.18", "title": " Валери Симеонов прие делегация на групата за приятелство Япония-България"}
{"url": "https://trud.bg/%d1%82%d0%b5%d1%80%d0%be%d1%80%d0%b8%d1%81%d1%82%d0%b8%d1%87%d0%bd%d0%b0-%d0%ba%d0%bb%d0%b5%d1%82%d0%ba%d0%b0-%d0%be%d1%82-12-%d0%b4%d1%83%d1%88%d0%b8-%d1%83%d0%b4%d0%b0%d1%80%d0%b8%d0%bb%d0%b0-%d0%b2/", "text": "Атентаторите от Барселона и Камбрилс са част от терористична клетка от 12 души, пише испанският вестник El Pais, цитиран от Би Би Си. При нападението в Барселона загинаха 13 души, а над 100 други са ранени. В Камбрилс са пострадали 7 човека. Органите на реда убиха петима терористи от Камбрилс. По-рано излезе информация, че джихадистките пояси на атентаторите били фалшиви. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.18", "title": " Терористична клетка от 12 души ударила в Барселона и Камбрилс"}
{"url": "https://trud.bg/%d0%b2%d1%81%d1%83-%d1%81%d1%8a%d0%b1%d0%b8%d1%80%d0%b0-%d0%bc%d0%bb%d0%b0%d0%b4%d0%b8-%d1%80%d1%83%d1%81%d0%b8%d1%81%d1%82%d0%b8-%d0%be%d1%82-%d0%be%d1%81%d0%b5%d0%bc-%d1%81%d1%82%d1%80%d0%b0%d0%bd/", "text": "Млади русисти от 11 университета в 8 държави пристигат в понеделник във Варна за участие в 5-дневната IX Международна квалификационна школа „Съвременни педагогически технологии в обучението по руски език като чужд“. Домакин на форума е ВСУ „Черноризец Храбър“ с подкрепата на фонд „Руский мир“. Школата, която стартира през 2009 г., е определяна като един от най-успешните ни проекти, тъй като е популярна сред младите преподаватели в цяла Европа, обявиха от университета. Дотук над 430 русисти – студенти и преподаватели от 17 държави, са усъвършенствали своята методическа подготовка на ежегодните форуми. За първи път тази година ще се включат представители на Миланския университет и грузинския Самцхе-Джавахетски държавен университет. Участниците ще слушат лекции на водещи специалисти, съчетани с практически семинари и майсторски класове. Сред любопитните занятия ще са игровите методики за обучение, руският език в интернет, както и лекция за произхода на типични кулинарни специалитети от руската кухня и на ястия, погрешно причислявани към нея. „Школата е обмяна на опит, мисли, идеи и открития, търсене на отговори на трудни въпроси, умение да се прилагат творчески иновационните технологии и да се изгражда индивидуален креативен стил на преподаване“, поясни проф. д-р Галина Шамонина, ръководител на проекта. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.18", "title": " ВСУ събира млади русисти от осем страни"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%b4%d0%b0%d0%b4%d0%b5-%d0%bd%d0%b0-%d1%81%d1%8a%d0%b4-%d0%bd%d0%b0%d1%80%d0%b5%d0%b4%d0%b1%d0%b0%d1%82%d0%b0-%d0%b7/", "text": "Окръжна прокуратура-Бургас внесе в Административен съд-Бургас протест против разпоредбата на чл.3 ал.1 от „Наредба №1 за осигуряване на обществения ред, спокойствието и сигурността на гражданите, за опазване на общинската собственост и околната среда, за безопасност на движението на територията на община Несебър”. Атакуваната разпоредба гласи следното:  Тази разпоредба е в противоречие с чл. 16а ал.2 от Закон за защита от шума в околната среда, според който „Не се допуска озвучаването на открити площи на заведения за хранене и развлечения, разположени в жилищни зони и курорти, за времето между 23,00 и 7,00.“ Предвид съществуващото противоречие Окръжна прокуратура-Бургас е сезирала Административен съд-Бургас да отмени горепосочената разпоредба на чл. 3 ал.1 от Наредбата, като незаконосъобразна.", "date": "2017.08.18", "title": " Прокуратурата даде на съд наредбата за шума в Несебър"}
{"url": "https://trud.bg/%d0%b4%d0%be%d0%b1%d0%b8%d0%b2%d0%bd%d0%b0%d1%82%d0%b0-%d0%b8%d0%bd%d0%b4%d1%83%d1%81%d1%82%d1%80%d0%b8%d1%8f-%d0%b4%d0%b2%d0%b8%d0%b6%d0%b8-%d0%b8%d0%ba%d0%be%d0%bd%d0%be%d0%bc%d0%b8%d0%ba%d0%b0/", "text": "Над 4 млрд. лева в модернизация са вложили водещите компании в сектора Добивната индустрия е сред най-големите работодатели в страната като движи икономическото и социално развитие на цели региони. В минерално-суровинната индустрия работят между 22-25 000 души и още около 120 000 души в съпровождащите я икономически дейности като общото производство на сектора за 2015 г. възлиза на 1,2 милиарда евро (2,34 милиарда лева) на годишна база. Браншът създава 4-5 % от брутния вътрешен продукт (БВП) на страната, а България е сред водещите европейски държави по дял на добавената стойност към националната икономика. Това е част от оценката за социално-икономическото въздействие на минната индустрия у нас навръх 18 август – професионалния празник на на работещите в минерално-суровинната индустрия. Добивните предприятия в България се отличават с относително висока производителност, която е близо 2,5 пъти по-висока от средната за индустрията. Това се дължи на значими инвестиции в дълготрайни материални активи като за последните 18 години водещите добивни компании са вложили над 4 млрд. лева в технологично обновление, което носи със себе си подобрени икономически и екологични показатели и представяне по отношение на здраве и безопасност. В България вече се говори за Минна индустрия 4.0., като водещите български минни компании са изключително близо до това ниво на автоматизация и модернизация, чрез направените инвестиции в техника и обучения на персонала. В тези предприятия, които са двигателят на бранша, инвестициите в безопасността на труда и грижата за хората отговарят на високи стандарти  и добрите резултати са налице. Лидери в това отношение са „Асарел-Медет”АД „Елаците-мед”АД, „Дънди Прешъс-Челопеч”АД, Горубсо-Мадан, Мини „Марица-изток” ЕАД и други. Внедрени са международни стандарти по управление на качеството, опазване на околната среда и безопасността на труда.", "date": "2017.08.18", "title": " Добивната индустрия движи икономиката"}
{"url": "https://trud.bg/%d1%88%d0%be%d1%84%d1%8c%d0%be%d1%80-%d0%bf%d1%80%d0%b8%d0%bf%d0%b0%d0%b4%d0%bd%d0%b0-%d0%b7%d0%b0%d0%b4-%d0%b2%d0%be%d0%bb%d0%b0%d0%bd%d0%b0-%d0%b0%d0%b2%d1%82%d0%be%d0%bc%d0%be%d0%b1%d0%b8%d0%bb/", "text": "Автомобил се вряза във вход на бензиностанция в столицата. Инцидентът станал на Околовръстното до Бояна около 7,30 сутринта, информира БТВ. Според служителите на бензиностанцията на шофьора му е прилошало. Един от служителите се наложило лично да закара шофьора на катастрофиралия автомобил вкъщи. От бензиностанцията споделиха, че щетите не са големи и обектът е застрахован. Най-сериозно е пострадала входната врата на обекта. Няма пострадали хора.", "date": "2017.08.18", "title": " Шофьор припадна зад волана, автомобилът му се заби в бензиностанция на Околовръстното"}
{"url": "https://trud.bg/%d1%87%d0%b5%d1%81%d1%82%d0%b8%d1%82-%d0%bf%d1%80%d0%be%d1%84%d0%b5%d1%81%d0%b8%d0%be%d0%bd%d0%b0%d0%bb%d0%b5%d0%bd-%d0%bf%d1%80%d0%b0%d0%b7%d0%bd%d0%b8%d0%ba/", "text": "Днес, 18 август – деня на “Успение на св. Иван Рилски”, на нашия професионален празник, всички ние имаме основание да празнуваме и с гордост да отбележим постиженията ни през изминалата година. Изказвам благодарност от името на Организационния комитет на националното честване на Деня на миньора към всички в бранша за професионализма, отговорността и постиженията, благодарение на които дружествата в минерално-суровинната индустрия се развиват успешно и устойчиво, с нови инвестиции, иновации и много добра социална политика. Редица компании от минерално-суровинната индустрия изминаха дълъг път на технологична модернизация и направиха сериозни инвестиции, чрез които се повишава значително ефективността на производството им и се подобряват параметрите на околната среда и здравословните и безопасни условия на труд. Техните постижения и устойчиво развитие в съответствие с най-добрите практики трябва да се дават за пример и да се подкрепят всестранно. Българската минерално-суровинна индустрия работи в тясно сътрудничество с академични и научни институции като Научно-техническия съюз по минно дело, геология и металургия, Минно-геоложкия университет „Св. Иван Рилски“, Софийския университет „Св. Климент Охридски“, Българската академия на науките и др. Науката има доказан принос за постиженията в нашия бранш. Бизнесът активно се включва във форумите, организирани от научните и академичните институции и ползва кадрите, подготвени от тях. Синергията между минната наука и практика е кауза, важна както за успешното развитие на минерално-суровинната индустрия, така и за просперитета на България. И аз вярвам, че ще продължим да работим за тази достойна кауза заедно и в бъдеще! Пожелавам на всички юбиляри много здраве, успех и професионално удовлетворение! Желая на ветераните от бранша – дълголетие, а на младите – много ентусиазъм и възможности за научна и професионална реализация. Честит професионален празник на всички вас, работещи в минерално-суровинната индустрия и нека не забравяме мъдрия съвет на свети Иван Рилски – закрилник на миньорите и всички българи! Бъдете единни, имайте мир помежду си, със здраве и благополучие да поздравим българските миньори и техните семейства и нека Бог да ни благослови!", "date": "2017.08.18", "title": " Честит професионален празник!"}
{"url": "https://trud.bg/%d0%bd%d0%be%d0%b2-%d0%b7%d0%b0%d0%ba%d0%be%d0%bd-%d0%be%d1%80%d1%8f%d0%b7%d0%b2%d0%b0-%d0%bf%d0%b5%d0%bd%d1%81%d0%b8%d0%b8%d1%82%d0%b5-%d0%b2-%d0%b3%d1%8a%d1%80%d1%86%d0%b8%d1%8f-%d1%81-%d0%b4%d0%be/", "text": "Хиляди пенсионери в Гърция са шокирани, след като установили, че доходите им са орязани заради влезлия в сила нов „закон Катрунгалос“, съобщиха гръцките електронни медии. Най-потърпевши са хората, пенсионирани през май 2016 г. Причината за орязването е новият начин на изчисляване на пенсиите. От него са засегнати пет категории осигурявани и по-специално бивши държавни служители, както и тези, работили към държавния фонд за пенсионно осигуряване ИКА и в други подобни фондове. Средното намаление на пенсиите варира от 12 до 16 на сто и засяга новите пенсионери. Специалисти смятат, че до 2020 г. доходите на около 200 хиляди осигурявани в Гърция, оттеглили се от работа, ще бъдат орязани до 30 на сто. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.18", "title": " Нов закон орязва пенсиите в Гърция с до 30%"}
{"url": "https://trud.bg/%d0%b7%d0%b2%d0%b5%d0%b7%d0%b4%d0%b8%d1%82%d0%b5-%d0%bd%d0%b0-%d0%b1%d0%b0%d1%80%d1%81%d0%b0-%d0%bf%d0%be%d1%87%d0%b5%d1%82%d0%be%d1%85%d0%b0-%d0%b6%d0%b5%d1%80%d1%82%d0%b2%d0%b8%d1%82%d0%b5/", "text": "Футболистите на футболния отбор „Барселона“ почетоха с минута мълчание жертвите на атентата от вчера, съобщиха от клуба в туитър. Вчера микробус се вряза с висока скорост сред минувачи в центъра на барселона. При атаката загинаха 13 души, а над 100 бяха ранени.", "date": "2017.08.18", "title": " Звездите на „Барса“ почетоха жертвите на атентата"}
{"url": "https://trud.bg/%d0%b8%d0%b7%d0%b4%d0%b8%d1%80%d0%b2%d0%b0%d1%82-7-%d0%b3%d0%be%d0%b4%d0%b8%d1%88%d0%bd%d0%b8%d1%8f-%d0%b4%d0%b6%d1%83%d0%bb%d0%b8%d0%b0%d0%bd-%d0%b8%d0%b7%d1%87%d0%b5%d0%b7%d0%bd%d0%b0%d0%bb-%d1%81/", "text": "7-годишният Джулиан от Австралия е в неизвестност след атентата в Барселона, съобщава британското издание  . Малкото момченце и майка му Джом били в района на площад „Каталуния“, когато микробусът връхлетял и блъснал десетки пешеходци. Жената пострадала при нападението и била откарана в болница със сериозни наранявания. Състоянието й е стабилно и няма опасност за живота й, но вече повече от половин денонощие близките й не знаят къде е Джулиан.", "date": "2017.08.18", "title": " Издирват 7 годишния Джулиан, изчезнал след атентата в Барселона"}
{"url": "https://trud.bg/%d0%b1%d0%b0%d0%b1%d1%85-%d0%b8%d0%b7%d0%b2%d1%8a%d1%80%d1%88%d0%b8-3000-%d0%b8%d0%b7%d0%b2%d1%8a%d0%bd%d1%80%d0%b5%d0%b4%d0%bd%d0%b8-%d0%bf%d1%80%d0%be%d0%b2%d0%b5%d1%80%d0%ba%d0%b8-%d0%bf%d0%be/", "text": "Българската агенция по безопасност на храните извърши 3000 извънредни проверки по Черноморието за месеците юни и юли. В резултат на инспекциите са съставени 92 акта и са издадени 250 предписания, съобщиха от БАБХ. Възбранени и насочени за унищожаване са 933 килограма храни. Над 200 кг. хранителни продукти от животински произход, без етикети от производител и с изтекъл срок на годност, 90 кг. месни и млечни продукти за неправилно съхранение, 270 кг. орехи заради липса на документи за произход и годност, над 300 кг. термично обработени заготовки, които са без маркировка, 33 кг. риба и рибни продукти, продавани нерегламентирано и без етикети, 40 кг. храни зеленчуци, варива, захар, олио и други заради липса на документи и 65 яйца с неизвестен произход. Инспекторите от Областна дирекция по безопасност на храните, град Варна са затворили 13 обекти. Основните причини са неправилно съхранение на храни, съвместно съхранение на готови за консумация храни и суровини, незадоволителна хигиена, извършване на дейност без издадено удостоверение за регистрация и несъответствия в сграден фонд и оборудване. На територията на ОДБХ – Бургас е затворен един обект със заповед за спиране на експлоатация за неправилно съхранение на храни, липса на електричество и несъответствия в предлаганият асортимент посочен в издаденото удостоверение за регистрация. Най-чести нарушения, които инспекторите установяват са несъответствия на сграден фонд и оборудване, липса на регистрация, съвместното съхранение на различните групи храни, изискващи различен температурен режим на съхранение, нарушения по поддържане на Системите за управление на безопасността на храните СУБХ (неактулизирани по отношение на нормативната уредба, нередовно водене на записи за входящ контрол, неизпълнение на мониторингови програми за контрол на хигиена и готов продукт), неправилно етикетиране на храните и други. През месец юли са извършени 14 000 проверки от отделите “Контрол на храните” при ОДБХ по планов официален контрол (на база оценка на риска) на обекти за производство, търговия на едро и дребно с храни и заведенията за обществено хранене в страната. Съставени са 208 акта и са издадени 776 предписания. В резултат на проверките са възбранени и насочени за унищожаване храни от обекти за търговия на дребно и заведения за обществено хранене 1 107,91 кг месо, месни заготовки и месни продукти без идентификационна маркировка, без етикет от производител и изтекъл срок на годност, 60 кг. риба и рибни продукти, 565 кг. храни от животински произход, 16,51 кг. готвени ястия с изтекъл срок на годност, 94 бр. яйца, 84,63 кг. храни от неживотински произход. От предприятия и складове за търговия на едро: 20 597,90 кг. храни от животински и неживотински произход. Възбранени храни от обекти за търговия на дребно и заведения за обществено хранене са 487 кг. сирене с неизвестен произход, 127,93 кг. месни заготовки и месни продукти без идентификационна маркировка и 1,55 кг. консерва откопод. Общ брой затворени обекти с временно преустановена дейност са 19, от които 9 на територията на гр. Варна, 4 на територията на гр. Добрич, 3 на територията на гр. Шумен, 2 на територията на гр. София и един на територията на гр. София-област. Причините за издаване на Заповеди за спиране дейността на обектите са относно груби ремонтни дейности по време на работа, лошо хигиенно състояние, неправилно съхранение на различни групи храни; липса на регистрация по чл.12 от ЗХ. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.18", "title": " БАБХ извърши 3000 извънредни проверки по Черноморието\t\t\t"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b5-46-%d0%b0-%d0%b2-%d1%81%d0%b2%d0%b5%d1%82%d0%b0-%d0%bf%d0%be-%d0%b4%d0%be%d0%b1%d0%b8%d0%b2-%d0%bd%d0%b0-%d0%bf%d0%be%d0%bb%d0%b5%d0%b7%d0%bd/", "text": "България се нарежда на 46-о място в света по добив на изследвани полезни изкопаеми. Това показва последният доклад „Данни за добивната индустрия в световен мащаб“ от 2017 г. на Министерството на науката, изследванията и икономиката на Австрия. През 2015 г. добивът на течни горива, желязо и феросплави, цветни метали, благородни метали и индустриални минерали в в страната е 38 077 508 тона, като в статистиката нe влизат строителните материали. С световен мащаб общият добив възлиза на 17, 269 млрд. тона, като в класацията по държави през  Китай отново е на първо място по добив на горива, метали и индустриални минерали, следван от САЩ и Русия. В статистиката по континенти Европа е на трето място в света с добив от 1, 481 млрд. тона, като се регистрира намаление с 22,4 млн. тона. по-малко от 2014 г. (1,504 млрд. т.). Най-голям спад в добива се отчита в Азия, което може да се обясни и с нестабилната обстановка в някои части на региона. С непрекъснато нарастване на населението на Земята, увеличаването на нестабилността в някои региони на планетата и индустриализацията нараства необходимостта от увеличаване на добива на минерални суровини. Гарантирането на доставки на полезни изкопаеми и други суровини при честни пазарни условия е в основата на добре функциониращата икономика. Въпреки относително високите геоложки запаси на полезни изкопаеми в света, геополитическите и икономически предизвикателства може да доведат до недостиг на подземни богатства, се казва в доклада.", "date": "2017.08.18", "title": " България е 46-а в света по добив на полезни изкопаеми"}
{"url": "https://trud.bg/%d0%b7%d0%b0%d0%b1%d1%80%d0%b0%d0%bd%d0%b0%d1%82%d0%b0-%d0%b7%d0%b0-%d0%b7%d0%b5%d0%bc%d0%b5%d0%b4%d0%b5%d0%bb%d0%b8%d0%b5-%d0%b2-%d0%ba%d1%80%d0%b0%d0%b9%d0%bc%d0%be%d1%80%d1%81%d0%ba%d0%b0-%d0%b4/", "text": "Забраната за земеделие и строителство в Крайморска Добруджа засяга близо 2500 декара обработваема земя, става ясно от предоставените от екоминистерството карти и списъци. Засегнати са 2501 имота в урбанизираната територия, от които само 314 не са частни, алармират от Община Каварна. Община Каварна е публикувала официално на уеб страницата си , засегнати от временната заповед на МОСВ от 28.07 тази година за забрана на земеделието и строителството в защитените зони в Крайморска Добруджа. От местната управа заявяват, че засегнатите от забраните граждани и браншови организации отказват да присъстват на обсъжданията, които се провеждат тази седмица в София и настояват да получат информация относно първичните теренни проучвания, които доказват безспорно наличието на понто-сарматски степи и други местообитания в частните имоти на хората. Община Каварна е изпратила писмо до екоминистерството, в което настоява да получи детайлна информация по процеса на картиране на „Натура 2000“ в трите морски общини – Каварна, Балчик и Шабла.", "date": "2017.08.18", "title": " Забраната за земеделие  в Крайморска Добруджа засяга 2500 декара обработваема земя\t\t\t"}
{"url": "https://trud.bg/%d0%b3%d1%80%d0%b8%d0%b3%d0%be%d1%80-%d0%b4%d0%b8%d0%bc%d0%b8%d1%82%d1%80%d0%be%d0%b2-%d1%81%d1%80%d0%b5%d1%89%d1%83-%d1%8e%d0%b8%d1%87%d0%b8-%d1%81%d1%83%d0%b3%d0%b8%d1%82%d0%b0-%d0%bf%d1%80%d1%8f/", "text": "Походът на Григор Димитров на турнира от сериите ATP Masters 1000 в   продължава с четвъртфиналната битка срещу Юичи Сугита. Очаква се двамата да излязат на корта днес около 21:30 часа, като срещата ще бъде излъчена на живо по  . Двамата са се срещали веднъж до момента – на турнира в Монреал преди година, където Димитров надделя в 3 сета. За да стигне дотук първата ни ракета премина през Фелисиано Лопес и Хуан Мартин дел Потро, а японският му съперник преодоля последователно Джак Сок, Жоао Соуса и Карен Хачанов. При успех Григор Димитров ще играе на полуфинал срещу победителя от американския сблъсък между Джаред Доналдсън и Джон Иснър. Полуфиналните срещи ще се играят от 21:00 часа и 2 часа след полунощ в нощта на събота срещу неделя и също ще се излъчват директно в ефира на  . Това се отнася и за мачът за титлата, който ще бъде в неделя от 23:00 часа. Турнирът в Синсинати е част от USOpen сериите и се явява генерална репетиция преди последния за годината турнир от Големия шлем – Откритото първенство на САЩ. Наградният фонд при мъжете в Синсинати, тази година достига внушителните 4,97 милиона долара.", "date": "2017.08.18", "title": " Григор Димитров срещу Юичи Сугита пряко по Mtel Sport 1"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d0%b1%d1%83%d1%80%d0%b3%d0%b0%d1%81-%d0%b4%d0%b8%d0%bc%d0%b8%d1%82%d1%8a%d1%80-%d0%bd%d0%b8%d0%ba%d0%be%d0%bb%d0%be%d0%b2-%d0%b8%d0%b7%d0%ba%d0%b0/", "text": "Кметът на Бургас – Димитър Николов изпрати съболезнователен адрес до посланика на Испания у нас Н. Пр. Хорхе Луис Тапиа по повод извършения терористичен атентат в Барселона. В него се казва:  „Поднасям моите искрени съболезнования за жертвите и пострадалите невинни хора по време на терористичния атентат в Барселона.  Потресен съм от поредната жестокост, извършена в европейска държава в сърцето на един от най-красивите градове. Подобен акт не може да бъде оправдан по никакъв начин.  Бургас скърби за жертвите на този нечовешки акт и изказвам своите съболезнования на близките им за тежката загуба. Молим се пострадалите при атентата хора да се възстановят и върнат към нормалния си начин на живот.  В този труден за испанския народ момент Вие имате нашата пълна съпричастност и подкрепа.“", "date": "2017.08.18", "title": " Кметът на Бургас Димитър Николов изказа съболезнования за жертвите в Барселона"}
{"url": "https://trud.bg/%d0%be%d1%82%d0%ba%d1%80%d0%b8%d1%85%d0%b0-%d1%82%d1%8f%d0%bb%d0%be%d1%82%d0%be-%d0%bd%d0%b0-83-%d0%b3%d0%be%d0%b4%d0%b8%d1%88%d0%bd%d0%b0-%d0%b6%d0%b5%d0%bd%d0%b0-%d0%be%d0%b1%d1%8f%d0%b2%d0%b5/", "text": "Откриха тялото на 83-годишна жена в река Огоста, съобщиха от Областната дирекция на МВР – Монтана. Вчера около 10.25 часа в полицията в Монтана е получен сигнал за намерен труп, заклещен в камъни във водите на река Огоста, под село Копиловци, срещу ул. „Иван Вазов”. Установено е, че трупът е на 83-годишна жителка, която живее в близост до реката в селото. Жената е   и е в неизвестност от 23.00 ч. на 12 август. На място е извършен оглед на трупа, при който е установена липсата на горен ляв крайник, както и на меки тъкани, ребра и гърди. Трупът е изпратен за аутопсия в МБАЛ – Монтана. Разпитан е 60-годишен с инициали Г.И. от Монтана, син на починалата, който заявил, че се грижел за майка си, тъй като е била с деменция и често напускала дома си и се отправяла в различна посока. На 12 август около 23.00 часа заключил майка си, но забравил ключа на вратата. Малко след това установил, че жената я няма. По случая е образувано досъдебно производство в Районно управление „Полиция” – Монтана. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.18", "title": " Откриха тялото на 83-годишна жена, обявена за издирване преди седмица"}
{"url": "https://trud.bg/%d0%ba%d0%be%d0%bc%d0%b0%d0%bd%d0%b4%d0%b2%d0%b0%d1%89%d0%b8%d1%8f%d1%82-%d0%b1%d0%be%d0%b9%d0%bd%d0%b8%d1%8f-%d1%84%d0%bb%d0%be%d1%82-%d0%bd%d0%b0-%d1%82%d1%83%d1%80%d1%86%d0%b8%d1%8f-%d0%bf%d0%be/", "text": "Говорителят на турското президентство Ибрахим Калън заяви, че командващият бойния флот армейски адмирал Вейсел Кьоселе по собствено желание е подал оставка и молбата му за напускане на турската армия в момента се разглежда, предаде ДХА. „Получих потвърждение по въпроса от Генералния щаб (ГЩ). Потвърдиха, че адмирал Вейсел Кьоселе иска да излезе в резерва по негова воля. Съгласно процедурите оставката му оценява и обработва. Благодарим му за досегашната служба в армията. ГЩ може да направи отново изявления по въпроса.”, посочва Ибрахим Калън, цитиран от ДХА. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.18", "title": " Командващият бойния флот на Турция подаде оставка"}
{"url": "https://trud.bg/%d0%be%d1%80%d0%b3%d0%b0%d0%bd%d0%b8%d0%b7%d0%b8%d1%80%d0%b0%d1%82-%d0%b8%d0%bd%d1%84%d0%be%d1%80%d0%bc%d0%b0%d1%86%d0%b8%d0%be%d0%bd%d0%bd%d0%b0-%d1%81%d1%80%d0%b5%d1%89%d0%b0-%d0%b7%d0%b0-%d0%bd/", "text": "На 22 август (вторник) от 10.30 до 16.30 часа в арт квартал „Капана” в Пловдив ще се проведе информационна среща, насочена към проекти по отворена покана с фокус френска култура, организирана от Фондация „Пловдив 2019“ в партньорство с Френски институт – България. На срещата представители на фондацията, ангажирана с подготовката на града под тепетата за Европейска столица на културата през 2019 г., ще дадат посоки на проектните предложения на потенциалните кандидати. Ще могат да се обсъждат идеите и намеренията за кандидатстване, свързани със събития и намеси в градска среда в квартал „Капана”. Конкурсът с фокус френска култура е насочен към културни организации, куратори и артисти, които ще реализират дейностите си в периода от ноември 2017 г. до май 2018 г. Възможностите за тях покриват пълния спектър от инсталации, скулптури, функционален и декоративен дизайн в градска среда до пърформанси, изложби, танц, театър, музика, литература, кино, градско градинарство и гастрономия на открито или закрито. Крайният срок за кандидатстване е 29 септември 2017 г. Отворената покана е четвърта поред, насочена към културни събития и инициативи в рамките на проекта „Капана – квартал на творческите индустрии“. Следваща информационна среща е предвидена за 30 август в сградата на Френския институт в София.", "date": "2017.08.18", "title": " Организират информационна среща за новите проекти в арт квартал „Капана” в Пловдив"}
{"url": "https://trud.bg/%d0%b4%d0%b5%d1%81%d0%b5%d1%82%d0%ba%d0%b8-%d1%85%d0%be%d1%80%d0%b0-%d0%bf%d0%be%d1%87%d0%b5%d1%82%d0%be%d1%85%d0%b0-%d0%bf%d0%b0%d0%bc%d0%b5%d1%82%d1%82%d0%b0-%d0%bd%d0%b0-%d0%b6%d0%b5%d1%80%d1%82/", "text": "Хиляди хора се събраха на площад „Каталуния“ и запазиха минута мълчание в памет на жертвите от снощните атентати в Барселона и Камбрилс. Прозвуча песента на Джон Ленън „Imagine“, а тълпата скандира „Не ме е страх“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.18", "title": " Хиляди хора почетоха паметта на жертвите от нападенията в Испания"}
{"url": "https://trud.bg/%d0%ba%d0%b8%d1%82%d0%b0%d0%b9%d1%81%d0%ba%d0%b8-%d1%84%d0%b8%d1%80%d0%bc%d0%b8-%d1%81-%d0%b8%d0%bd%d1%82%d0%b5%d1%80%d0%b5%d1%81-%d0%ba%d1%8a%d0%bc-%d1%81%d1%82%d1%80%d0%be%d0%b8%d1%82%d0%b5%d0%bb/", "text": "Китайски компании проявяват интерес към строителството на магистрала „Черно море“. Това стана ясно след среща на премиера Бойко Борисов с инвеститорите от Китай в сградата на община Бургас. Тема на разговорите били също така откриването на редовни полети до Бургас, както и пристанищните зони. Бургас ще се превърне в регионален хъб за китайски стоки към Централна и Източна Европа.", "date": "2017.08.18", "title": " Китайски фирми с интерес към строителството на магистрала „Черно море“, обяви Бойко Борисов"}
{"url": "https://trud.bg/%d1%87%d1%83%d0%b6%d0%b4%d0%b5%d0%bd%d1%86%d0%b8-%d0%bb%d1%8a%d0%b6%d0%b0%d1%82-%d1%87%d0%b5-%d0%b8%d0%bc-%d0%be%d1%82%d0%ba%d1%80%d0%b0%d0%b4%d0%bd%d0%b0%d0%bb%d0%b8-%d0%b2%d0%b5%d1%89%d0%b8%d1%82/", "text": "Нови два случая на открити в багажа на чуждестранни туристи вещи, заявени за откраднати в Районно управление – Несебър, са установени през изминалата седмица със съдействието на служители от Граничен полицейски участък – Летище Бургас. В първият от случаите норвежка туристка заявила на 09.08.т.г., че четири дни по-рано й е извършена кражба на цифров фотоапарат „Канон” и видеокамера „Сони” / т.нар. „откраднати вещи” са намерени при проверка на личния й багаж по време на отпътуването на туристка на 09.08.т.г. от ГКПП – Летище/. Във втория случай холандски турист заявил на 13.08.т.г. кражба на фотоапарат „Панасоник Лумикс”, слънчеви очила „Полароид”, слънчеви очила „Карера”, ръчен часовник „Гес” и ръчен часовник „Керамика”, осъществена според думите му три дни по-рано. Вещите са открити в багажа на туриста при отпътуването му от България на 15.08.т.г. С тези два случая порочната практика през годините чуждестранните туристи да заявяват кражби на вещи / мобилни телефони, фотоапарати, видеокамери и др./,  за да получат удостоверение от Районно управление – Несебър и чрез него да се облагодетелстват от застрахователното обезщетение, продължава. Характерно е, че чужденците съобщават за нанесените им щети няколко дни преди отпътуването от България /обикновено ден, два, но понякога и в самото денонощие/, като целта е полицейските служители да не разполагат с оперативно време за разследване на извършеното криминално посегателство. В тази посока от няколко години органите на реда са създали организация със служителите от Граничен полицейски участък – Летище Бургас, като при съмнение за застрахователна измама, уведомяват граничните полицаи и същите извършват проверка за наличие на „откраднатите вещи” в багажа на чужденците.  ", "date": "2017.08.18", "title": " Чужденци лъжат, че им откраднали вещите"}
{"url": "https://trud.bg/%d0%bf%d0%be%d1%87%d0%b8%d0%bd%d0%b0-%d0%b5%d0%b4%d0%b8%d0%bd-%d0%be%d1%82-%d0%bf%d0%be%d1%81%d1%82%d1%80%d0%b0%d0%b4%d0%b0%d0%bb%d0%b8%d1%82%d0%b5-%d0%bf%d1%80%d0%b8-%d0%bd%d0%b0%d0%bf%d0%b0%d0%b4/", "text": "Един от пострадалите при терористичния акт в Камбрилс почина, съобщиха местните медии. Така броят на загиналите при нападенията в Испания достигна 14 души. Tази нощ в Камбрилс испанската полиция ликвидира петима терористи, опитали се да извършат терористичен акт, подобен на този в Барселона. В резултат пострадаха седем души, включително полицай. Сега един от тези пострадали е починал от раните си. Нараняванията на други 8 души, пострадали при нападенията в Барселона и Камбрилс са „много тежки“, заяви президентът на Каталония Карлес Пучдемон, цитиран от Би Би Си. По-рано стана ясно, че извършителите на терористичните атентати в Барселона и Камбрилс са били  . Петима от терористите бяха ликвидирани при опит да извършат терористичен акт в Камбрилс, трима в момента са задържани, още четирима се намират на свобода. Сред издирваните е 17-годишният Муса Укабир. Правоохранителните органи не изключват вероятността той да е извършителят на терористичния атентат. Според предварителните данни, 17-годишният Укабир е  , за да вземе под наем два буса. Единият от тях след това е бил използван за извършването на кървавата касапница в Барселона. Полицията смята, че Укабир, който избяга след атентата в каталонска столица, е въоръжен. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.18", "title": " Почина един от пострадалите при нападението в Камбрилс"}
{"url": "https://trud.bg/68-%d0%b3%d0%be%d0%b4%d0%b8%d1%88%d0%bd%d0%b0-%d1%82%d0%b5%d0%bb%d0%b5%d1%84%d0%be%d0%bd%d0%bd%d0%b0-%d0%b8%d0%b7%d0%bc%d0%b0%d0%bc%d0%bd%d0%b8%d1%87%d0%ba%d0%b0-%d1%89%d0%b5-%d0%b2%d1%80%d1%8a%d1%89/", "text": "68-годишна добричлийка получи окончателна условна присъда от 1 г. с 3-годишен изпитателен срок за участие в телефонни измами, извършени през април 2014 г. Подсъдимата ще трябва да върне и 7750 лв. заедно с лихвите на 3 свои възрастни  съгражданки, постанови Добричкият окръжен съд, пред който мошеничката неуспешно обжалва наказанието си с искане да бъде оправдана. Жената действала със съучастник. Той подлъгвал по телефона жертвите, а тя прибирала парите, като се представяла за полицайка или за служител на здравната каса. Схемите били класически – измамените давали пари за спешна скъпа операция на пострадал в катастрофа близък или за рушвет за прикриване на вина на роднина, блъснал малко дете на пътя. Една от ужилените – на 81 г., се простила с 5000 лв., втората – на 75 г., дала 2000 лв., а 69-годишна олекнала със 750 лв., преди съседите й да се намесят. Те разкрили измамата и задържали на място престъпничката, докато дойде полиция.", "date": "2017.08.18", "title": " 68-годишна телефонна измамничка ще връща пари на три жертви"}
{"url": "https://trud.bg/%d0%bf%d0%bb%d0%be%d0%b2%d0%b4%d0%b8%d0%b2%d1%87%d0%b0%d0%bd%d0%b8%d0%bd-%d0%b8%d0%b7%d0%b3%d0%be%d1%80%d1%8f-%d1%81-30-000-%d0%bb%d0%b2-%d0%bf%d1%80%d0%b8-%d0%b4%d0%be%d0%bc%d0%be%d0%b2%d0%b0-%d0%ba/", "text": "Пловдивчанин изгоря с 30 000 лв. при домова кражба, извършена в четвъртък жилището му на улица „Преспа” в квартал „Изгрев” на града под тепетата. Сигналът за посегателството е подал самият потърпевш в четвъртък в 18.49 часа на спешен телефон 112, след като се прибрал от работа и установил липсата на 27 000 лв. и 1500 евро, които държал в дома си. По предварителни данни в жилището е проникнато чрез използване на подправен ключ, а подаденият сигнал се разследва от служителите на Шесто РУ на МВР-Пловдив, което се намира на територията на ромския квартал „Столипиново”, намиращ се в съседство с „Изгрев” и високите блокове на улица „Преста”, където неизвестните засега апаши са ударили джакпота.", "date": "2017.08.18", "title": " Пловдивчанин изгоря с 30 000 лв. при домова кражба в квартал „Изгрев”"}
{"url": "https://trud.bg/%d0%b4%d1%8a%d1%80%d0%b2%d0%be-%d1%81%d0%b5-%d1%81%d1%82%d0%be%d0%b2%d0%b0%d1%80%d0%b8-%d0%b2%d1%8a%d1%80%d1%85%d1%83-%d0%ba%d0%be%d0%bb%d0%b0-%d0%b2-%d1%81%d1%82%d0%be%d0%bb%d0%b8%d1%86%d0%b0%d1%82/", "text": "Дърво се стовари върху паркиран лек автомобил в София, предаде  . Инцидентът стана на столичните улици „Васил Априлов” и „Шейново”. Дървото се е стоварило върху „Ауди” със софийска регистрация, паркирано на еднопосочната улица. Нанесени са материални щети по колата. Няма пострадали хора.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.18", "title": " Дърво се стовари върху кола в столицата"}
{"url": "https://trud.bg/%d0%be%d0%b3%d1%80%d0%b0%d0%b1%d0%b8%d1%85%d0%b0-%d0%b7%d0%bb%d0%b0%d1%82%d0%bd%d0%b8%d1%82%d0%b5-%d1%81%d0%b8%d0%bd%d0%b4%d0%b6%d0%b8%d1%80%d0%b8-%d0%bd%d0%b0-%d0%b4%d0%b2%d0%b5-%d0%bf%d0%b5%d0%bd/", "text": "Извършителите на два грабежа, чиито жертви са жени от третата възраст и то в светлата част на деня, издирват криминалистите от Първо и Второ РУ на МВР-Пловдив. В четвъртък в Първо РУ е подаден сигнал от 65-годишна местна жителка, че в сряда около 13.40 часа на ул. “Кукуш” в квартал „Кючук Париж” е била нападната от непознат, който издърпал златния й синджир от врата. По идентичен начин в четвъртък около 19.30 часа на ул. “Алеко Константинов” в центъра на града под тепетата била ограбена 63-годишна пловдивчанка. По случаите са образувани досъдебни производства.", "date": "2017.08.18", "title": " Ограбиха златните синджири на две пенсионерки насред Пловдив"}
{"url": "https://trud.bg/%d0%b8%d0%b7%d0%b7%d0%b5%d1%85%d0%b0-%d1%81%d0%bf%d0%be%d1%80%d1%82%d0%bd%d0%b8-%d1%81%d1%82%d0%be%d0%ba%d0%b8-%d0%bc%d0%b5%d0%bd%d1%82%d0%b5-%d0%b7%d0%b0-207-000-%d0%bb%d0%b2-%d0%be%d1%82-%d0%bc/", "text": "Спортни стоки менте на стойност 207 000 лв. иззе „Икономическа полиция“ от магазини на Златни пясъци. Специализираната операция за установяване на престъпления против интелектуалната собственост била проведена в четвъртък. Проверката обхванала три обекта, като във всички били открити дрехи, спортна екипировка, аксесоари и чанти – имитации на престижни марки. Срещу съдържателите на магазините – мъже на 27 и 60 г., са образувани досъдебни производства. И двамата имат криминални регистрации, уточниха от полицията.", "date": "2017.08.18", "title": " Иззеха спортни стоки менте за 207 000 лв. от магазини на Златни пясъци"}
{"url": "https://trud.bg/%d0%b7%d0%b0%d1%82%d0%b2%d0%b0%d1%80%d1%8f%d1%82-%d1%87%d0%b0%d1%81%d1%82%d0%b8%d1%87%d0%bd%d0%be-%d0%b7%d0%b0-%d1%80%d0%b5%d0%bc%d0%be%d0%bd%d1%82-%d0%b6%d0%bf-%d0%bf%d1%80%d0%b5%d0%bb%d0%b5%d0%b7/", "text": "Железопътният прелез между Пловдив и село Войводиново в междугарието Филипово – Скутаре ще бъде частично затворен. Причината за временното неудобство е  извършване на ремонт в часовете между 20.00 и 04.00 часа на 22 срещу 23 август (вторник срещу сряда), 23 срещу 24 август (сряда срещу четвъртък) и 24 срещу 25 август (четвъртък срещу петък), обясниха от общинско предприятие „Организация и контрол на транспорта” в града под тепетата във връзка с писмо на Железопътна секция-Пловдив. Затварянето на жп прелеза за преминаване на пътни превозни средства ще бъде само в едното платно и ще бъде сигнализирано съгласно изискванията за временна организация и безопасност на движението при извършване  на строителни  монтажни  работи по пътищата и улиците.", "date": "2017.08.18", "title": " Затварят частично за ремонт жп прелеза между Пловдив и Войводиново"}
{"url": "https://trud.bg/%d0%b2%d0%b8%d0%b6%d1%82%d0%b5-%d1%81%d1%80%d0%b5%d1%89%d0%b0%d1%82%d0%b0-%d0%bd%d0%b0-%d0%b1%d0%be%d1%80%d0%b8%d1%81%d0%be%d0%b2-%d0%b8-%d0%ba%d0%b8%d1%82%d0%b0%d0%b9%d1%81%d0%ba%d0%b8%d1%82%d0%b5/", "text": "Възможностите за реализиране на проекти с помощта на китайски инвестиции бяха обсъдени на среща днес на министър-председателя Бойко Борисов с представители на бизнеса от азиатската страна. По време на разговора в общината в Бургас, в който участва и кметът Димитър Николов, акцент беше поставен върху автомагистрала „Черно море“, съобщи правителствената информационна служба. „Много напредваме по магистрала Черно море“, отбеляза премиерът след срещата, като добави, че идеята е тя по възможност да се концесионира. „Искахме да видят трасето и кметът да представи и своите инвестиционни проекти“, добави Борисов, като отбеляза, че интерес е проявен и към пристанищните зони. Обсъдена е и темата за инвестиции в АЕЦ „Белене“. Премиерът Борисов изтъкна, че за региона би било добре, ако има директни полети от Китай до Бургас, които да се извършват не само в рамките на туристическия сезон. Министър-председателят добави, че през август ще започне работата по обхода на Ахелой и посочи, че следващата година най-важните отсечки ще бъдат готови и ще се облекчи трафикът.", "date": "2017.08.18", "title": " Вижте срещата на Борисов и китайските инвеститори (СНИМКИ)"}
{"url": "https://trud.bg/2501-%d0%b8%d0%bc%d0%be%d1%82%d0%b0-%d0%b2-%d0%ba%d1%80%d0%b0%d0%b9%d0%bc%d0%be%d1%80%d1%81%d0%ba%d0%b0-%d0%b4%d0%be%d0%b1%d1%80%d1%83%d0%b4%d0%b6%d0%b0-%d0%b7%d0%b0%d1%81%d0%b5%d0%b3%d0%bd%d0%b0/", "text": "", "date": "2017.08.18", "title": " 2501 имота в Крайморска Добруджа засегнати от забраната за земеделие и строителство Местните хора не искат преговори в София, чакат експерти на МОСВ на място"}
{"url": "https://trud.bg/%d1%80%d0%b5%d0%b4%d0%b6%d0%b5%d0%bf-%d0%b5%d1%80%d0%b4%d0%be%d0%b3%d0%b0%d0%bd-%d0%bf%d0%b0%d1%80%d1%82%d0%b8%d1%8f%d1%82%d0%b0-%d0%bd%d0%b0-%d0%b0%d0%bd%d0%b3%d0%b5%d0%bb%d0%b0-%d0%bc%d0%b5/", "text": "Президентът на Турция Реджеп Ердоган заяви, че партията на социалдемократите на немския канцлер Ангела Меркел е враг на Турция, предаде  . Той призова избирателите в Германия от турски произход да не гласуват за партията на Меркел и нейните съюзници. Реджеп Тайип Ердога,на президент на Турция: Обръщам се към всичките ни сънародници в Германия: християндемократите, социалдемократите, партията на зелените – всички те са врагове на Турция. Поддържайте онези партии, които не са врагове на Турция.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.18", "title": " Реджеп Ердоган: Партията на Ангела Меркел е враг на Турция"}
{"url": "https://trud.bg/%d0%bc%d1%83%d1%81%d0%b0-%d1%83%d0%ba%d0%b0%d0%b1%d0%b8%d1%80-%d1%82%d0%be%d0%b2%d0%b0-%d0%bc%d0%be%d0%bc%d1%87%d0%b5-%d0%bb%d0%b8-%d0%b5-%d0%b2%d0%b8%d0%bd%d0%be%d0%b2%d0%bd%d0%be-%d0%b7%d0%b0/", "text": "Полиция и спецчасти в Испания от вчера са на крак, за да издирят и заловят извършителя или извършителите на атентата в Барселона. Медиите в страната сочат като основен заподозрян 18-годишния Муса Укабир. Предполага се, че той е използвал личните документи на брат си Дрис. Вчера микробус се вряза сред пешеходци в центъра на Барселона. Атентатът доведе до гибелта на 14 души, над 100 бяха ранени. Първите съмнение паднаха върху 28-годишния Дрис Укабир. С паспорт на негово име е бил нает микробусът, използван за атаката. По-късно се оказа, че мъжът от марокански произход, който е родом от Марсилия, сам се е свързал с полицията. Обяснил, че личните му документи са били откраднати. Самият Дрис живее на стотина километра от Барселона, докато брат му Муса – в самата столица на Каталуния.", "date": "2017.08.18", "title": " Муса Укабир – това момче ли е виновно за атентата в Барселона?"}
{"url": "https://trud.bg/%d1%84%d0%b8%d1%80%d0%bc%d0%b0%d1%82%d0%b0-%d1%80%d0%b5%d0%bc%d0%be%d0%bd%d1%82%d0%b8%d1%80%d0%b0%d1%89%d0%b0-%d0%b4%d0%be%d0%bd%d0%b4%d1%83%d0%ba%d0%be%d0%b2-%d0%be%d1%82%d1%80/", "text": "След   на столичния булевард „Дондуков“ във фейсбук групата „Спаси София” от фирмата, изпълняваща проекта посочиха, че се работи по правилата. Според инж. Галин Йонев фугите между паветата са големи заради различния им размер, а единственият начин да се положат е с пясък. Преди ден жители на София сигнализираха, че паважната настилка и бордюрите около тротоарите се полагат неправилно. Борис Бонев, представител на организацията, заяви, че общината не е спазила обещанията си. Например паветата да са с битумна смес, а не да се изсипват тонове пясък и трамвайните релси да имат по-добра шумоизолация. Третото обещание беше за качествено строителство, каза той и даде пример за обратното с разпадащи се замаски, фуги между паветата и лоша изолация на релсите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.18", "title": " Фирмата, ремонтираща „Дондуков”, отрече да се работи некачествено"}
{"url": "https://trud.bg/%d0%b7%d0%b0%d1%81%d1%82%d1%80%d0%b5%d0%bb%d1%8f%d1%85%d0%b0-%d0%b6%d0%b5%d0%bd%d0%b0-%d0%bd%d0%b0-%d1%83%d0%bb%d0%b8%d1%86%d0%b0%d1%82%d0%b0-%d0%b2-%d1%81%d0%be%d1%84%d0%b8%d1%8f/", "text": "Жена на средна възраст е застреляна на улицата 15:20 в столичния квартал „Лагера“ и е починала на място. Самоличността ѝ все още не е изяснена. Край тялото вече има полицейски екипи, съобщи  . Очаквайте подробности.", "date": "2017.08.18", "title": " Застреляха жена на улицата в София"}
{"url": "https://trud.bg/%d0%be%d1%82%d0%ba%d1%80%d0%b8%d1%85%d0%b0-%d0%b8%d0%b7%d1%87%d0%b5%d0%b7%d0%bd%d0%b0%d0%bb%d0%b0-%d0%b1%d0%b0%d0%b1%d0%b0-%d1%80%d0%b0%d0%b7%d0%ba%d1%8a%d1%81%d0%b0%d0%bd%d0%b0-%d0%b2-%d1%80%d0%b5/", "text": "Изчезнала преди седмица от дома си старица бе открита в река Огоста край балканското село Копиловци. Части от тялото на жената липсвали, съобщиха от Областната дирекция на МВР в Монтана. 83 годишната Иванка П. потъна в неизвестност на 12 август тази година. Според нейни близки бабата изчезнала от дома си в село Копиловци час преди полунощ миналата събота. Тогава в планинския район валял проливен дъжд. Иванка П. страдала от деменция и била под грижите на сина си Георги И./60 г./ Пред полицията синът заявил, че майка му често поемала в различни посоки из селото и не можела да се върне сама в къщата си, затова той я заключвал, когато излизал навън. На 12 август обаче след като завъртял ключа, Георги го забравил на вратата и най-вероятно бабата излязла в нощта под силния дъжд и тръгнала към реката. Съседка заявила, че чула в тъмницата викове „Помощ!”. Полиция и доброволци издирваха изчезналата баба близо седмица без успех. В четвъртък сутринта местни жители видели труп, заклещен в камъните на Огоста край Копиловци. Пристигналите пазители на реда установили, че тялото е на изчезналата жена, а от трупа липсвали лявата ръка, ребра и гърди. Трупът е изпратен за аутопсия в болницата в Монтана. По случая е образувано досъдебно производство в Районното управление на МВР в Монтана.", "date": "2017.08.18", "title": " Откриха изчезнала баба, разкъсана в река Огоста"}
{"url": "https://trud.bg/%d0%bc%d0%b2%d1%80-%d1%81%d1%8a%d0%bf%d1%80%d1%83%d0%b3%d1%8a%d1%82-%d0%b5-%d0%b7%d0%b0%d1%81%d1%82%d1%80%d0%b5%d0%bb%d1%8f%d0%bb-%d0%b6%d0%b5%d0%bd%d0%b0%d1%82%d0%b0-%d0%b2-%d1%81%d0%be%d1%84%d0%b8/", "text": "Днес, към 15.00 часа, в полицията е постъпил сигнал за произведен изстрел пред заведение в столичния ж.к. „Лагера“. Незабавно към мястото са насочени екипи на полицията и Бърза помощ. Според първоначалните данни, 64-годишен мъж е стрелял срещу 42-годишната си съпруга, съобщи пресцентърът на МВР. Медици са констатирали смъртта й. Малко след извършване на тежкото престъпление, мъжът се е предал в столичното Шесто РУ, предал е и огнестрелно оръжие. Районът е отцепен, криминалисти извършват оглед. Оперативните действия по случая продължават.", "date": "2017.08.18", "title": " МВР: Съпругът е застрелял жената в София, предал се е на полицията"}
{"url": "https://trud.bg/%d0%b1%d0%b8%d0%b7%d0%bd%d0%b5%d1%81%d0%b4%d0%b0%d0%bc%d0%b0-%d1%83%d0%bf%d0%be%d0%b5%d0%bd%d0%b0-%d0%b8-%d0%be%d0%b1%d1%80%d0%b0%d0%bd%d0%b0-%d0%b2-%d1%81%d0%bf%d0%b0%d0%bb%d0%bd%d1%8f%d1%82%d0%b0/", "text": "Дързък обир на пари и бижута уникати разследва полицията във Варна. Сигнал за инцидента бил подаден малко след 1 часа на 15 август. Неизвестни засега апаши са проникнали в добре охраняваната от камери, СОТ и обучено куче луксозна къща на руска бизнесдама и отмъкнали всичко ценно от спалнята й, докато тя спи. Ирина Милер заяви пред “Нова телевизия”, че бандитите са я упоили с газ, за да си свършат спокойно работата. Жената се събудила от воя на алармата, но едва успяла да стане от леглото, защото била замаяна, а устата є била пресъхнала. Натиснала паник бутона и след 5 минути пристигнал екип на СОТ, а после и полиция. Униформените също усетили парене в очите, твърди Ирина. Според нея крадците са задигнали бижута за над 100 000 евро, сред които неин авторски пръстен с глава на пантера, часовник за 20 000 евро и медальон уникат. За щастие, жената съхранявала документите за накитите на друго място и апашите не успели да ги докопат. Записи от охранителните камери показали, че те са тършували из къщата близо 40 минути. Влезли през отворения прозорец на спалнята, където алармата не била включена, докато стопанката почива. Упоено било и кучето в двора, твърди бизнесдамата. Тя живеела в България от 5 г. и не вярвала, че може да стане обект на такова нагло нападение. Сега се надява, че полицията ще открие извършителите, но смята да обяви и четирицифрена награда за намиране на бижутата, които имали и сантиментална стойност. От полицията обясниха пред “Труд”, че стойността на задигнатите бижута и пари тепърва ще бъде уточнявана в рамките на образуваното досъдебно производство. Ще се проверят и твърденията, че крадците са пуснали газ в спалнята, преди да нахлуят.", "date": "2017.08.18", "title": " Бизнесдама упоена и обрана в спалнята й\t\t\t"}
{"url": "https://trud.bg/%d0%bf%d0%be%d0%bb%d0%b8%d1%86%d0%b0%d0%b8-%d1%81%d0%b2%d0%b0%d0%bb%d0%b8%d1%85%d0%b0-%d0%bd%d0%be%d0%bc%d0%b5%d1%80%d0%b0%d1%82%d0%b0-%d0%bd%d0%b0-6-%d0%ba%d0%be%d0%bb%d0%b8-%d0%b8-%d1%83%d1%81%d1%82/", "text": "Полицаи от Областна дирекция на МВР-Пазарджик свалиха регистрационните табели на шест автомобила, заловени в нарушение в четвъртък по пътищата на територията на общините Септември и Белово. Четири от МПС-ата били управлявани от неправоспособни водачи, а две – от пияни шофьори. В рамките на 4 часа са проверени 321 МПС-та, техните водачи и пътници и са установени общо 94 нарушения на Закона за движение по пътищата, за които са съставени 40 акта и 35 фиша. Санкционирани са 20 водачи и пътници, неизползващи предпазни колани или каски, 23 водачи с нередовни пътни документи, 17 водачи, управляващи МПС без включени къси светлини, шестима, управляващи МПС без годишен технически преглед, трима заради липса назастраховка „Гражданска отговорност“ и един шофьор на нерегистриран автомобил. По време на акцията с участие на екипи на сектор „Пътна полиция” при Областна дирекция на МВР-Пазарджик и районните управления в Септември, Пещера и Велинград, са установени и 18 други нарушения.", "date": "2017.08.18", "title": " Полицаи свалиха номерата на 6 коли и установиха 94 нарушения  на пътя"}
{"url": "https://trud.bg/%d0%b6%d0%b5%d1%80%d1%82%d0%b2%d0%b8%d1%82%d0%b5-%d0%bd%d0%b0-%d0%b0%d1%82%d0%b5%d0%bd%d1%82%d0%b0%d1%82%d0%b8%d1%82%d0%b5-%d0%b2-%d0%b1%d0%b0%d1%80%d1%81%d0%b5%d0%bb%d0%be%d0%bd%d0%b0-%d0%b8-%d0%ba/", "text": "Жертвите и пострадалите след снощните атентати в Барселона и Камбрилс са представители на най-малко 34 страни, съобщиха властите в Каталония, цитирани от Би Би Си. По-рано правителството обяви, че хора от 24 различни националности са пострадали при нападенията. При терора в Барселона загинаха 13 души, а над 100 други бяха ранени. Един човек е починал в болница днес след нападението в Камбрилс. Така до момента жертвите на двата атентата са общо 14. По информация от властите обаче още 8 души са „тежко ранени“.       АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.18", "title": " Жертвите на атентатите в Барселона и Камбрилс са от 34 страни"}
{"url": "https://trud.bg/%d1%81%d1%80%d0%b5%d0%b4%d0%bd%d0%be%d1%89%d0%b5%d0%bd-%d0%b1%d0%b5%d0%bb%d0%be%d1%82-%d0%bf%d1%80%d0%b8%d0%ba%d0%bb%d1%8e%d1%87%d0%b8-%d1%81%d1%8a%d1%81-%d1%81%d1%87%d1%83%d0%bf%d0%b5%d0%bd-%d1%87/", "text": "Среднощен белот в Пещера, гарниран с огромни количества изпит алкохол, приключи със счупен череп на 57-годишния местен жител К.Е. Екшънът се разиграл в нощта срещу сряда в дома на един от картоиграчите, който поканил приятели нагости да поиграят белот. В хода на играта, и вследствие консумацията на солидно количество бира и концентрати, страстите се разгорещили и се стигнало до скандал. Словестната престралка бързо се разрастнала и се стигнало до бой, при който потърпевшият К.Е. отнесъл няколко удара с дървен кол в главата. Тогава един от картоиграчите се обадил на спешен телефон 112 и тежко пострадалият бил транспортиран с линейка на Спешна медицинска помощ от Пещера в МБАЛ-Пазарджик с черепно-мозъчна травма. На адреса, на който се случил инцидентът, пристигнали и полицаи от местното РУ на МВР-Пещера, които в хода на оперативно-издирвателните действия устанобили, че ударът с прът бил нанесен  от 29-годишния Г.Й. Той бил задържан в полицейския арест заедно с 36-годишния си брат Р.Й. и други двама белотаджии – братята Д.Е. (на 33 години) и Т.Е. (на 31 години). По случая е образувано полицейско производство за нанасяне на средна телесна повреда. Процесуалните действия продължават под наблюдението на прокуратурата в родопския град.", "date": "2017.08.18", "title": " Среднощен белот с много бира приключи със счупен череп\t\t\t"}
{"url": "https://trud.bg/%d0%b2-%d0%b6%d0%ba-%d1%82%d1%80%d0%b0%d0%ba%d0%b8%d1%8f-%d0%b2-%d0%bf%d0%bb%d0%be%d0%b2%d0%b4%d0%b8%d0%b2-%d0%b8%d0%b7%d0%b3%d1%80%d0%b0%d0%b4%d0%b8%d1%85%d0%b0-%d1%84%d0%b8%d1%82/", "text": "Фитнес уреди бяха монтирани пред блок 100 в жилищен комплекс „Тракия“, след като в районното кметство била получена подписка от граждани за оформянето на фитнес-зона в междублоковото пространство. По желание на живеещите в блок 100 и с подкрепата на бизнеса в района вече са монтирани нова успоредка и лост. „Инициативността на жителите е много важна при облагородяването на междублоковите пространства“, коментира кметът на район „Тракия“ Костадин Димитров. Той припомни, че с помощта на районно кметство и общинско предприятие „Чистота“ пред блок 100 са обновени волейболното и футболното игрище, където всички желаещи могат да спортуват свободно.  В плановете на районната администрация е залегнало и изграждането на модерна детска площадка в близост но блок 106 на жк „Тракия”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.18", "title": " В жк „Тракия“ в Пловдив изградиха фитнес на открито и пред блок 100"}
{"url": "https://trud.bg/%d0%b0%d0%bb%d0%bf%d0%b8%d0%bd%d0%b8%d1%81%d1%82%d1%8a%d1%82-%d0%b1%d0%be%d1%8f%d0%bd-%d0%bf%d0%b5%d1%82%d1%80%d0%be%d0%b2-%d1%81%d0%b5-%d0%be%d1%82%d0%bf%d1%80%d0%b0%d0%b2%d1%8f-%d0%ba%d1%8a%d0%bc/", "text": "Три седмици, след като се завърна от успешното изкачване на връх Гашербрум II (8035 метра) в Пакистан, Боян Петров се отправя на поредната експедиция в Непал. Това съобщи пресцентърът на БАН. Новата цел на алпиниста е седмият по височина връх на планетата – Даулагири (8167 метра). Последното изкачване на този върх от българи е точно преди 20 години. Трекингът до базовия лагер ще започне на 23 август и се очаква в края на месеца експедицията да се установи в подножието на хималайския гигант. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.18", "title": " Алпинистът Боян Петров се отправя към десетия си осемхилядник в Непал"}
{"url": "https://trud.bg/%d0%bf%d0%bb%d0%be%d0%b2%d0%b4%d0%b8%d0%b2-%d0%b8-%d0%b4%d0%be%d1%80%d1%82%d0%bc%d1%83%d0%bd%d0%b4-%d0%bf%d0%be%d0%b4%d0%b3%d0%be%d1%82%d0%b2%d1%8f%d1%82-%d1%81%d1%8a%d0%b2%d0%bc%d0%b5%d1%81%d1%82/", "text": "Пловдив и германският град Дортмунд подготвят съвместни културни и образователни проекти, стана ясно в петък след срещата в общинската управа под тепетата между заместник-кметовете Стефан Стоянов и Йорг Щудман. Стоянов получи покана от своя немски колега Пловдив да се включи в Мрежата на творческите индустрии, в която членуват градове като Сарагоса, Кошице, Есен, Дюселдорф, Истанбул и други. Мрежата на творческите индустрии организира различни инициативи и конференции, насочени предимно към младите хора и творци, като има и награди за най-добре представителите се участници. „Градовете споделят своите успехи и опит”, заяви зам.-кметът на Дортмунд, който  поздрави Пловдив за честта да бъде Европейска столица на културата през 2019 г. Йорг Щудман разказа за опита на своята община, която активно е участвала с проекти при представянето на град Есен като Европейска столица на културата през 2010 г. „В Пловдив се намира първият в България квартал на творческите индустрии – „Капана”. Мястото бе изоставено и само за няколко години успяхме да го превърнем в притегателно място за младите хора. В момента там се развиват над 60 малки бизнеса”, похвали се от своя страна зам.-кметът Стефан Стоянов. Друга възможна сфера за сътрудничество между Пловдив и Дортмунд е в хоровото изкуство. „Имаме 1400 млади хористи, а вие имате големи традиции. Българските гласове са известни в цяла Европа. Бихме могли да обсъдим гостуване на пловдивски хорове или ансамбли в Дортмунд“, каза още Йорг Щудман. Той допълни, че в Дортмунд в момента живеят над 5000 български мигранти, като по-голямата част от тях са роми от пловдивския квартал „Столипиново”, с които германската община работи по различни проекти за интеграция. „Поканихме тези семейства да останат, научихме ги да работят, да събират разделно отпадъците. Работим с тях по социални и образователни програми, по които в следващите от 3 до 5 години ще бъдат обхванати около 9000 мигранти “, съобщи Йорг Щудман. Според него, след като толкова много хора от Пловдив се заселват в Дортмунд е от изключителна важност взаимодействието между администрацията на двата града и разработването на съвместни проекти. Щудман и Стоянов бяха категорични, че най-добрите средства за интеграция са образованието и културата. Обсъдена бе възможността представители от местната общност да се включат през 2018 г. в Ромския културен фестивал в Дортмунд. Другите възможности за сътрудничество, които бяха обсъдени, са в сферата на занаятчийството, музикалното и танцовото изкуство.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.18", "title": " Пловдив и Дортмунд подготвят съвместни културни и образователни проекти\t\t\t"}
{"url": "https://trud.bg/%d0%b4%d0%b2%d0%b0-%d0%b4%d0%bd%d0%b8-%d0%b4%d1%83%d1%85%d1%8a%d1%82-%d0%bd%d0%b0-%d1%80%d0%be%d0%ba%d0%b0-%d0%b2%d1%8a%d0%b2-%d0%b2%d0%b0%d1%80%d0%bd%d0%b5%d0%bd%d1%81%d0%ba%d0%b8%d1%8f/", "text": "Довечера във варненския кв.”Младост” започва двудневен рок купон, в който ще се включат 11 групи. Концертите в рамките на рок купона ще бъдат на сцената на  летния амфитеатър в Общинския спортно-развлекателен комплекс „Младост“, информират от районното кметство.  Пред почитателите на рока ще се изявят основно варненски групи, сред които Hades, Мистър Хард, Симпатия, Boomerang, Headmaster, Lyrex, Одесос , Каспър ,One-X, Фанданго и Forgot the ten (от Шумен). И в двата дни концертът  започва в 17,00 и  приключва към 23,00 часа. Входът е свободен", "date": "2017.08.18", "title": " Два дни ”Духът на рока“ във варненския квартал „Младост”"}
