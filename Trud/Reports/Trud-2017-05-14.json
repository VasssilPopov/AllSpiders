{"url": "https://trud.bg/%d0%b4%d0%bd%d0%b5%d1%81-%d0%b4%d0%b0-%d0%bf%d0%be%d1%87%d0%b5%d1%80%d0%bf%d1%8f%d1%82-278/", "text": "Веска Ненчева, депутат от „БСП за България“ в 44-ото НС.Делян Добрев, депутат от ГЕРБ в 44-ото НС, министър на икономиката, енергетиката и туризма в първото правителството на Борисов, 39 г.Чл. кор. проф. Иван Митов, микробиолог, 66 г.Росен Плевнелиев, президент на Република България (2012-2017), 53 г.О. р. ген. Румен Миланов, бивш директор на БОРКОР, НСБОП и НСО, 69 г.Симона Пейчева, световна шампионка по художествена гимнастика.Станимир Трифонов, режисьор, 59 г.", "date": "2017.05.14", "title": " Днес да почерпят"}
{"url": "https://trud.bg/%d0%ba%d1%80%d0%b8%d1%81%d1%82%d0%b8%d0%b0%d0%bd-%d0%ba%d0%be%d1%81%d1%82%d0%be%d0%b2-%d0%b2%d1%82%d0%be%d1%80%d0%b8-%d0%bd%d0%b0-%d0%b5%d0%b2%d1%80%d0%be%d0%b2%d0%b8%d0%b7%d0%b8%d1%8f/", "text": "Кристиан Костов зае второ място на „Евровизия 2017“. На финала на конкурса в Киев 17-годишният българин се представи с песента Beautiful Mess.Първо място спечели Португалия чрез Салвадор Собрал с песента Amar Pelos Dois.На трето място е Молдова, а на четвърто – Белгия. Очаквайте подробности!", "date": "2017.05.14", "title": " Кристиан Костов – втори на Евровизия!"}
{"url": "https://trud.bg/%d0%b2-%d0%ba%d0%be%d1%8f-%d0%b5%d0%bf%d0%be%d1%85%d0%b0-%d0%b4%d0%b0-%d0%b6%d0%b8%d0%b2%d0%b5%d1%8f%d1%82-%d0%b7%d0%be%d0%b4%d0%b8%d0%b8%d1%82%d0%b5/", "text": "ОвенНеолита“Ката мата?” (“Къде е момата?”), попитал пещерният човек хората от съседното племе. “Ната мата!” (“няма я момата”), отговорили му. На следващия ден пак същия разговор. На по-следващия – пак. Накрая на онези им писнало. “Ката мата?”, дошъл пак да си търси булка загорелият ерген. “Та мата!” (“те ти я, на, момата”), троснали му се онези и я избутали от пещерата. “Бата мата!”у ужасил се упоритият жених. Е те, и Овенът така… Овните най-добре биха се чувствали в каменната ера, може би в неолита.ТелецДревен РимЛежи Телецът край масата и яде, ама яде с часове… с дни, ако е възможно. Леко е изпънал краченца, подпрял се е на лакът, красиви моми му веят с ветрило, за да го разхлаждат. Изкусни танцьорки гънат снаги, музиканти тъничко свирят, но без да досаждат. Разговорът тече лек, приятен. Раят е в древния Рим. И тъй като Телците са хора, които ценят материалните радости и печелят добре, може да се очаква, че и в Римската империя ще бъдат част от богатата прослойка, дори аристокрацията.БлизнациДивият западХванете Близнака и го хвърлете ей така, наслуки, в която и да е епоха. До три дни ще си е намерил място за живеене, до седмица – работа, а до месец ще познава всички в радиус от 50 км. Особенно ценен би бил един Близнак в американския Див запад, където няма интернет, вестници, радио и телевизия и информацията е кът. Един приказлив и добре осведомен Близнак винаги е добре дошъл в такова изолирано общество. Проблемът е, че и лесно би могъл да пострада заради острия си език.РакВ романите на БронтеЖените, родени под този знак, са истински дами. Но не от онези, припадничавите госпожици от XIX век. Те са като героините на Шарлот Бронте – умни, независими и леко дръпнати по характер. Колкото до господата, те по душа са уважавани и ухажвани джентълмени и/или офицери в красиви мундири. Но представителите на този знак биха се чувствали отлично като герои от роман, само не и в реалния живот през XIX век. В реалния живот те просто не могат да се чувстват добре, независимо от епохата.ЛъвКралят СлънцеДори да не е мислил по въпроса, един истински Лъв веднага ще осъзнае че мястото му е в бляскавия Версайски дворец на Луи XIV – разбира се, като част от аристокрацията. По това време и модата си е била мода и разкошът – разкош. В разцвета на барока роклите с кринолини са фантастични, а мъжете имат възможност да показват стройни крака, без някой да се усъмни в ориентацията им. Войни има достатъчно – цели три, за да се прочуе човек с храброст и мъжество.ДеваВеликата инквизицияЗад всяка Дева стои по един мрачен силует от предишен живот. Тази тъмна сенчеста фигура е живяла по време на испанската инквизиция, която продължава, грубо казано, 700 години – от първата половина на XIII до XIX век. Да, Девите са родени да гонят вещици и да ги пращатна кладата. Трябва да отбележим, че именно на инквизиторите Деви се дължи рекордното постижение в намаляването на разходите по екзекуциите – колкото струва парчето въже, с което са вързани ръцете на виновните.ВезниРоко-барокоБарок и рококо са стиловете, в които трябва да се вихри всяка Везна. Ако барокът им се вижда натруфен, може би би им допаднал френският стил рококо, който набляга на изяществото и лекотата. За целта трябва да преселим представителите на знака не по-рано от XVI и не по-късно от края на XVIII век. Но като се има предвид, че Везните обичат да виждат свят и светът тях да вижда, може да се почувстват щастливи и в края на ХХ век, но някъде от другата страна на желязната завеса.СкорпионПри крал АртурСъдбата на всеки Скорпион е да бъде неразбран и недооценен – нещо, което може да се осъществи в която и да е епоха. Но самият той се вижда като магьосника Мерлин Мъдрия или колежката му, вещицата Моргана, които са обитавали този свят заедно с крал Артур и рицарите на Кръглата маса. Става дума за V-VI век, тоест ранното Средновековие, наричано неслучайно от италианския поет Петрарка “тъмните векове”. Скорпионът би се чувствал уютно като магьосник в епоха на интелектуален мрак.СтрелецРичард Лъвското сърцеКонски тропот, звън на оръжия, приключения, битки – за някои това може да са само думи от исторически роман, но за Стрелеца звучат като сън от отминал живот. Ричард Лъвското сърце (1157-1199) е живял едва 42 г., през които 26 на престола. Втората половина на XII век е време сурово, само за мъже – каквито са всички мъже и жени, родени под знака на Стрелеца. За творците, родени под този знак, е добре да знаят че по това време модерното течение в изкуството е готиката.КозирогКласицизмаИзразът на Декарт “Мисля, следователно съществувам” е нещо, което всеки Козирог приема с чисто сърце. Представителите на този знак биха се чувствали отлично като като част от френската интелигенция през XVII век, когато възниква френският класицизъм. За Козирога основните ценности на класицизма – превес на интелектуалното над емоционалното, вярност към краля (разбирай шефа), чувство на дълг, труд, честност, разумност, са напълно актуални и в днешно време.ВодолейАнтичносттаАнтичността и по-скоро древна Елада е времето, в което Водолеите биха се вихрили най-добре като съвременници на Архимед, Евклид и Платон. Но и векът на философията – Просвещението, е подходящо време за живеене за Водолея. През XVIII век, малко след смъртта на Луи XIV, се формират много от днешните науки – политическа икономия, статистика, социология, емпирична психология. Съмишленици на Водолея биха били Исак Нютон, Хуго Гроций и Спиноза, Томас Хобс, Дейвид Хюм и Джон Лок.РибиХипария и УудстокРибите са родени, за да бъдат децата цветя, затова трябва да ги върнем само 50-60 години назад. Те ще бъдат напълно щастливи от живота на разкрепостени бунтари. Унесените и леко надрусани Риби – ако не вследствие на употреба на забранени вещества, поне заради естествената си склонност да живеят в паралелната реалност, ще плуват като в свои води в хипи движението. Остава само да намерят човека, открил машината на времето, и да се отправят към мечтаната времева дестинация.", "date": "2017.05.14", "title": " В коя епоха да живеят зодиите?"}
{"url": "https://trud.bg/%d1%82%d1%80%d1%83%d1%81-%d0%be%d1%82-42-%d0%bf%d0%be-%d1%80%d0%b8%d1%85%d1%82%d0%b5%d1%80-%d0%ba%d1%80%d0%b0%d0%b9-%d1%81%d0%ba%d0%be%d0%bf%d0%b8%d0%b5/", "text": "Земетресение с магнитуд от 4,2 по Рихтер е регистриран тази сутрин до  македонската столица Скопие към 4 ч. (5 ч. българско време).Епицентърът е на 13 км. източно от Скопие, в село Марино.Земетресението е усетено от жителите на македонската столица.Не се съобщава за разрушения и пострадали.", "date": "2017.05.14", "title": " Трус от 4,2 по Рихтер край Скопие"}
{"url": "https://trud.bg/%d1%81%d0%b5%d0%b2%d0%b5%d1%80%d0%bd%d0%b0-%d0%ba%d0%be%d1%80%d0%b5%d1%8f-%d0%be%d1%82%d0%bd%d0%be%d0%b2%d0%be-%d0%bd%d0%b0%d0%bf%d1%80%d0%b0%d0%b2%d0%b8-%d0%be%d0%bf%d0%b8%d1%82-%d1%81-%d0%b1%d0%b0/", "text": "Северна Корея отново направи опит с балистична ракета, която е прелетяла около 700 км по много висока траектория в продължение на 30 минути, преди да падне в Японско море, съобщиха от японската информационна агенция „Киодо”.Ракетата е паднала извън границите на изключителната икономическа зона на Япония и не е причинила никаква вреда.Според източници от японското правителството Пхенян вероятно е тествал балистична ракета от нов тип.Въоръжените сили на САЩ проследиха внимателно опита с ракетата рано тази сутрин. Тя била изстреляна от полигон недалеч от град Кусон и е паднала в Японско море.„Уточнява се какъв тип е тя. Полетът й не съответства на междуконтинентална балистична ракета”, посочи говорителят на Тихоокеанското командване на американските въоръжени сили.", "date": "2017.05.14", "title": " Северна Корея отново направи опит с балистична ракета"}
{"url": "https://trud.bg/%d0%bf%d0%bb%d0%b5%d0%bd%d1%83%d0%bc%d1%8a%d1%82-%d0%bd%d0%b0-%d0%b1%d1%81%d0%bf-%d1%80%d0%b5%d1%88%d0%b0%d0%b2%d0%b0-%d0%b4%d0%b0%d0%bb%d0%b8-%d0%b4%d0%b0-%d0%b8%d0%bc%d0%b0-%d0%b4%d0%b5%d0%bf%d1%83/", "text": "Националният съвет на БСП ще проведе редовно заседание. То ще се състои в централата на партията на ул. „Позитано” 20 в зала „Александър Лилов” и ще започне в 11.00 часа. Очаква се на Пленума да бъде направен анализ на актуалната политическа обстановка в страната и да бъде дадена оценка на служебното правителство. На заседанието ще бъде обсъден и бюджетът на Националния съвет на БСП за 2017 г.На Пленума се очаква лидерът на БСП Корнелия Нинова да направи предложение за промени в състава на Изпълнителното бюро във връзка със заявеното от нея, че не могат да се съвместяват постовете народен представител и член на ръководството на партията.Към момента в Изпълнителното бюро членуват 16 души, от които 11 бяха избрани за народни представители на предсрочните парламентарни избори.", "date": "2017.05.14", "title": " Пленумът на БСП решава дали да има депутати в Изпълнителното бюро"}
{"url": "https://trud.bg/%d0%ba%d1%80%d0%b8%d1%81%d1%82%d0%b8%d0%b0%d0%bd-%d0%ba%d0%be%d1%81%d1%82%d0%be%d0%b2-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%bd%d0%b5-%d0%b5-%d0%bc%d0%b0%d0%bb%d0%ba%d0%b0-%d0%bd%d0%b8/", "text": "Много съм горд, че всички се радват, трябваше ние да спечелим, заслужавахме победа, голям е Салвадор, но ние направихме нещо голямо, каза пред Кристиан Костов, На първо място е Португалия – Салвадор Собрал с песента Amar Pelos Dois.Съжалявам, че не донесох победа на България, не съжалявам за Салвадор. Наистина ние имахме най-доброто изпълнение. Ние не сме малки, България не е малка, ние сме победители.Кристиан благодари на всички българи по света и у нас за голямата подкрепа.Никога не сме били на толкова висока позиция в Евровизия, пожелавам да спечели България другата година, надявам се да намерите този, който да донесе победа на България, сподели Крис и каза, че няма да участва повече никога в конкурса.", "date": "2017.05.14", "title": " Кристиан Костов: България не е малка, ние сме победители"}
{"url": "https://trud.bg/%d0%b5%d0%bc%d0%b0%d0%bd%d1%8e%d0%b5%d0%bb-%d0%bc%d0%b0%d0%ba%d1%80%d0%be%d0%bd-%d0%b2%d1%81%d1%82%d1%8a%d0%bf%d0%b2%d0%b0-%d0%b2-%d0%b4%d0%bb%d1%8a%d0%b6%d0%bd%d0%be%d1%81%d1%82-%d0%ba%d0%b0%d1%82/", "text": "Във френската столица Париж мерките за сигурност са засилени преди встъпването в длъжност на Еманюел Макрон на президентския пост, предаваМакрон, който се яви на изборите за държавен глава като независим кандидат, спечели срещу крайнодесния кандидат Марин Льо Пен на балотажа на 7 май.Макрон наследява поста от досегашния президент Франсоа Оланд.Стотици допълнителни полицейски служители ще патрулират в Париж по време на церемонията в Елисейския дворец.", "date": "2017.05.14", "title": " Еманюел Макрон встъпва в длъжност като президент на Франция"}
{"url": "https://trud.bg/%d0%bf%d1%8a%d1%82%d0%bd%d0%b8%d1%87%d0%b5%d1%81%d0%ba%d0%b8-%d0%b2%d0%bb%d0%b0%d0%ba-%d0%b4%d0%b5%d1%80%d0%b0%d0%b9%d0%bb%d0%b8%d1%80%d0%b0-%d0%b2-%d0%b3%d1%8a%d1%80%d1%86%d0%b8%d1%8f-%d0%bd%d0%b0/", "text": "Пътнически влак дерайлира в Северна Гърция, най-малко двама души са загинали, а други седем са ранени при железопътната катастрофа, предадеВлакът е пътувал между Атина и Солун, когато е дерайлирал в град Адендро, разположен на 37 км. от Солун. Причините за инцидента се изясняват. Железопътният превозвач „Трейносе“ съобщава, че водачът е в критично състояние.„Смъртта дойде. Чух странен шум и после видях как влакът се появява и забива в къщата на съседа ми“, заяви местният жител Йоргос Милонас.По време на инцидента във влака са пътували около 100 пътници. Пет негови вагона са излезли извън релси.", "date": "2017.05.14", "title": " Пътнически влак дерайлира в Гърция, най-малко двама загинали и 7 ранени"}
{"url": "https://trud.bg/%d1%80%d1%8a%d1%81%d1%82%d1%8a%d1%82-%d0%bd%d0%b0-%d0%bf%d1%80%d0%be%d1%86%d0%b5%d0%bd%d1%82%d0%b8%d1%82%d0%b5-%d0%b8-%d0%bf%d1%80%d0%be%d1%86%d0%b5%d0%bd%d1%82%d1%8a%d1%82-%d0%bd%d0%b0-%d1%80%d1%8a/", "text": "Само за седмица ни напълниха главите с обещания и прогнози, какво ли ни чака още?За има-няма една седмица новото правителство, известно още като „Борисов 3“, направи такъв летящ старт, все едно винаги го е имало на територията българска. Което не е невярно, ако се съди по част от познатите лица в кабинета, както и от неизбежните рокади – министърът на правосъдието да оглави дипломацията, военен началник да поеме вътрешните работи, а специалистка по магистрали и саниране да се пробва за бъдещото председателство на Съвета на Европейския съюз…На първи прочит имаме истински ръст на компетентността и на т. нар. експертиза. Екипите от министри и техните заместници обещават да сторят чудеса от героизъм, за да покажат, че по-добри от тях няма, нямало е и не може да има. Понеже говорим за рекорди, не можем да отминем най-пресния от тях. За първи път България ще има 25-годишен заместник-министър на външните работи, който ще отговаря за политиката на страната ни на Балканите. Пожелаваме му младежки плам, дръзновение и жизнерадост на отговорния пост.Е, не мина и без куриоз – зам.-министър за един ден. Доктор изкара на поста около 24 часа, след което премиерът Бойко Борисов го освободи – „Господари на ефира“ го уличиха, че в бившата му болница уж направили някаква операция, ама не съвсем, но взели пари от здравната каса. Оказа се, че това не е точно така, но човекът изгоря. По този повод се роди нов виц – Ако искате Тръмп да си ходи, пратете му „Господарите“ и Бойко ще го уволни на другия ден…Да се върнем на ръстовете и процентите. Ако вярваме на прогнозите, през следващите три-четири години всичко у нас ще расте. Пенсии, минимална заплата, доходи, производство, чужди инвестиции, износ, туризъм. По някои показатели дори ще мерим бой с Китай и с други азиатски и световни тигри. 4,5 процента ръст на брутния вътрешен продукт през 2018 година обеща премиерът. Според Европейската комисия той ще е 2,8 процента, а според Министерството на финансите – 3,1 процента. Водещи банкери обаче смятат, че тези данни са силно подценени. Вероятно имат предвид огромните успехи в борбата с контрабандата и все по-пълното изсветляване на черния и на сивия сектор. Склонни сме да мислим, че най-прав ще се окаже премиерът. Можем да се обзаложим, че като теглим чертата след година и половина, статистиката няма да посмее да не отчете точно неговите числа.Така ще е и при минималната заплата. Лети, все нагоре ще лети. Таз година – 460 лева, догодина – 510, после – 560, а през 2020-а ще чукне заветните 610 лева. Както е тръгнало, ще вземе да удари о земята тавана на пенсиите. И да се чуди тогава човек, за чистачка в мола ли да се цани веднага, или да чака възраст и стаж за достойни старини и мижави пари.Таванът на пенсиите е с най-малък ръст през последните петилетки. Може би защото си е таван – накъде да расте, да не е небостъргач в центъра на София. Както обичаха да се шегуват преди време в партийните централи, по-скоро ще падне таванът на летния театър, отколкото на пенсиите. Затова онези, на които не им се чакаше такова чудо, отлетяха в чужбина, където тавани няма. А други просто не доживяха, за да го усетят.Изпълнени с радост и надежда трябва да се чувстват работниците и служителите – за тях са предвидени над 4 процента увеличение на заплатите. Националноотговорният бизнес също иска и смята да вдига възнагражденията, личи от анкетите сред работодателите. Може би най-щастливи от процента на ръстовете ще са даскалите – на тях им обещават двойни заплати само след три-четири години. Дай Боже!Като заговорихме за учители, се сещам за моя преподавател по география отпреди повече от 40 години, Златанов се казваше. Обичаше да сравнява, да вади различни данни и числа. Говори ни например, че Съветският съюз бил на първо място в света по ръст на производството на автомобили. Ако в предходната година сглобили 30 000 коли, през следващата те били вече 300 000 – 10 пъти повече. Рекорд! А загнилите Съединени американски щати произвеждали „някакви си“ 24 000 000 автомобила, като отчели дори намаление с 1 процент. На това място др. Златанов леко ни намигваше и се усмихваше многозначително.Ще кажете – така е. Размерът има значение. Изходната база на България е ниска в сравнение с останалите страни в Европейския съюз, а и не само там. А защо е ниска, ще попитаме ние? Но тогава рискуваме да навлезем в дебрите на сбъркания и вечно проточил се преход, в опорочената приватизация, разграбването, организираната престъпност, демографската криза, отчайващата бедност на голяма част от хората, все несвършващата съдебна реформа. За съдебната реформа обаче не бива да се притесняваме – тя ще се случи въпреки всичко и всички. Неслучайно е поверена в ръцете на напориста дама, два пъти командвала целокупния парламент на републиката. Щом успя да се справи с депутатите, една съдебна система ли ще й се опре!Нека не бързаме. Едва в началото на мандата на това правителство сме. Какво ли ни чака още?", "date": "2017.05.14", "title": " Ръстът на процентите и процентът на ръстовете"}
{"url": "https://trud.bg/%d0%bf%d0%b0%d0%bf%d0%b0-%d1%84%d1%80%d0%b0%d0%bd%d1%86%d0%b8%d1%81%d0%ba-%d1%89%d0%b5-%d1%82%d1%8a%d1%80%d1%81%d1%8f-%d0%be%d0%b1%d1%89-%d0%b5%d0%b7%d0%b8%d0%ba-%d1%81-%d1%82%d1%80%d1%8a%d0%bc%d0%bf/", "text": "„Ще търся общ език с Доналд Тръмп в името на мира, няма да се опитвам да го разубеждавам”, заяви папа Франциск пред журналисти на борда на самолета на връщане от Португалия, където канонизира брат и сестра, видели Богородица преди сто години.По думите му той нямало да се опитва да накара американският президент да смекчи политиката си за имиграцията и околната среда.„Това са политически сметки и аз не мога да си позволя това, дори в религиозен план не споделям смяната на вярата”, подчерта главата на Римокатолическата църква.Франциск поясни, че при срещата с Тръмп ще му каже какво мисли и ще го изслуша „с дължимото уважение“. „Аз не съдя за човек, преди да го изслушам. Вратите винаги трябва да остават отворени за разговор. Само така можем да градим мира крачка по крачка и ден по ден”, допълни още папата.Папата ще се срещне с Доналд Тръмп на 24 май във Ватикана.", "date": "2017.05.14", "title": " Папа Франциск: Ще търся общ език с Тръмп в името на мира"}
{"url": "https://trud.bg/%d0%bc%d0%b5%d1%81%d1%82%d0%b5%d0%bd-%d1%80%d0%b5%d1%84%d0%b5%d1%80%d0%b5%d0%bd%d0%b4%d1%83%d0%bc-%d1%89%d0%b5-%d1%81%d0%b5-%d0%bf%d1%80%d0%be%d0%b2%d0%b5%d0%b4%d0%b5-%d0%b2-%d0%bf%d1%80%d0%be%d0%b2/", "text": "На местен референдум жителите на Провадия ще се произнесат по 2 въпроса, предава  Първият е дали да бъде възстановена дейността на Солените минерални бани за балнеолечение.Вторият въпрос в допитването е дали продължи ли да работи общинската болница, като бъдат възстановени родилното и хирургичното отделение.Жителите на община Провадия ще гласуват в 44 секции. Организатор на референдума е местен инициативен комитет.", "date": "2017.05.14", "title": " Местен референдум ще се проведе в Провадия"}
{"url": "https://trud.bg/%d1%83%d0%bd%d0%b8%d0%ba%d0%b0%d0%bb%d0%bd%d0%be-%d1%81%d0%bb%d1%8f%d0%bf%d0%be-%d0%bd%d0%b0%d0%b4%d0%b4%d0%b0%d0%b2%d0%b0%d0%bd%d0%b5-%d0%bd%d0%b0-%d0%b0%d1%80%d1%82-%d1%82%d1%8a/", "text": "„Блайнд“ (или както често казват у нас „блинд“) е термин от играта на покер. С него се обозначава наддаване, което играчът прави, без да си е видял още картите.Оригиналната идея да се наддава на търг на картини, без участникът да е видял предварително творбата, хрумва на организаторите от аукционна къща „Аполон и Меркурий“. Тя е изключително техен патент и те я прилагат с голям успех още от първите си търгове в началото на 90-те години.Предстоящият 104-ти поред техен търг не прави изключение. Той ще се проведе на 18 май, четвъртък в „Гранд хотел София“ от 19,19 ч, като предварителният оглед е три часа по-рано.На този търг се предлагат 104 произведения от българското изобразително изкуство. Три от тях ще бъдат опаковани и наддаването за тях ще е на принципа „блайнд“.„Така предлаганите творби винаги са били обект на голям интерес, особено когато на самия търг даваме по някой и друг предварителен джокер“, разказва единият от организаторите Игор Марковски и допълва: „Например на предишен търг подсказахме: Авторът не е художник, той е известен повече като писател и критик, нямал си друга работа, но се е занимавал и с радио. Истинското му име е, но само с инициали, П.Х. Творбата се нарича „Коледно небе“, малък шедьовър, с размери 25х25cm, м.б./картон, подпис. Начална цена – НУЛА!След което започва наддаване. Цената става 450 евро (цените на тази аукционна къща са винаги в единната евровалута), след което остават само двама в надпреварата. Винаги се намира някой от залата, който пита: „Ще ни кажете ли името на художника?“Отговарям: „На негово име е учредена награда, но не за изобразително изкуство. С една дума, този творец е бил директор. Първият директор на… Националното радио…“И веднага се чува глас – „Аааа, ама това е Сирак Скитник (Панайот Христов)“. И се започва бясно наддаване – и творбата се продава за 2000 евро.На предстоящия търг №104 има три опаковани картини. За две от тях са поддадени джокери в каталога за събитието. За едната се знае, че е от Йоан Левиев, композиция туш-четка, 51Х36 см, а началната цена е 100 евро.Втората е по-загадъчна – обявена е като „Пейзаж от Копривщица“, подписана е от автор с инициали Д. Д. (1891-1962) и тръгва от 130 евро.Най-енигматична е третата опакована картина – за нея в каталога на „Аполон & Меркурий“ пише само „Изненада“, а началната цена е… нула!„Най-сладкото при тези „опаковани“ картини е, че играеш на сляпо, все едно е рулетка – ако имаш късмет и/или слушаш внимателно какво ти се подава като информация от водещия, може и да попаднеш на шедьовър…“, разкрива тръпката на блайнда г-н Марковски. Въз основа на лични наблюдения той е разделил реакциите на хората, участващи „на сляпо“ в няколко категории:1. Купуват творбата, разкъсват опаковката и изпадат в екстаз.2. Купуват, махат опаковката и са ужасно намръщени – веднага предлагаме да се наддава за СЪЩАТА творба, но от цената, която е достигнала. Става още по-интересно – направо се „бият“ за подобен род творби!В последните години има обаче една друга категория купувачи, които идват и наддават САМО и ЕДИНСТВЕНО за опаковани творби. Купуват примерно картината и казват – Ако обичате да НЕ ми я отваряте – ще си я гледам сам/а вкъщи – ако случайно съм сбъркал/а предпочитам да плача самостоятелно, отколкото някой в залата да ми се смее, а ако съм си купил/а някой шедьовър, удоволствието и съпреживяването си остава за мен!Началните цени са от 200 до 14 000 евроНачалните цени на търг №104 варират от 200 до 14 000 евро. Това означава, че от тази сума тръгва наддаването, а доколко ще стигне, зависи единствено от решимостта на клиента да притежава дадена творба. Стъпката за наддаване за конкретна позиция (лот) е минимум 10 евро при цени до 100, 20 за лотове до 500 евро и 100 и нагоре за цени над 1000 евро.Когато се наддава за дадена позиция, трябва да се следи внимателно движението на сумата. Ако се чуе: „Трети път – продадено!“, наддаването се прекратява и картината вече има нов собственик.Естествено, има и т. нар. премия на купувача, която е комисионата за аукционната къща. За творби до 1000 евро тя е 20%, до 19 999 евро е 15%, а над тази сума става 10%. Ето някои акценти от предстоящия търг.Панталей Сеферов, „Константинопол“Тази картина е с последната позиция от каталога – 104. Много рядко излиза такава творба от Сеферов, който е изключително интересен творец. Панталей (Пандо) Константинов Сеферове роден през 1891 година в костурското село Българска Блаца, днес Оксия, Гърция, тогава в Османската империя. През учебната 1910-1911 година започва да учи в Художествено-индустриалното училище в София. При избухването на Балканската война в 1912 година прекъсва следването си и се записва доброволец в Македоно-одринското опълчение и служи в Инженерно-техническата част и Първа рота на Пета одринска дружина. След войните през 1913-1914 година завършва общия курс на училището, а през 1914-1920 година – специалния курс. Озовава се в Цариград. През 1921 година, когато е завършен строежът на българската гробищна църква в Цариград „Свети Димитър“, на Сеферов е възложено да изработи иконите от иконостаса. В Цариград създава и серия пейзажи с маслени бои и тази картина е един от тях. Началната му цена е 7000- 8000 евро.Марио Жеков, „Джамия Султан Ахмет“Пейзажът е под № 101 в каталога. Марио Жеков вероятно е най-големият български маринист. Той бе любимият художник на друг майстор на живописта – Генко Генков. Жеков е пленерен творец. През целия си живот обикаля земята, влюбен в морето, търсещ светлината и нейните ефекти върху водната повърхност. В творчеството му изплуват влияния от импресионизъм, символизъм и експресионизъм. Роден на 16 октомври 1898 г. в Стара Загора, умира на 3 август 1955 г. в София. През 1917 г. постъпва в Държавното художествено индустриално училище в София (сегашната НХА). Следващата година е мобилизиран и изпратен на фронта, където попада в плен. Легендата разказва, че френски офицер бил толкова възхитен от него, че вместо в лагер го изпратил да учи живопис във Франция. През 1919 г. Марио Жеков постъпва в Парижкото рисувално училище, после пътува за Турция и рисува Босфора. Членува в Дружеството на южнобългарските художници. Дълги години името му е по-известно извън България.Сирак Скитник, „Натюрморт“Картина №103 в каталога е с най-висока начална цена – 12 000-14 000 евро. Сирак Скитник е псевдоним на Панайот Тодоров Христов – български художник, живописец, публицист, критик, една от най-ярките фигури в България през 30-те на миналия век. Неговата живопис се отличава с експресивна и драматична интерпретация, крайна сгъстеност на чувствата. Художественият мащаб на неговите картини е световен. С ерудиция и темперамент работи за приобщаване на българската култура към модерните европейски явления. Творчество му се отличава с новаторски търсения и високи постижения в пейзажа и натюрморта.Панайот Тодоров Христов е роден на 22 ноември 1883 в Сливен, умира на 5 март 1943 г. в София.Георги Попов-Джон, „По реката“Пастелът е с начална цена 2000-2500 евро. Дори преситените почитатели на изящните изкуства остават изумени от малко известното творчество на Георги Попов-Джон (1906-1960). Той е от онези български художници, чието творческо развитие се свързва с европейските художествени процеси. За съжаление името му не е сред най-популярните в българското изобразително изкуство, а разнообразното му творчество все още не е достатъчно популяризирано и задълбочено изследвано. Попов е интересна личност, един от известните български бохеми, човек с богат спектър от творчески интереси. Работи в областта на живописния портрет, пейзажа, голото тяло, натюрморта, фигуралната композиция. Освен това е и блестящ майстор на перото – пише поредица от статии, посветени на различни културни събития и художествено-пластически проблеми.Особено плодотворно за него се оказва пребиваването му в Париж, където става част от френския художествен живот. Запознава се отблизо с представители на сюрреализма, футуризма и кубизма, с живописния език на Парижката школа. От края на 40-те години до 1960 г. Джон Попов работи изцяло с пастел – оттогава е и тази картина.Георги Машев – „Носталгично“Георги Петков Машев (1887-1946), известен и под псевдонима Чарни, e живописец и карикатурист. Той рисува от исторически точни картини до фантастичния свят на приказките, изпълнени с емоционални символични образи. Машев притежава феноменална ерудиция и богатото въображение, които превръщат всеки жанр, до който се докосне в шедьовър. Голям майстор на портрета, където неговият психологически усет се съчетава с тънка наблюдателност и точна изразителна рисунка. Творбите му се отличават със смели живописни решения, използва гротеската и алегорията в картините си. Началната цена на масления женски портрет от Машев е 4000-7000 евро.Теофан Сокеров – „На кръста“Голямото маслено разпятие (120х77 см) е с начална цена 7000-10 000 евро. Теофан Ненков Сокеров е български художник монументалист и професор. Негово дело са стенописите в Патриаршеската църква, Царевец, в Националния дворец на културата, в Дом-паметника на връх Бузлуджа и др. Негови картини са притежание на музеи, галерии и частни колекции в България, Франция, Германия, Швейцария и други страни.Евгени Бугаев – „Антракт“Евгени Бугаев (1925-2002) е роден в Плевен. Завършва живопис в Художествената академия при проф. Никола Ганушев. Рисува предимно портрети и индустриални пейзажи. Излага свои творби в Берлин, Москва, Прага, Виена. Преви изложби в Кипър и Швеция. През 1962 и 1965 г. прави самостоятелни изложби в София. „Антракт“ е с начална оценка 700-1000 евро.", "date": "2017.05.14", "title": " Уникално „сляпо“ наддаване на арт търг\t\t\t"}
{"url": "https://trud.bg/%d0%b7%d0%b5%d0%bc%d0%b5%d1%82%d1%80%d0%b5%d1%81%d0%b5%d0%bd%d0%b8%d0%b5-%d1%81-%d0%bc%d0%b0%d0%b3%d0%bd%d0%b8%d1%82%d1%83%d0%b4-57-%d0%b2-%d0%b8%d1%80%d0%b0%d0%bd-%d0%b4%d0%b2%d0%b0%d0%bc%d0%b0/", "text": "Най-малко двама души са загинали и над 370 са ранени при земетресение с магнитуд 5,7 късно снощи в Североизточен Иран, предаде , позовавайки се на агенция Исна, която цитира иранския сеизмологичен център. Епицентърът на труса е бил недалеч от град Боджнурд в провинция Хорасан-е Шемали. Местни източници съобщават, че около 60 от ранените още са в болница, а разрушенията в много села са над 40 процента.Засегнатият район е основно селскостопански, близо до границата с Туркменистан, отбелязва АП.В началото на април земетресение с магнитуд 6 причини смъртта на двама души, а четирима бяха ранени на около 80 километра от североизточния град Машхад.През януари четирима загинаха след трус в южната част на страната, където често има земетресения.През 2003 година земетресение с магнитуд 6,6 почти напълно разруши историческия град Бам, в югоизточната провинция Керман, при което загинаха 31 000 души.", "date": "2017.05.14", "title": " Земетресение с магнитуд 5,7 в Иран, двама загинали и над 370 ранени"}
{"url": "https://trud.bg/%d0%bc%d0%b2%d1%80-%d0%bf%d1%80%d0%b5%d0%b4%d1%83%d0%bf%d1%80%d0%b5%d0%b6%d0%b4%d0%b0%d0%b2%d0%b0-%d0%b7%d0%b0-%d0%be%d0%bf%d0%b0%d1%81%d0%b5%d0%bd-%d0%bd%d0%be%d0%b2-%d0%ba%d0%be%d0%bc%d0%bf%d1%8e/", "text": "Нов вид криптовирус с името ИскаПлаче (WannaCry) вече е заразил няколкостотин хиляди компютъра по цял свят и продължава да нанася щети, предупредиха от МВР. Потенциални жертви на хакерската атака са милиони компютри по света.Експерти по киберсигурност от ГДБОП съветват да бъдат предприети няколко важни стъпки за защита: използване на съвременна операционна система; незабавно обновяване на използваната операционна система, ако тя е неподдържана или остаряла; спиране на уязвимия комуникационен протокол SMB; използване на надеждна антивирусна програма; редовно архивиране на важните потребителски данни върху изолиран носител; активиране и правилно конфигуриране на съвременна защитна стена и игнориране на съмнителни и/или СПАМ съобщения.Вирусът се разпространява без желанието и намесата на легитимния потребител на компрометирания компютър чрез наскоро установена уязвимост в комуникационен протокол за връзка между сървъри по света, използващи операционната система Уиндоус.Всички важни файлове върху заразения компютър се криптират, а потребителят е заставен да заплати еднократно около 550 български лева в дигиталната валута Биткойн, за да получи отново достъп до тях. Компрометираната система автоматизирано се опитва да разпръсне вируса, като атакува други сървъри по света.Британски специалист по информационна сигурност случайно е ограничил разпространението на заразата, като е регистрирал интернет домейн, закодиран във вируса, но алармира, че опасността остава висока.До този момент жертви на хакерската атака са станали болници във Великобритания, испански телекомуникационен оператор, офиси на американска куриерска фирма, компютри на руското МВР, жп гари в Германия, автомобилни фабрики във Франция, училища в Китай и много други.", "date": "2017.05.14", "title": " МВР предупреждава за опасен нов компютърен вирус\t\t\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%be%d1%8f-%d0%b4%d1%8a%d1%80%d0%b6%d0%b0%d0%b2%d0%b0-%d0%ba%d0%be%d0%bb%d0%ba%d0%be-%d1%82%d0%be%d1%87%d0%ba%d0%b8-%d0%b4%d0%b0%d0%b4%d0%b5-%d0%bd%d0%b0-%d0%ba/", "text": "Кристиан Костов беше класиран на второ място в „Евровизия“ с общо 337 точки от зрителския вот и 278 – от националните журита.Зрителски вотМаксималните 12 точки България получи от Македония, Беларус, Сан Марино, Азербайджан, Великобритания, Чехия и Унгария.Вот от националните журита:Най-висок вот за България получихме от журитата от следните страни: Македония, Беларус, Естония и Норвегия.Как гласува БългарияНай-висока оценка българите в страната ни са дали за Франция, 10 точки – за Молдова, на трето и четвърто място са Румъния и Португалия – съответно с 8 и 7 точки. Българското жури е дало 12 точки за Австрия, 10 за Холандия, 8 – за Израел.   ", "date": "2017.05.14", "title": " Вижте коя държава колко точки даде на Кристиан Костов\t\t\t"}
{"url": "https://trud.bg/%d0%b7%d0%b0%d1%81%d1%82%d0%b0%d0%b2%d0%b0-%d0%be%d1%82-1964-%d0%b3%d0%be%d0%b4%d0%b8%d0%bd%d0%b0-%d1%81%d1%82%d0%b0%d0%bd%d0%b0-%d0%b0%d1%82%d1%80%d0%b0%d0%ba%d1%86%d0%b8%d1%8f/", "text": "Банско събра десетки ретро автомобили на 14-тото издание на  Ретро парада, който премина през Благоевград и Симитли. Централният площад в планинския курорт бе крайна спирка за над 80 автомобила и мотоциклети.  Парадът успя да привлече десетки жители и гости на града, които разгледаха отблизо редките и скъпи возила.Зам.-кметът на Банско, Ивайло Ръхов, приветства всички с добре дошли и заяви, че „община Банско винаги е готова да помага за провеждането на събития от такъв ранг. „Събития, които заслужено биват помествани в културния афиш на града. Надявам се традицията на продължи, а броят на участниците да расте с всяка следваща година”, добави още заместникът на Икономов.Организаторите благодариха на ръководството на общината за оказаната подкрепа и гостоприемство, като връчиха на г-н Ръхов статуетка на ретро автомобил, която да краси кабинета на кмета.Бончо Делчев грабна голямата награда на община Банско, която му бе връчена лично от зам.-кмета Ръхов. Делчев е горд собственик на „Корвет” и пристигна специално от Лондон, за да участва в парада. С купи бяха удостоени и гостите от Сърбия – Деян Стебич, с триумф, и Владимир Поляк, със Застава 750 от 1964 година.Освен гостите от Сърбия, тазгодишното издание на парада успя да привлече участници от Бургас, Варна, Стара Загора, София, Велинград, Хасково и Благоевград.   ", "date": "2017.05.14", "title": " „Застава“ от 1964 година стана атракция на ретро парада в Банско, „Корвет“ спечели първо място"}
{"url": "https://trud.bg/%d0%bc%d0%b0%d0%b9%d0%ba%d1%8a%d0%bb-%d0%b4%d1%8a%d0%b3%d0%bb%d0%b0%d1%81-%d1%89%d0%b5-%d0%b8%d0%b3%d1%80%d0%b0%d1%8f-%d0%b4%d0%be-%d0%ba%d1%80%d0%b0%d1%8f/", "text": "Телевизията се промени драматично. През 70-те години всеки епизод от хитов сериал събираше 27 милиона зрители всяка седмица. Днес си страшен късметлия, ако сериалът ти успее да привлече 3 милиона– Мистър Дъглас, защо избрахте да участвате във филма „На свобода”?– Защото хвърля мостове към класиките от старата школа. Говоря за шедьоври като „Третият човек” и „Трите дни на кондора”. Много обичам тези филми, в които сюжетът и героите са подвеждащи и многопластови, където не знаеш на кого може да имаш доверие и нищо не е такова, каквото изглежда. Също така „На свобода” е много актуален филм – в него се разказва за биологични оръжия, а те представляват реална заплаха в наши дни. От доста време не бях работил по такъв тип филми и се радвам, че това предложение пристигна при мен. Харесвам историите, които те карат да се хванеш за ръбовете на креслото.– След 40 години в кино бизнеса какви са вашите критерии при приемане на роля?– Всичките ми филми се фокусират върху развитието на образа, върху разгръщането на персонажа. Но за съжаление в днешно време е все по-трудно да се правят и откриват подобни проекти. Роли като тази на Либерачи не се намират лесно. Но е вярно също, че човек никога не знае какво ще му предложи съдбата. Ето например, аз дълго време гледах почти с погнуса към тези толкова модерни супергеройски филми, а сега участвам в един от тях – „Антмен”. И трябва да си призная, че беше страхотно преживяване. В последно време осъзнах, че съм все по-запленен от сложния свят на специалните ефекти. Това е модерна магия. Във втората част на „Антмен”, която предстои да излезе, моят персонаж бе подмладен с 30 години с помощта на модерните компютърни технологии. Невероятно постижение, което доскоро беше невъзможно.– С други думи, не мислите да се отказвате скоро от актьорската професия?– Такъв е планът, поне ще се опитам да играя до края. Виждам себе си като един от тези артисти, които ще снимат, докато в един момент не паднат пред камерата. В същото време ще се опитам да не стана за смях, да не се превърна в глупак на стари години. Искам да избегна фазата, в която се превръщам в посмешище и карикатура на себе си. Така че не се тревожете – в момента, в който усетя, че губя контрол над ума и тялото си, ще се оттегля от играта.– Преди две години изиграхте ролята на Либерачи в тв филм. Как се е променил телевизионният бизнес тези дни?– През 70-те години на миналия век имаше само три канала, нямаше кабелни телевизии. Бяха само CBS, NBC и ABC. Тогава аз участвах в поредицата „Улиците на Сан Франциско”. Как само се разви индустрията. По онова време всеки епизод събираше 27 милиона зрители всяка седмица. Днес си страшен късметлия, ако сериалът ти успее да привлече 3 милиона. Толкова жестока конкуренция и огромен избор.– Вие сте научили много по време на престоя си в телевизионната индустрия, нали?– Разбира се! В началото не се чувствах толкова комфортно пред камерата, но ние правехме по 26 епизода на година, това са 104 часа телевизия. Подобен ангажимент те кара да свикнеш с камерата и аз съм сигурен, че това ми помогна страшно много. Вдъхнови ме да вярвам и да се осланям на инстинктите си. Открих, че имам солидни инстинкти, които не ме подвеждаха през повечето време и работеха за мен.– Искате ли да работите със съпругата си Катрин Зита-Джоунс?– Не сме го планирали, но ще се радвам, ако се случи. Ние вече бяхме заедно в „Трафик”, въпреки че образите ни не се засякоха на екран. Срещнах Катрин за пръв път на филмов фестивал в Довил. По това време моята любима актриса беше великата Джули Кристи. И когато видях Катрин, тя страшно ми напомни за нея. По време на този фест аз промотирах „Перфектно убийство”, а тя беше там за прожекцията и представянето на „Маската на Зоро” с Антонио Бандерас. Тогава помня, че помолих моя мениджър да уреди среща с Катрин. После след прожекциите се засякохме в бара, аз вече бях леко пиян и започнахме да си говорим. Оказа се, че сме родени в един и същ ден – 25 септември. В един момент аз я погледнах и съвсем сериозно й казах: „Искам да бъда баща на децата ти.” Тя ме погледна, каза ми, че е чела много за мен, благодари ми и ми пожела лека нощ.– И после?– После се ангажирах с каузата да пращам на Катрин много цветя. Тя беше в Шотландия, където аз уредих да й изпратят голям букет от червени рози и извинение за онази вечер. Мисля, че този ход „подпечата сделката”, така да се каже.– Вие сте световноизвестен, в същото време държите личния си живот далече от медийния интерес, но въпреки това редовно попадате в заглавията. Какво е вашето отношение към тази динамика между знаменитости, папараци и таблоиди?– Таблоидите и папараците са част от бизнеса. Особено в епохата на ранната риалити телевизия воайорските инстинкти на хората ескалираха много. За мен интересът към личния живот на артистите винаги е бил странно нещо. Разбирам, че е част от играта. Всички ние в киното и телевизията промотираме филми и даваме известен достъп до животите си на медиите. Но сега нещата са дори по-странни. Днес за кастинг директорите и продуцентите е много важно кой артист колко последователи има във фейсбук или инстаграм. Понякога студиата избират актьори за даден филм основно на базата на броя на техните фенове в социалните мрежи. Затова днес хората съобщават по колко последователи имат в своите професионални резюмета. Всичко минава през фейсбук – промоции, маркетингови стратегии. Кевин Харт например е много забавен актьор и комик, има над 20 милиона последователи във фейсбук и много компании преговарят с него, за да използват неговата страница за маркетингова кампания. Може би и аз трябва да направя същото? По-скоро не!", "date": "2017.05.14", "title": " Майкъл Дъглас: Ще играя до края\t\t\t"}
{"url": "https://trud.bg/%d0%b2%d0%b0%d0%bd%d1%8f-%d0%b4%d0%b6%d0%b0%d1%84%d0%b5%d1%80%d0%be%d0%b2%d0%b8%d1%87-%d1%81%d0%b0%d0%bc%d0%be-%d0%bb%d0%b5%d0%bf%d0%b0-%d0%b1%d1%80%d0%b5%d0%bd%d0%b0-%d0%ba%d0%be%d0%bd%d0%ba%d1%83/", "text": "Бившият футболист и победител в „Сървайвър Камбоджа-2014“ Ваня Джаферович пристига в България през юли 2005 г., когато става играч на ФК „Берое“ Стара Загора. Той бързо печели уважението на феновете и играчите на клуба и от октомври 2006-а вече е негов капитан. Ваня е играл и в софийския клуб „Локомотив“, но многобройни контузии и травми го карат да прекрати футболната си кариера през 2012 г. Същата година той сключва брак с красивата Евгения Ангелова, която също е бивша професионална спортистка и има завоювани 85 медала в плуването. Ваня и Жени имат две деца – Лея и Боби. Благодарение на харизмата и артистизма си хърватинът става популярно лице и в редица риалити формати. След като печели „Сървайвър“, той завоюва второто място в Big Brother All stars, а в момента се представя отлично и в шоуто „Като две капки вода“.– Ваня, ти стана най-голямата изненада в новия сезон на „Като две капки вода“, защото никой не очакваше от теб, че можеш да пееш. Ти самият вярваше ли в певческите си възможности и веднага ли се съгласи да участваш в шоуто?– Честно казано, досега си пеех само в банята под душа. (Смее се.) Вкъщи с децата също се случва да си пея и съпругата ми Жени ми е казвала: ти не пееш зле, даже добре пееш! Като ме поканиха за шоуто, и аз в началото се чудех дали да приема, но Жени каза: „Кога друг път ще получиш такава възможност!“ Тя ме окуражи, че ще се справя, и аз повярвах в себе си. Винаги съм харесвал пеенето, както и това да имитирам различни образи, и това също ме накара да се съглася. На лайвовете излизам без големи очаквания, целта ми е да се докажа и да изпея песента както трябва. Досега съм имал както добри изяви, така и не толкова хубави, но за мен е чест да участвам в това предаване.– Кой изпълнител би искал най-много да имаш възможност да имитираш и от кой се притесняваш да не ти се падне?– Аз много искам да ми се паднат „Нирвана“ и „Алис ин Чейнс“, това са две мои любими групи. Имах късмет да ми се паднат други мои любимци – „Ред хот чили пепърс“, само не ми хареса песента, която имах за задача. Иначе не искам да ми се падне някоя българска певица, като Лили Иванова например, защото нямам никакъв шанс да изпея нейна песен. Също така Васил Найденов, Георги Христов или Емил Димитров, защото само пародия мога да направя. Как ще изпееш Емил Димитров?! Ето, Люси се справи добре с Тодор Колев, но той е толкова висока летва, че трудно можеш да се справиш перфектно.– С кои от участниците в „Капките“ се сближихте най-много и ще продължавате да се виждате и след шоуто?– С всички съм в добри отношения, разбираме се много добре. С удоволствие бих седнал с някого от тях на кафе и след шоуто. С Башар се чуваме. Изненадан съм приятно от този сезон, защото няма някой от участниците с болни амбиции. Аз гледах и предишните сезони на шоуто. С Гъмов сме приятели, много ми харесаха също така, когато участваха Милица и Ненчо, както и Криско, но за мен Геро е легенда, аз дори му казвам – машина.– Често ти се налага да влизаш в женски образи в шоуто? В коя роля ти беше най-трудно?– В образа на Мария Илиева. Трудно ми беше с тези високи токчета и в тази вана, в която трябваше да вляза, но се получи забавно. Мария беше уникална, само дето не запомних хореографията.– След доброто ти представяне в „Капките“, би ли искал да запишеш солова песен или дует с някой роден изпълнител?– Бих искал – с удоволствие, но ще видим дали ще стане! Много харесвам ПИФ, кефя се и на други български групи. А защо да не направим един дует и с Миро, или пък с Люси? Жена ми казва: „Винаги можеш да направиш една песен“, така че може и да измисля нещо. (Смее се.)– А каква музика обичаш да слушаш?– Аз съм повече рокаджия – харесвам по-твърда музика, както и хърватската. На малката отсега й пускам радио „Зи рок“ – да свиква. (Смее се.) Синът ми още отсега е много музикален, той танцува с мен, докато репетирам за шоуто, и знае всички стъпки. Забавно е вкъщи.– Имаш татуировка на ръката с Джеймс Дийн. Защо точно с него?– Винаги съм бил фен на филмите, по-специално на старите филми. Той е един от най-любимите актьори, има две номинации за „Оскар“ и ми харесва, че е човек, на когото не му пука за мнението на хората. Такъв бих искал да бъда и аз, но съм различен характер от него. Дойде ми просто така да си го татуирам. Имам и татуировка с Ал Пачино на другото ми рамо – той също ми е от любимите актьори.– Оприличавали ли са те на външен вид с Джеймс Дийн?– Според мен не си приличаме много с Джеймс Дийн. По-скоро бих искал да приличам на Брад Пит, защото за мен той е най-красивият актьор, винаги съм го харесвал.– Ти чувстваш ли се бунтовник без кауза?– Може да се каже, че съм бунтовник без кауза. Винаги съм искал да бъда като Джеймс Дийн, но в реалния живот e трудно да бъдеш такъв герой – да правиш каквото искаш, без да ти пука от нищо. Все пак като имаш деца, семейство, работа и други отговорности, не можеш да си правиш каквото искаш.– Какво друго би си татуирал?– Засега спрях с татуировките. Жена ми също има татуировка на ръката – „Обичам те, Ваня“. Аз даже не исках да си я прави, но тя беше решила твърдо и вече от 8 години я има. Хубава й е татуировката. Аз съм се замислял, че един ден мога да си направя татуировка на „Сървайвър“, защото ми е любимата игра.– С певеца Крум станахте близки приятели след „Сървайвър“, като ти дори се снима в негов клип. Още ли поддържате контакти и той съветва ли те за участието ти в „Капките“?– Да, чуваме се с Крум. Той много ми помогна в „Сървайвър“ и е от хората, които направиха всичко възможно, за да стигна до финала. Благодарен съм му и много го харесвам като човек и приятел. Той е много добра душа, откровен е и винаги мога да разчитам на него. От време на време пием кафе с него, няколко пъти ми даде съвети и за участието ми в „Капките“. Каза ми, че се справям много добре в шоуто.– Какво мислиш за родния попфолк и допада ли ти някой изпълнител?– Не харесвам попфолк, въпреки че имам много познати и приятели от този жанр музика. Те са намерили своя начин да оцеляват и печелят пари, все пак тази музика има много публика. Аз лично не бих пял попфолк, не съм фен и не бих отишъл на концерт на попфолк изпълнител. Ходил съм единствено на познати изпълнители, но не ми е удоволствие, също така никога не бих отишъл и на БГ рап.– Как те промени участието ти в „Сървайвър“ и какво ти беше най-трудно там?– Много ме промени – там трябва да оцеляваш, няма какво да ядеш, далеч си от семейството и започваш да оценяваш някои неща и да си благодарен за това, което имаш, както и да преценяваш по-добре хората. Научих се да оцелявам по-добре в живота, защото той също е оцеляване, предаването ми даде много. Бях далеч от близките ми и в това голямо напрежение, защото си и без храна, почти не спиш и ставаш по-лош и емоционален. Там си мислех постоянно за играта, за това дали някой ще ме излъже, и напрежението наистина е голямо.– В живота също си сървайвър, така ли?– Мисля, че да. Преминал съм през какво ли не – от войната в бивша Югославия до „Сървайвър“. През всякакви моменти на оцеляване съм минал, нещо като хлебарка. (Смее се.) Когато бях на осем години и падаха бомби край мен и заедно с баба и дядо сме се крили по мазетата, бягахме и бомбите падаха около нас. Целият ми живот е минал през оцеляване.– Какво освен роднините ти ти липсва най-много от Хърватия?– Липсва ми езикът, да си говоря моя език. Хърватските колбаси също ми липсват. Сега майка ми донесе някои неща оттам, за да си хапна, защото тук няма къде да си купиш такива.– Какви са най-големите прилики и разлики в манталитета на хората тук и в родината ти?– Там хората са малко по-студени като цяло, малко като австрийците сме, не е като тук, в България много лесно можеш да се сближиш с хората. Иначе сме си балканци и езиците ни са близки, затова по-бързо научих българския.– Как те приеха феновете и съотборниците ти в Берое“?– Много добре, винаги са ме харесвали хората в Стара Загора, защото винаги съм се раздавал на терена. След като подписах договор и станах капитан на отбора, само хубави неща са ми се случили там. Винаги като отида, ме посрещат добре и се връщам там с удоволствие и радост. Вече работя във фирма по спортен мениджмънт, като агент на футболисти – организираме турнири и футболни кампове. Не ми харесва това, което се случва днес във футбола, но сме в България и трябва да го оправим по някакъв начин.– Правихте ли си често забавни номера в съблекалнята или на терена с твоите съотборници?– Правили сме много неща. Като сме на лагер примерно, се обажда някой от футболистите и се прави, че е журналист. Съотборникът, на когото звъни, вярва и отговаря, а всички останали слушаме и много се смеем. Примерно му казва, че ще го продава мениджър, и той се връзва. На мен също се опитаха да ми направят този номер, но аз ги усетих веднага. (Смее се.)– Докато беше футболист ли имаше повече фенки, или сега – когато си и риалити звезда?-Е, сега, разбира се! То не че са някакви страшни фенки, но са повече, не може да се сравнява просто. Не ми създават проблеми, защото знаят, че съм женен.– Получаваш ли често неприлични предложения?– Случвало се е, но веднага излизам от положение. Женен съм и имам две деца и те като цяло се усещат, че няма как да стане. Блокирам по-настоятелните и това е.– Съпругата ти Жени присъства на всеки лайв на „Като две капки вода“. Важна ли е нейната подкрепа за теб?-Разбира се, важно е да е там и да ме подкрепя. Освен мъж и жена с нея сме и приятели и нейното мнение е важно за мен. Дъщеря ни също винаги идва на лайвовете, което е още по-голям стимул за мен. Много ме хареса като Чуби Чекър.– След 8 години заедно вие двамата изглеждате все така влюбени. Как поддържате този огън жив?– Винаги сме се разбирали добре от самото начало. Наистина сме влюбени като в първия ден на срещата ни, и децата допринасят още повече за това.– Как те промениха бащинството и семейният живот?-Това са най-хубавите неща – да имаш деца и да сте щастливи и здрави. Весело е вкъщи и никога не е скучно. Баща ми и майка ми са ми дали много и гледам и аз да допринеса нашите деца да са възпитани и образовани.– Жени ли е първото момиче, което хареса в България, и как оценяваш българките в сравнение с момичетата в Хърватия и Сърбия?– Да, Жени ми е първата и единствена българка. За мен българките са по-красиви, преди мислех обратното. Само Лепа Брена е конкуренция, тя ми е детска любов.(Смее се.)– Вярваш ли, че срещата ви с Жени не е случайна, че е подарък от съдбата?– Не вярвам много в съдбата. Аз съм успял да намеря своята половинка и се надявам винаги да е до мен. Да, имали сме проблеми, но не са били сериозни, нормално е да има такива в една връзка, не е нещо драматично.– Трудностите засилват ли връзката според теб?– Разбира се, но зависи какви. Като имаш проблем, виждаш човека до теб, че е истински и те обича заради теб самия. Труден момент беше, когато заради моите контузии трябваше да спра с футбола, нямах вече такива финансови възможности, но Жени ми доказа, че не е с мен заради парите и не се отказа от мен.– Любимата ти мисъл?– Тя е от „Как да убиеш присмехулник“. Никога не показвай на хората всичко, което можеш, защото те не обичат някой да е по-умен от тях.", "date": "2017.05.14", "title": " Ваня Джаферович:  Само Лепа Брена конкурира българките по хубост!"}
{"url": "https://trud.bg/%d0%b1%d0%be%d0%b8%d0%bb-%d0%b1%d0%b0%d0%bd%d0%be%d0%b2-%d1%89%d0%b5-%d0%b8%d0%b7%d0%b8%d1%81%d0%ba%d0%b0%d0%bc%d0%b5-%d0%b4%d0%b2%d0%be%d0%b9%d0%bd%d0%b0%d1%82%d0%b0-%d0%ba%d1%8a%d1%89%d0%b0-%d0%b4/", "text": "„Това е централна градска зона. Къщата влиза в опазване на цялата зона, каквото и да правите там минава през съгласуване. Ние ще изискаме паметникът Двойната къща да бъде възстановен във вида, в който е била”, заяви новият министър на културата пред 110-годишната къща в центъра на София, доскоро паметник на културата, беше съборена, като на нейно място трябва да се появи паркинг. Собственик на имота е Кирил Киров или по-известен като Киро Японеца.На въпрос как Министерството на културата ще накара Японеца да възстанови паметника на културата, Банов отговори: Ще го накараме с изисквания. След като има обществен интерес и след като е станало факт и се е случило всичко това, няма минаване.Той уточни, че са спазени всички законови процедури при отнемането на статута паметник на културата на Двойната къща.„В Австрия, например, механизмите са простички – идват от министерството, правят проверка, отразяват състоянието, правят предписание. След 6 месеца идват втори път, ако няма започната работа – пак правят предписание. След още 6 месеца ако няма развитие, правят една бърза и кратка процедура по национализиране на сградите”, поясни Банов.Около казуса с Двойната къща стана ясно, че на бившият министър на културата Петър Стоянович му е предлаган подкуп от 100 хил. лв., за да промени статута на културния паметник.Банов коментира, че ако на него му се случи нещо подобно – „ще се обадя в прокуратурата и ще чакам да ми кажат как да действам нататък”.„Исках много сериозно да либерализирам политиката на Министерството на културата през тези поздравителни адреси”, коментира Боил Банов общественото недоволство, че е изпратил поздравителен адрес на рапъра Криско за рождения му ден.Писмото, което Криско сподели в своята „Фейсбук” страница, предизвика много негативни реакции в културните среди.„Аз лично не слушам такава музика, не слушам Криско, не съм му фен”, коментира министърът.„Държа в работата си занапред да разкрепостя, да дам възможност на много хора, на много артисти да усетят, че макар и в малка степен, към всеки един от тях държавата има отношение”, допълни още Банов.По думите му заради негативната реакция на неговия поздрав, той щял да прекрати изцяло традицията в изпращането на поздравителни адреси.„Министерството на културата трябва да се отвори и да стигне до всеки български артист. Това е един от проблемите му – досега работеше като затворена система”, коментира още Банов казуса.„На нас ни липсват около 95 млн. лв., които са ни необходими, за да можем да покрием минимума и да извършваме политики”, коментира Боил Банов парите за културата.„Аз не просто ще работя за повече пари в културата, аз ще защитавам с ясни тези и параметри необходимостта от по-голямо финансиране”, допълни още Банов.", "date": "2017.05.14", "title": " Боил Банов: Ще изискаме Двойната къща да бъде възстановена във вида, в който е била"}
{"url": "https://trud.bg/%d0%bc%d0%b8%d1%85%d0%b0%d0%b8%d0%bb-%d0%bc%d0%b8%d0%ba%d0%be%d0%b2-%d0%bf%d0%be%d0%b3%d1%80%d0%b5%d1%88%d0%b5%d0%bd-%d0%bf%d0%be%d0%b4%d1%85%d0%be%d0%b4-%d0%b5-%d0%b4%d0%b0-%d1%81%d0%b5-%d1%80%d0%b0/", "text": "Погрешен подход е да се разделя парламентарната група и Изпълнителното бюро на партията. Това каза пред журналисти Михайл Миков, бившият председател на БСП преди заседанието на Националния съвет на партията, на което ще бъдe обсъдена заявката да не се съвместяват длъжностите народен представител и член на Изпълнителното бюро на БСП.Миков уточни, че трябва да има връзка между тях, защото народните представители са също политици и участват в политически орган, както и във вземането на решения. По думите му депутатите са много по-ангажирания в изпълнения на решенията на партията.Попитан има ли комуникация с Красимир Янков и знае ли дали ще бламира предложението на Нинова, Миков отговори: „Нямам комуникация с Красимир Янков. Това са техни отношения, той участваше в избирането й, Гергов също“.Във връзка с намерение на Корнелия Нинова да остави част от депутатите и в ръководството на ИБ, и в НС Микова коментира, че е прочел в медиите различни тези.Според него промените в Устава показват, че са основателни обвиненията срещу лидера на БСП, че управлява партията еднолично.От своя страна Атанас Мерджанов разделянето е „нонсенс“.", "date": "2017.05.14", "title": " Михаил Миков: Погрешен подход е да се разделя парламентарната група и Изпълнителното бюро на партията"}
{"url": "https://trud.bg/%d0%bd%d0%b8%d0%bd%d0%be%d0%b2%d0%b0-%d0%b3%d0%b5%d1%80%d0%b1-%d0%b2%d0%bd%d1%83%d1%88%d0%b8%d1%85%d0%b0-%d1%87%d0%b5-%d0%b1%d1%81%d0%bf-%d1%89%d0%b5-%d0%be%d1%82%d0%ba%d0%bb%d0%be%d0%bd%d0%b8/", "text": "Въпреки подаваните оставки и спечелването на изборите, парламентарната подкрепа за политиките на ГЕРБ намалява. Това каза лидерът на БСП Корнелия Нинова по време на зеседанието на Националния съвет на БСП.„Народното събрание избра правителство и то обяви своите управленски приоритети“, каза Нинова. Тя припомни, че кабинетът на правителството „Борисов“ 1 е било избрано със 162 гласа „за“ и 77 „против“, „Борисов“ 2 със 136 гласа „за“ и 97 – „против“, а кабинетът „Борисов“ 3 е избран със 133 гласа „за“ и 100 „против“.„Сериозната отлика на сегашния кабинет „Борисов“ 3 спрямо предходните е включването на националистически партии в състава му“, коментира Нинова и припомни, че когато „Атака“ е подкрепяла отделни решения на правителство на БСП това е било представяно като огромен проблем и отстъпление от демократични принципи. „В предизборната кампания за парламентарните избори 2017 представители на ЕНП, политическото семейство на ГЕРБ, определиха нас БСП като популистка партия и призоваха българските граждани да не ни допускат във властта“, заяви лидерът на БСП. Тя допълни, че защитата на българското производство и отказът на БСП да се подкрепи СЕТА е било определено като антиевропейска политика.„ГЕРБ внушиха, че БСП ще отклони България от европейския й път. Днес те официално си партнират с националистически партии, които настояваха за излизане от членството на ЕС и НАТО“, посочи Нинова и подчерта, че днес ЕНП приема това безрезервно. По думите й тези двойни стандарти показват само едно – не са важни принципите на демокрацията, нито европейските ценности, а властта. „Най-важно е, че двете партии се отказаха от предизборните си обещания“, коментира Нинова и подчерта, че няма друго правителство, което толкова бързо, по-малко от месец след изборите, да е подменило вота на гражданите. Народното събрание избра правителство и то обяви своите управленски приоритети. Правителство „Борисов-1“ беше избрано през юли 2009 година със 162 гласа „за“ и 77 „против”. „Борисов-2“, избрано през ноември 2014 г. със 136 гласа „за” и 97 „против”. Кабинет „Борисов-3“, избран през май 2017 със 133 гласа „за” и 100 „против”. Тези числа показват, че въпреки подаваните оставки и отново спечелване на изборите парламентарната подкрепа за политиките на ГЕРБ намалява, а вотът „против” се увеличава. Сериозната отлика на сегашния кабинет, спрямо предходните, е включването на националистически партии в състава му. Бих искала да припомня, че когато „Атака“ подкрепяше отделни решения на правителство на БСП, но без да е включена в състава му, това беше представено от партия ГЕРБ в България и Европа като огромен проблем и отстъпление от демократични принципи. В предизборната кампания за парламентарни избори през 2017 г., представители на ЕНП – политическото семейство на ГЕРБ, определиха БСП като популистка партия и призоваха българските граждани да не ни допускат във властта. Защитата на българското производство и отказа да подкрепим споразумението с Канада – СЕТА, беше определено като антиевропейска политика. ГЕРБ умело използваха този момент и внушиха, че БСП ще отклони България от европейския й път. Днес те официално си партнират с партии, които призоваваха за излизане от ЕС и НАТО, за изгонване на чуждестранните инвеститори, за прекратяване съществуването на бази на НАТО в България и днес ЕНП приема това безрезервно. Тези двойни стандарти показват само едно – не са важни принципите на демокрация и европейските ценности, важна е единствено властта. Но може би най-важно е, че двете партии – ГЕРБ и „Обединени патриоти“ се отказаха от предизборните си обещания.няма друго правителство, което толкова бързо – по-малко от месец след изборите, да е подменило вота на българските граждани, които са гласували за тях. По най-наболелите въпроси – бедност и доходи: ОП се отказаха от най-важното обещание – минимална пенсия 300 лева и преизчисляване на всички пенсии. Т.е. 2 милиона и 200 хиляди души останаха излъгани. Корупция и престъпност – нелогично съдебната реформа се приши към Министерство на външните работи, може би защото управляващите гледат на нея като на ПР пред външните ни партньори, а не като усилие за справедливост спрямо българските граждани. И ГЕРБ, и ОП се отказаха от предизборното обещание във всяко населено място да има полицай и съставът на МВР да се увеличи с 1000 души, което се очакваше с нетърпение от всички служители. В петък министърът на вътрешните работи обяви, че това няма да се случи. Т.е. излъгаха приблизително 40 000 служители в МВР, че ще ги подкрепят с нов състав и хората, живеещи в над 5 000 населени места, изложени ежедневно на посегателства срещу тях и имуществото им.Национална сигурност – И ГЕРБ, и ОП се отказаха от увеличаване състава на Министерство на отбраната с 6 000 души и подсилване охраната на границите. Т.е. излъгаха служителите на Министерство на отбраната, че ще подсилят работата с нови екипи и онези българи, които са ги подкрепили и заради това.Демография – ОП се отметнаха от искането си за министерство по демографската криза, но по-интересно е, че ГЕРБ се отказаха да изпълнят ангажимента държавата да осигури всички процедури инвитро на двойки с репродуктивни проблеми. Т.е. и тези семейства бяха подведени. Още по-интересно е обаче, че правителството припозна мярка, предложена от нас в предизборната кампания и определена от тях тогава като популистка и невъзможна – става въпрос за безлихвени кредити на млади семейства. Ако го изпълнят би било чудесно, но се съмнявам. И така по груби сметки около 2,5 милиона българи бяха подведени от предизборни обещания и излъгани със следизборни действия от ГЕРБ и патриотите.Какво обаче има в програмата на правителството: вместо парите от саниране, както обещаха ОП, да отидат за пенсии, това не само няма да се случи, но парите за саниране ще се увеличат. Този път за сметка обаче на хората, които трябва да го съфинансират със собствени средства.това е огромна несправедливост и разделение. Едни български граждани получиха саниране, без да плащат за това, други сега ще го получат, ако си платят. А трета, в малките населени места – никога няма да го получат. А средствата за саниране, извън европейските, идват от данъците, платени от всички българи. Всичко това се прави на фона на проверка от Прокуратурата, проверка на Европейската банка за развитие и заключение в доклад на служебния кабинет за нарушения в процедурите по саниране, завишени цени и нагласени договори.Другият приоритет е строителството на магистрали. Мнозинството отказа НС да създаде комисия за разглеждане сигналите за злоупотреби и лошо качество на строителството, въпреки изнесените факти за нарушения и съмнения за корупция и започналата прокурорска проверка. Т.е. там, където има прокурорски проверки, проверка от европейски институции, съмнения за корупция, правителството „Борисов-3″ отказва да преразгледа позицията си и увеличава финансирането и усилията си в тези политики.Приоритетите образование и здравеопазване на ГЕРБ и ОП се видоизмениха неузнаваемо до закон за вечните концесии (извън задължителната европейска директива) и закон за удължаване срока за строителство върху земеделски земи, променили своето предназначение.Някак странно изглеждат първите крачки на мнозинството в законодателната дейност на фона на предизборните речи на ОП за прекратяване на концесиите, изгонване на инвеститорите и връщане на националното богатство в ръцете на народа. На 25 март – прекратяване на всички грабителски концесии. На 27 март – удължаване срока на концесиите и превръщането им дефакто във вечни. Катарзис в името на народа или в името на властта и нейната употреба за лични цели. Това отстъпление беше завоалирано със спиране на приватизацията. Коя приватизация? На останалите 2% държавна собственост ли? Внушението „понеже сме отговорни към държавната собственост, спираме приватизацията” трябваше да скрие истинските им действия за отдаване на вечна концесия на природни богатства. Още едно действия на партия ГЕРБ е показателно за този стил на двойственост в политиката им – внесеното предложение за проведения референдум с 240 мажоритарно избрани депутати и 1 лев субсидия за партиите. На въпрос защо го правите, като знаете рисковете за държавното устройство и представителната власт – отговорът е: защото знаем, че няма да мине. Значи целта е да се хвърли прах в очите на хората, но не и да се реализира волята на 2 милиона души. И още един аргумент в тази посока – защо това предложение се прави от отделни депутати, а не го внесе правителството – защото ще се разпадне, преди да е заработило. ОП не биха го подкрепили, тъй като ще останат извън парламента. Значи едните го внасят, защото знаят, че няма да стане, а другите не го подкрепят, защото ще изпаднат от властта. Чудесна симбиоза от „принципност” и „грижа” за народния вот.Има обаче една тема, по която всички се съгласихме за общи действия – бъдещето ни като пълноправен член на ЕС и председателството ни на Съвета на ЕС. Ние даваме подкрепата си за този приоритет, при условие, че тези въпроси се обсъждат предварително и решават в Народно събрание. Г-н Борисов се съгласи на това условие. Оказа се обаче, че това е само красиво намерение. Без дискусия в парламента, дори без информация в Народното събрание на парламентарна България, правителството „Борисов 3” определи българския еврокомисар. Заради игрите с подмяната на Ирина Бокова с Кристалина Георгиева загубихме важен ресор „Финанси” и получаваме дигитализация. Това е добър пример за „уважение” към институциите на България – в случая парламента, но и за разминаване между думи и дела на премиера Борисов. На думи той търси национално съгласие и е обединител, а на действия – парламентът няма никакво значение в парламентарната република и принципът е: аз решавам – вие изпълнявате. Т.е. „преоблякъл се Илия пак в тия”.Два пъти да правиш едни и същи грешки в политиките. Два пъти да ги правиш с едни и същи кадри, два пъти народът да те сваля от власт и да смяташ, че третият път по същия начин ще има различен резултат е липса на всякаква прозорливост.Поради коренно различните ни идеи за развитието на България, поради всички тези отстъпления от предизборни ангажименти, подмяна на идентичност на цели партии в управляващото мнозинство, разрушаване на основни принципи за разделение и контрол на властите в парламентарната република, БСП за България е опозиция и алтернатива.Благодаря ви за отговорното към 1 милион българи решение, което Националният съвет взе на заседание на 31.03.2017г. да бъдем опозиция, да бъдем последователни, да не предаваме онези близо един милион българи, които ни определиха като алтернатива. Първите действия на парламентарната ни група, в изпълнение на решенията на Националния съвет, показват тази алтернатива. ГЕРБ и ОП и ние, като опозиция, внесохме първите си закони. Те – закон за концесиите, ние – закон за преизчисляване на всички пенсии. Те – закон за земеделски земи за удължаване срока на строителството по Черноморието, ние – промени в ГПК, които спират злоупотребите от частните съдебни изпълнители и защитават правата и имуществото на гражданите. Внесохме решение за комисия, която да отстрани проблемите с неизплатени заплати и осигуровки и нарушаване трудовите права на работещите. Ще внесем закона за храните в защита на българския производител, закона за възрастните хора, закона за държавните и общински предприятия, закон за младежта, социален пакет за компенсиране на енергийно слабите от увеличението на цените, промени в закона за образованието. Заявихме, че представляваме работещите, че ще защитим гражданите от монополите, че ще направим всичко по силите си да се увеличат доходите им и го правим. Нашите обещания стават реални действия за разлика от политическите ни опоненти, чиито предизборни ангажименти се оказаха красиви думи, забравени на другия ден след изборите. Предлагам ви да обсъдим внесеното от тях предложение за референдума, макар и да не е задължителен, той показва желание у мнозина сънародници за промяна. Ние, Националният съвет, имаме своя позиция и тя е:Решение на НС от 6.11.2016г. Подкрепя въвеждането на смесена избирателна система с мажоритарен избор. Предлага на държавните институции, научни и обществени организации, на специалисти, да се включат в обсъждането и разработването на проект за такава избирателна система. Трето, призовава политически сили за разумно отношение при промяната на избирателната и политически системи, за отговорно отношение към нашата държава. Четвърто, призовава българските граждани да разглеждат промяната на избирателната система като част от промяната на политическата система , като възмоножност за утвърждаване и разширяване на демокрацията. И пето – парламентарната група на „БСП лява България“ да внесе в НС декларация, основана на тази позиция и да потърси подкрепа от други парламентарни групи.Декларацията е внесена в НС, но не е приета. Предлагам да вземем решения да възложим на ИБ и на ПГ да изготвят и внесат в Националния съвет предложение за смесена мажоритарна пропорционална система.Що се отнася до задачите пред партията:– Изцяло работата досега беше подчинена на подготовката и провеждането на двата национални вота. Това до известна степен наруши работата на комисиите и съветите към НС, макар че съветите работеха по предизборната платформа. Сега работата им е да предложат експертни предложения и предложения за политики, които да се осъществяват чрез органите на партията и дейността на ПГ.– Считаме, че е необходимо да се активизира дейността на хоризонталните структури и те излязат със свои инициативи – МО, ветерани, жени – социалистки – да представят своя план за работа до края на годината.– Стартират срещи с областните съвети и общините – преминахме две тежки кампании. БСП е заявила, че ще бъде твърда опозиция на управляващите в НС и това трябва да се случва и по места. Ще направим анализ на поведението на представителите на БСП в местната власт като опозиция в местните парламенти.– Очакваме от всички по-горе посочени съвети, комисии, хоризонтални структури, да бъдат предложени общонационални инициативи, които да бъдат защитавани и реализирани от партията в следващ период.– Народните представители да организират приемни дни и заедно с общинските съветници да дават пресконференции по места за актуални проблеми и въпроси.– Срещи с неправителствени структури, които ни подкрепиха на изборите и обсъждане техните инициативи и разширяване на кръга с гражданския сектор.– Обучение на новите народни представители, новите общински председатели, съветници, кандидати за кметове и общински съветници.Основната ни задача е да сме активна, ясна и аргументирана опозиция. Последователни към хората, които ни подкрепиха и категорична алтернатива. Един милион българи са с нас. Вероятно и други разочаровани от предателството на патриотите и ГЕРБ ще потърсят друг избор. Да направим всичко по силите си с работата си да ги убедим, че ние сме този избор.", "date": "2017.05.14", "title": " Нинова: ГЕРБ внушиха, че ще отклоним България от европейския й път"}
{"url": "https://trud.bg/%d0%b1%d1%80%d0%b0%d0%bd%d1%88%d0%be%d0%b2%d0%b8-%d0%be%d1%80%d0%b3%d0%b0%d0%bd%d0%b8%d0%b7%d0%b0%d1%86%d0%b8%d0%b8-%d0%be%d1%82-21-%d0%b4%d1%8a%d1%80%d0%b6%d0%b0%d0%b2%d0%b8-%d1%81%d1%8a%d0%b7%d0%b4/", "text": "Съюз на овцевъдите в Европа учредяват представители на браншови организации от 21 европейски  държави. На кръгла маса за сектора във Велико Търново те стартираха организацията с меморандум за партньорство. Професионалното общоевропейско обединение се създава по инициатива на Националната асоциация за развъждане на млечни овце в България (НАРМОБ) в рамките на шестото издание на Националния събор на овцевъдите в България (12-14 май 2017 г.).Меморандумът за партньорство при създаването на съюза бе подкрепен от браншови организации от Австрия, България, Белгия Великобритания, Грузия, Гърция, Италия, Испания, Ирландия, Литва, Латвия  Молдова, Македония, Румъния, Словакия, Словения, Сърбия, Швеция,  Холандия. Официални писма за подкрепа на инициативата бяха получени от овцевъдни организации от Франция и Чехия, а гости на събитието бяха представители от Казахстан и Киргизстан.На кръглата маса във Във Велико Търново представителите на овцевъдните организации се обединиха около идеята, че ефективното взаимодействие и партньорство помежду им е възможно само чрез обща политика и действия. Като първа и основна стъпка в тази посока е създаването на  Съюз на овцевъдите в Европа. Организацията ще е първа по рода си в Европа и ще е на географски, а не на политически принцип – в нея ще членуват  професионални организации, без значение дали държавата е член на Европейския съюз (ЕС) или не.  Целта и ще е да отстоява професионалните интереси на овцевъдите в рамките на всяка държава и на целия континент, да ги представлява пред различните европейски структури и да спомогне за запазването и популяризирането на отрасъла. Един от приоритетите Съюз на овцевъдите в Европа ще е ефективно участие при разработването на новата общостопанска политика за програмния период след 2020 г. За  по-ефективна работа и улесняване на работата с институциите на Европейския съюз новата общоевропейска овцевъдна организация ще разкрие свое представителство в Брюксел.Следващата  работна среща на браншовите организации от Европа ще е през декември 2017 г. и на нея ще бъдат окончателно одобрени устава, структурата и изпълнителните органи на Съюза на овцевъдите в Европа.", "date": "2017.05.14", "title": " Браншови организации от 21 държави създават Съюз на овцевъдите в Европа"}
{"url": "https://trud.bg/%d0%bf%d1%83%d1%82%d0%b8%d0%bd-%d0%bf%d1%80%d0%b8%d0%b7%d0%be%d0%b2%d0%b0-%d0%b4%d0%b0-%d1%81%d0%b5-%d0%bf%d1%80%d0%b5%d0%be%d0%b4%d0%be%d0%bb%d0%b5%d0%b5-%d0%b2%d0%be%d0%b9%d0%bd%d1%81%d1%82%d0%b2/", "text": "Руският президент Владимир Путин се обяви за създаването на голямо евразийско партньорство при откриването на международния форум „Един пояс – един път“ в Пекин. Той призова за отказ от войнствената риторика, за да се преодолее застоят в глобалното развитие, предаде ТАСС.Путин приветства мащабната инициатива на Китай, насочена към формирането на транспортен, енергиен и търговски коридор между страните от Азия и Европа. Руският президент вижда уникален шанс да се създаде единно пространство за сътрудничество от Атлантика до Тихия океан, което да донесе на Евразия мир, стабилност и ново качество на живот. На форума в Пекин са представени над 100 държави и международни организации, общият брой на участниците надхвърля 1200 души.", "date": "2017.05.14", "title": " Путин призова да се преодолее войнствената реторика, защото пречи на глобалното развитие"}
{"url": "https://trud.bg/%d0%ba%d0%be%d0%bd%d1%81%d0%bf%d0%b8%d1%80%d0%b0%d1%82%d0%b8%d0%b2%d0%bd%d0%b8-%d1%82%d0%b5%d0%be%d1%80%d0%b8%d0%b8-%d0%be%d0%b1%d0%b2%d0%b8%d0%b2%d0%b0%d1%82-%d1%81%d0%b5%d0%ba%d1%80%d0%b5%d1%82/", "text": "На 7 май американският орбитален самолет Х-37В завърши своя двегодишен полет. Военновъздушните сили на САЩ публикуваха снимки и клипове от успешното кацане, но не дадоха повече никаква официална информация. Откакто съществува секретната военна програма Х-37В, са били изказвани много предположения какво върши тази минисовалка в космоса. Пентагонът обаче мълчи.Експерти и коментатори често са изказвали предположения, че в рамките на изпитанията на Х-37В американските военни разработват технологии за унищожаване на вражески спътници, респ. за стациониране на оръжейна техника на околоземна орбита.Други допускат, че орбиталният самолет шпионира – било различни обекти на земята и в Космоса, било конкретно китайската орбитална станция “Тянгун”.Някои дори твърдят, че Х-37В е част от процеса на превъоръжаване, който ще завърши с трета световна война – в Космоса. На това други специалисти опонират, че самолетът е твърде малък, а маневреността му не позволява да бъде използван за разрушаване например на вражески сателити.Каквито и конспиративни теории да се появят, от правителствената агенция за развитие на нови технологии за американската армия DARPA и нейните цивилни партньори по проекта, включително създателите на апарата от корпорацията “Боинг”, не дават никакви отговори. Най-многото да са уверявали, че с полетите на Х-37В се решават други задачи. Официално е потвърдено, че на орбиталния самолет се тества модификация на йонен двигател, който работи на основата на ефекта на Хол (възникването на напречно ориентирано електродвижещо напрежение при поставянето на проводник с протичащ по него постоянен ток в магнитно поле – б.р.). Това обяви компанията Aerojet Rocketdyne, която разработва двигателя.Йонните двигатели всъщност не са нещо ново. Първите прототипи са били създадени още преди около половин век. Принципно нови са електромагнитните двигатели EMDrive, които според предположенията на експертите биха могли да се тестват на Х-37В.През ноември м.г. НАСА публикува доклад за този тип двигател, което се превърна в сензация. До този момент се предполагаше, че такъв двигател не би могъл да работи. Американската космическа агенция обаче не потвърждава, че на орбиталния самолет се изпробва двигателят, който би предизвикал истинска революция в аеронавтиката.В началото програмата, която стартира още през 1999 г., е гражданска. По нея работят НАСА и “Боинг”. Една от целите е да се намери начин да бъдат ремонтирани спътници в орбита. През 2004 г. програмата минава под контрола на военните, съответно става секретна. С нея се заемат DARPA и ВВС на САЩ. Официалното наименование на програмата става Orbital Test Vehicle (“Орбитален експериментален апарат”).Изпитанията на Х-37В започват през 2006 г. Първият полет е осъществен през 2010 г. Продължава 224 дни. Вторият полет трае от март 2011 до юни 2012 г. – общо 469 дни. Третият стартира през декември 2012 и продължава 675 дни до октомври 2014 г. Сега приключи четвъртият полет – цели 718 дни.През 2017 г. е планиран нов, пети полет.", "date": "2017.05.14", "title": " Конспиративни теории  обвиват секретния американски самолет Х-37В"}
{"url": "https://trud.bg/%d0%ba%d1%80%d0%b8%d1%81%d1%82%d0%b8%d0%b0%d0%bd-%d0%ba%d0%be%d1%81%d1%82%d0%be%d0%b2-%d1%81%d0%b5-%d0%b7%d0%b0%d0%b2%d1%8a%d1%80%d0%bd%d0%b0-%d0%be%d1%82-%d0%ba%d0%b8%d0%b5%d0%b2-%d0%bc%d0%bd%d0%be/", "text": "Сега гледам напред, предстоят ни страхотни дела. Нямам търпение да записвам нови песни, искам нов клип, нов албум. Искам да работя пак. Това заяви пред  Кристиан Костов, който пристигна преди минути в България.Много се радвам да ви видя хора. Много ми е приятно, че така ме посрещате топло. Много се радвам да съм у дома, каза Кристиан Костов.По думите му, тазгодишната Евровизия е една малка революция, защото конкурсът отдавна не е бил толкова разнообразен.„Беше голяма революция. Ние победихме. Крис направи чудеса за България, за българската музика и за талантите на България“, допълни Йоана Левиева-Сойер, делегиран продуцент „Специални проекти“ в БНТ.", "date": "2017.05.14", "title": " Кристиан Костов, след като кацна от Киев: Сега гледам напред, предстоят ни страхотни дела"}
{"url": "https://trud.bg/%d1%84%d1%80%d0%b0%d0%bd%d1%81%d0%be%d0%b0-%d0%be%d0%bd%d0%b0%d0%bb%d0%b4-%d0%bd%d0%b0%d0%bf%d1%83%d1%81%d0%bd%d0%b0-%d0%b5%d0%bb%d0%b8%d1%81%d0%b5%d0%b9%d1%81%d0%ba%d0%b8%d1%8f-%d0%b4%d0%b2%d0%be/", "text": "Еманюел Макрон вече официално е президент на Франция – днес той пое властта от предшественика си Франсоа Оланд.Предаването на властта стана на официална церемония в Елисейския дворец.Така най-младият френски президент поема властта от най-непопулярния президент на Петата република.Заради протокола Макрон беше сам, съпругата му го чакаше сред официалните лица. Причината е, че Оланд няма официален брак и Франция нямаше първа дама. Тази роля сега ще поеме от г-жа Макрон.Досегашният и новоизбраният президент се отделиха за среща на четири очи. После Оланд напусна двореца.", "date": "2017.05.14", "title": " Еманюел Макрон встъпи в длъжност като президент на Франция"}
{"url": "https://trud.bg/%d0%ba%d1%80%d0%b8%d1%81%d1%82%d0%b8%d0%b0%d0%bd-%d0%ba%d0%be%d1%81%d1%82%d0%be%d0%b2-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%bc%d0%be%d0%b6%d0%b5-%d0%b4%d0%b0-%d1%81%d0%bf%d0%b5%d1%87/", "text": "Много ми е приятно, че Европа обича от сърце България, каза Кристиан Костов пред БНТ.Всички искаха да дойдат в София и ми казваха: „Хайде, София 2018”.Искам светът да чуе за мен и за България, може би защото сме малка държава, но сега всички знаят, че България може да спечели не само Евровизия, когато се обединим ставаме непобедими. ", "date": "2017.05.14", "title": " Кристиан Костов: България може да спечели не само Евровизия, когато се обединим, ставаме непобедими"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80%d1%8a%d1%82-%d0%bd%d0%b0-%d0%ba%d1%83%d0%bb%d1%82%d1%83%d1%80%d0%b0%d1%82%d0%b0-%d0%bf%d0%be%d0%b7%d0%b4%d1%80%d0%b0%d0%b2%d0%b8-%d0%ba%d1%80%d0%b8/", "text": "Министърът на културата Боил Банов поздрави българския представител на „Евровизия” Кристиан Костов и неговия екип по повод блестящото им представяне на международния песенен конкурс.Министър Банов отправи към тях следните думи:„Уважаеми господин Костов, скъпи Кристиан, сърдечно Ви поздравявам за уникалния начин, по който Вие и Вашия екип представихте страната ни на конкурса „Евровизия”. Признателен съм Ви за това, че избрахте да бъдете талантливото младо лице на България пред света и така я доближихте до световната музикална сцена. Вие постигнахте изключителен успех, накарахте да ни да се вълнуваме като деца, накарахте ни да се гордеем!Снощи доказахте на всички, че силата на дарбата на българските артисти се проявава независимо от това в коя точка на света създават или изпълняват своите произведения.Желая Ви здраве и още много успехи. Вие показахте на връстниците си, че ако човек гледа на мечтите си като на планове, по които трябва да се работи здраво, няма пречка пред тяхното сбъдване, дори и с 39 градуса температура! Вие показахте хъс и желание да бъдете първи, а това действа много зареждащо, смятам, че така успяхте да мотивирате много българи да работят сериозно. Само напред и нагоре!”", "date": "2017.05.14", "title": " Министърът на културата поздрави Кристиан Костов за блестящото представяне на „Евровизия“"}
{"url": "https://trud.bg/%d0%bc%d0%b0%d0%bb%d1%8a%d0%ba-%d0%b4%d0%b6%d0%b0%d0%ba%d0%bf%d0%be%d1%82-%d1%83%d0%b4%d0%b0%d1%80%d0%b8%d0%bb%d0%b8-%d1%82%d0%b5%d0%bb%d0%b5%d1%84%d0%be%d0%bd%d0%bd%d0%b8%d1%82%d0%b5-%d0%b8%d0%b7/", "text": "Малък джакпот удариха в Търговище телефонните измамници, прибирайки 20 000 лв. от една жена, а от друга взели 200 грама златни накити и пари.Двете телефонни измами са станали в петък в град Търговище. Отново е приложена находчивата схема с молба за помощ от органите на реда, които уж провеждали операция за задържане на телефонни измамници. Хванатите на телефона възрастни жени ловко били преметнати, че трябва да помогнат с пари и злато. След задържането на престъпниците всичко щяло да им бъде върнато с голяма благодарност от полицаите.Така 77-годишна услужила с 20 000 лв., които може и да са били повече, но жената много бързала и дала всички пачки, събрани в дома й. Друга 75-годишна жителка на града пък предала 2800 лв. и камарка златни накити с ценни камъчета. Златото било над 200 грама. И двете жертви научили часове по-късно от близки, че всъщност са въвлечени в схема на телефонни измамници.Полицията в Търговище не изключва в него ден да е имало и други потърпевши, които обаче още не са се усетили. Имало случаи и пет дни по-късно измамени да подават жалби.Към момента това е най-успешният удар на телефонната мафия в Търговище. Според криминалисти щетите от двете измами може да са и около 40 000 лв., тъй като едната жена май дала повече от 20 000 лв., пък златото на другата можело да се окаже на по-висока стойност.В събота пък в Исперих, Разградско, била измамена и 67-годишна жена. И тя дала наличните пари у дома. Събрала в торбичка 510 лв., 250 евро и 2 златни гривни. Закачила торбата на входната врата и зачакала резултата от успешното залавяне на измамниците. В нейния случай щетите са за над 2200 лв.", "date": "2017.05.14", "title": " Малък джакпот ударили телефонните измамници в Търговище"}
{"url": "https://trud.bg/%d0%b2%d0%b5%d0%bb%d0%b8%d0%ba%d0%be-%d1%82%d1%8a%d1%80%d0%bd%d0%be%d0%b2%d0%be-%d1%81%d1%82%d0%b0%d0%bd%d0%b0-%d0%bc%d0%b5%d0%b6%d0%b4%d1%83%d0%bd%d0%b0%d1%80%d0%be%d0%b4%d0%bd%d0%b0-%d1%84%d0%be/", "text": "До 20 май Велико Търново е международна фолклорна столица. В старопрестолния град бе открито XXI издание на Старопланински събор „Балканфолк”. 4000 изпълнители ще се представят на сцената на Летния театър в парк „Марно поле”.200 фолклорни състави и индивидуални изпълнители от всички етнографски области в България ще представят многообразието на българската народна музика и народни танци. Колективи от Индонезия, Украйна, Турция, Молдова, Беларус, Казахстан, Испания, Македония, Индия, Иран и Унгария също ще вземат участие в Световната купа по фолклор – събитие, което традиционно се провежда в рамките на събора. Съпътстваща проява е и VIII Национален шампионат по фолклор „Еврофолк”.Участниците и гостите бяха приветствани от директора на общинската дирекция „Култура, туризъм и международни дейности” Нелина Църова, която ги поздрави от името на кмета на Велико Търново Даниел Панов. Приветствие отправи и Калоян Николов – президент на Европейската асоциация на фолклорните фестивали. Подчертана бе голямата роля, която големият културен форум има за устойчивия интерес на поколенията към фолклора, за запазването на нематериалното наследство и осигуряването на приемственост в традициите.Фестивалът и съпътстващите събития са част от музикалните празници „Евро фолк”, които се провеждат под егидата на Европейската асоциация на фолклорните фестивали и с подкрепата на Община Велико Търново. ", "date": "2017.05.14", "title": " Велико Търново стана международна фолклорна столица"}
{"url": "https://trud.bg/%d0%b6%d0%b5%d0%bd%d0%b0-%d0%bf%d0%be%d1%81%d1%82%d1%80%d0%b0%d0%b4%d0%b0-%d0%bf%d1%80%d0%b8-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d0%bc%d0%b5%d0%b6%d0%b4%d1%83-%d1%82%d0%b8/", "text": "Жена е пострадала при катастрофа между ТИР и лек автомобил в района на разклона за Катунци на автомагистрала „Струма”, в посока Кулата. Това съобщават от Областното пътно управление – Благоевград.Инцидентът е възникнал около 12.00 часа. Пострадалата е със счупена ръка.Временно движението в района на катастрофата се извършва в изпреварващата лента. Товарните превозни средства изчакват на място.", "date": "2017.05.14", "title": " Жена пострада при катастрофа между ТИР и лека кола на магистрала „Струма“"}
{"url": "https://trud.bg/%d0%b4%d1%80%d0%b0%d0%b3%d0%b8%d0%b6%d0%b5%d0%b2%d0%be-%d0%b4%d0%be%d0%bc%d0%b0%d0%ba%d0%b8%d0%bd%d1%81%d1%82%d0%b2%d0%b0-%d0%b7%d0%b0-%d0%be%d1%81%d0%bc%d0%b8-%d0%bf%d1%8a%d1%82-%d0%be%d0%b1%d1%89/", "text": "За осми пореден път читалище „Развитие-1894” в лясковското село Драгижево бе домакин на Общински преглед на песенното самодейно изкуство. Форумът се организира от Община Лясковец и местното читалище и винаги се провежда през месец май, когато е и празникът на селото. Концертът се състоя в читалищния салон и неговото начало даде с изпълненията си драгижевската Група за обработен фолклор „Детелина” при пенсионерски клуб „Вяра” и местното читалище „Развитие-1894” с художествен ръководител Цветанка Христова. Председателят на културната светиня Мария Петрова откри празника и приветства с „Добре дошли” гостите на фестивала, а кметът на Общината д-р Гецова и на селото Цоньо Трънков при откриването поздравиха самодейците.Тази година в прегледа всички участващи певчески формации бяха оценявани от тричленно професионално жури. Досега песенния фест нямаше конкурсен характер, но изпълнителите бяха наблюдавани от доц. Митко Димитров – преподавател във ВТУ „Св. Св. Кирил и Методий”, специалност Педагогика на обучението по музика. Именно той тази година бе поканен за председател на журито, подкрепен от мнението на Галина Иванова – диригент на хора при Детско-юношески фолклорен ансамбъл „Българче” и Мария Петрова – музикален педагог и председател на НЧ „Развитие-1894”с. Драгижево.Осмият общински преглед на песенното самодейно изкуство даде възможност за изява на всички певчески фолклорни формации на територията на Община Лясковец, които комисията оцени в две категории – „Певчески състави за обработен фолклор” и „Камерни формации”.В богатата концертна програма бяха включени, както певчески колективи, така и индивидуални изпълнители. Малки и големи певци огласяха драгижевската сцена в продължение на часове. На сцена се изявиха над 120 изпълнители от различните състави, действащи към читалищата и пенсионерските клубове в лясковска община – от Лясковец, от Джулюница, Мерданя, Козаревец, Добри дял и домакините от Драгижево. Гост-изпълнител на празника беше Младежка самодейна танцова група „Добридялски мераклии”.Основна цел на Общинския песенен преглед е да се съхрани и популяризира местната художествено-творческа самодейност. Предвидени според новия регламент бяха три поощрителни награди – те са за добридялската фолклорна група „Пъстра китка”, за „Росна китка” от лясковския пенсионерски клуб „Мазневска чешмичка” и за най-младия състав от лясковското читалище – Детска група за народно пеене „Сорина”. Награда за най-атрактивно изпълнение получиха козаревските певици, най-млад участник беше 6-годишната Даяна Ахмедова от Драгижево, а най-възрастен участник за поредна година е 86-годишната Пенка Ненова, която е и солистка на добридялската група. Присъдени бяха и Специални награди на кметовете на Община Лясковец и Кметство Драгижево.Наградата на д-р Гецова отиде заслужено при Женски народен хор при читалище „Развитие-1902” село Мерданя, с художествен ръководител Красимира Колева. Кметът Трънков даде приза на кметство Драгижево на Група за народни песни „Авлига” при козаревското читалище „Земеделец-1899” и местния клуб „Здравец”. Освен наградата на кмета на Общината, първо място в категория „Певчески състави за обработен фолклор” бе дадена най-добре представилите се в прегледа певици от мерданския Женски народен хор. Втори са домакините от драгижевската група „Детелина”, а трети – джулюнския състав „Ален божур”. В раздел „Камерни формации” – най-високия приз журито отсъди да вземе Пенка Ненова, втора награда получиха Детската фолклорна група от драгижевското читалище, а трети са певиците от мерданския клуб на пенсионера и инвалида „Надежда”. Всички участници получиха грамоти, а победителите статуетки, плакети и дипломи.", "date": "2017.05.14", "title": " Драгижево домакинства за осми път Общинския празник на песенното самодейно изкуство"}
{"url": "https://trud.bg/%d0%b4%d0%b0-%d0%bf%d0%be%d1%81%d1%82%d1%80%d0%be%d0%b8%d1%88-%d1%83%d1%87%d0%b8%d0%bb%d0%b8%d1%89%d0%b5-%d0%bd%d0%b0-%d0%b3%d0%be%d0%bb%d0%b0-%d0%bf%d0%be%d0%bb%d1%8f%d0%bd%d0%b0/", "text": "Как се строи училище на гола поляна във време, когато държавата закрива училища с традиции…Отговорът е в село Мийковци, близо до Елена. Казва се “Чили Вили”, което в свободен превод означава Виолета Чушкова. Лесно се помни, а и децата го харесват. Така обяснява как е дала име на поредното свое училище за деца именитата преводачка от английски Вили Чушкова. Макар да казва, че хич не й е било работа да строи училища, повече от 20 години прави само това.Вили Чушкова е родена преди повече от 70 години в Лом и казва, че това е най-важното. Оттам били още проф. Чирков и Стилиян Петров. Покорителят на Антрактида, проф. Христо Пимпирев също имал корен от този край. Майка му е от Вълчедръм. Затова един от върховете на Антарктида са казва Луи Айер, а друг – Лом.Завършила английската езикова гимназия. Така изпълнява волята на именития си баща Любен Чушков, спортист и учител, ревностен последовател на Луи Айер.Друг преподавател от именития род Чушкови е бил първият учител по рисуване на Жул Паскин.Пет години водила емисиите на английски език в радио Варна, след като cпeчeлила кoнкypc, в кoйтo yчacтвaли пeтимa нейни пpeпoдaвaтeли oт yнивepcитeтa в Сoфия. После започнала дa paбoти кaтo пpeвoдaч. В началото имала щастието да срещне великолепната преводачка Жeни Бoжилoвa, cъпpyгaтa нa Никoлaй Хaйтoв. “Tя ми дaдe двa мнoгo тpyдни paзкaзa, cпpaвих ce. Кaтo ги видя, ми ce oбaди и ми кaзa мнoгo нacъpчитeлни нeщa. Дoбpe, чe бeшe зaтвopeн пpoзopeцът, зaщoтo щях дa излeтя”, още се вълнува Чушкова. Тpи гoдини работи кaтo peдaктop.Жаждата за приключения я качва да работи на пътнически кораб, а после я отвежда за 4 години да превежда в голяма болница в град Себа, Либия. Като се върнала, купила първата си къща в село Ганев дол в Еленския Балкан и захванала пак преводачеството. “1990 година, като видях кой преподава английски, ме хвана срам”, казва Вили. Тогава прави първото свое училища в музея в Елена. Сега в балканското градче има повече от 30 млади хора, завършили английска филология. В общинската администрация поне 20 служители имат прекрасен английски. Елена е единственият български град, в който има излишък от учители по английски език.Видяла, че няма какво да прави повече в Елена, Вили Чушкова тръгва по други градове да прави училища – Свиленград, Исперих. Казва, че в Исперих децата не знаят добре нито български, нито турски, та решила на хубав английски да ги научи. А и кметът, бивш учител, осигурил всички условия само и само след време градът да има хора за пред света. Лятното езиково училищеМалко преди началото на лятото Вили Чушкова кипи от енергия и планове в очакване на своите ученици.От далече прилича на манастир, така се е сгушило в планината на 16 километра от Елена току до табелата на село Мийковци, лятното езиково училище “Чили Вили”. Първата копка на градежа е на 1 октомври 2006 година. След 9 месеца е откриването.Започва с 20-те хиляди лева собствени спестявания. Помагат приятели, съмишленици. Проектът е подарък от младата варненска архитектка Доня Донева, дъщеря на преводачката Гергана Калчева.Училището е разположено върху 2500 кв. метра разгърната площ. Само спалните са 20. Има класни стаи, библиотека, физкултурен салон, дискотека, кухня със стол.Приятели от Исперих си ипотекират къщата и дават 100 хиляди лева за основите. Други помагат с по 5000, 2000, 500 лева. Събират се 200 хиляди. Първоначалните разчети сочат, че за училището ще трябват 400 хиляди лева и Вили тегли кредит. Но само пречиствателната станция струва 40 хиляди лева. Окончателните сметки показват, че сумата клони към 1 милион лева. За да осигури недостига, Вили е ипотекирала всичко, което притежава. Дори новото училище.“Свети Петре, не ме викай, защото душата ми принадлежи на банките”, през смях обобщава разходите преводачката. Чака с нетърпение юни, когато ще плати последната вноска по най-тежкия си кредит – 400 хиляди при 12,5% лихва.", "date": "2017.05.14", "title": " Да построиш училище на гола поляна"}
{"url": "https://trud.bg/200-%d1%87%d0%b0%d1%81%d0%b0-%d1%82%d1%80%d1%83%d0%b4-%d0%b7%d0%b0-%d0%be%d0%b1%d1%89%d0%b5%d1%81%d1%82%d0%b2%d0%be%d1%82%d0%be-%d1%89%d0%b5-%d0%bf%d0%be%d0%bb%d0%b0%d0%b3%d0%b0-%d1%83%d1%87%d0%b5/", "text": "Младежът дължи и над 5500 лв. на измамена и за такси200 часа безвъзмезден труд в полза на обществото ще полага ученик от Търговище, опитал да заработи пари като куриер на телефонни измамници. Момчето е признато за виновно за съучастие, като помагач, на неизвестни измамници.Двете престъпления, за които застана пред Районния съд в Търговище, са извършени в началото на октомври миналата година. Тогава непълнолетният Х.Д. бил пратен на адресите на Р.С., от която взел 4525 лв. и при М.С., която пък дала 5133 лв.Втората измамена била конструирана като граждански ищец по време на делото срещу младежа и той трябва да й възстанови взетата сума. Трябва да плати и близо 370 лв. такси и разноски по случая. Така вместо да заработи пари, ученикът се оказал длъжник.С цел превъзпитание той трябва да полага безвъзмезден труд за обществото. Ще се разписва 17 месеца в пробацията, където ще има срещи и беседи с техен служител.", "date": "2017.05.14", "title": " 200 часа труд за обществото ще полага ученик, ползван за куриер от измамници"}
{"url": "https://trud.bg/%d1%80%d0%b5%d1%84%d0%b5%d1%80%d0%b5%d0%bd%d0%b4%d1%83%d0%bc-%d1%80%d0%b5%d1%88%d0%b0%d0%b2%d0%b0-%d1%81%d1%8a%d0%b4%d0%b1%d0%b0%d1%82%d0%b0-%d0%bd%d0%b0-%d0%bf%d1%80%d0%be%d0%b2%d0%b0%d0%b4%d0%b8/", "text": "Неделен референдум с два въпроса от местно значение призова към урните жителите на Провадия и 24 селища в общината. Избирателите трябваше да гласуват дали да се възстановят уникалните Солни минерални бани в града и хирургическото и родилното отделения в местната болница „Царица Йоана“.Допитването организира инициативен комитет, който успя в най-лютата зима да събере нужните подписи, а после с решение на общинския съвет бяха отпуснати и 25 000 лв. за провеждането му в 44 секции. „Възстановяването на баните ще даде шанс за развитие на малкия и среден бизнес и за намаляване на високата безработица и обезлюдяването“, обясни пред „Труд“ председателят на инициативния комитет инж. Кадрия Мехмед. Според нея положителният вот на хората би дал коз в ръцете на общината да търси финансиране чрез европроекти за строеж на нов комплекс, който да се захранва от открития преди 100 г. минерален извор.Качествата на водата му са по-добри от тези в прочутия чешки курорт Карлови Вари, който е единственият европейски аналог на провадийските Солни минерални бани. Построената им през 1962 г. база от 13 г. е приватизирана и тъне в разруха. Преди това в комплекса годишно са се лекували по над 6000 души, правени са около 150 000 процедури, а собственици на къщи са печелели от квартирен туризъм. През 2004 г. общината продава сградата на фирма, която загърбва ангажимента си да развива балнеология, затваря комплекса и залага зданието, за да тегли кредит от банка. Не го погасява и баните остават в банката, която през 2010 г. ги препродава на друго дружество.Целебният извор обаче е държавен и е в списъка на минералното богатство с национално значение. Затова инициаторите на референдума считат, че има шанс общината да вдигне нов балнеокомплекс до градския басейн или на друг близък терен от 32 дка. Според инж. Мехмед важна е и темата за закритите отделения в болницата, защото от 7 г. често бременни от най-отдалечените села се налага да раждат в линейките на път за Варна. Именно в тези селища активността на избирателите бе най-висока и надминаваше 30% в обедните часове. В цялата община обаче до урните бяха отишли под 10 на сто от общо 18 905 имащи право на глас. От ОИК обещаха да съобщят конкретни данни след 15,30 ч.", "date": "2017.05.14", "title": " Референдум решава съдбата на провадийските Карлови Вари"}
{"url": "https://trud.bg/%d0%ba%d0%b0%d0%b7%d1%83%d1%81-%d0%be%d1%82-%d1%85%d0%b0%d1%80%d0%b2%d0%b0%d1%80%d0%b4%d1%81%d0%ba%d0%b8%d1%8f-%d1%83%d0%bd%d0%b8%d0%b2%d0%b5%d1%80%d1%81%d0%b8%d1%82%d0%b5%d1%82-%d0%bd%d0%be%d1%81/", "text": "Млади бизнес таланти от Националната търговско-банкова гимназия (НТБГ) в София се прославиха в САЩ, донасяйки злато за България.За 12-а година поред български ученици взеха участие в младежката бизнес среща на върха от календара на световната мрежа на тренировъчните ПЕН Интернешънъл.26 ученици от 9-и и 10-и клас на гимназията се изправиха в различни състезателни дисциплини срещу конкуренция от целия свят. Събитието се проведе в Ню Йорк в началото на април в сградата на Microsoft на Пето Авеню. “Атмосферата е много интересна, защото не всеки ден може да влезеш в подобна сграда”, коментираха учениците пред “Труд”. Участието им е на доброволни начала.В състезанието българските участници са разпределени в различни отбори, в някои дисциплини само от българи, в други смесени – от един българин и чужденци.През първия ден четири представителни български отбора вземат участие и се класират за финалите на две нови състезания на младежката среща: “Управление на човешките ресурси – HR” и “Маркетинг стратегии – Marketing Challenge”, за което децата ни са удостоени с грамоти.Има състезания за най-добър продавач (на щанд, където тайно комисии разглеждат и оценяват уменията) и най-добро представяне на продуктите. Другите две състезания са за каталог, където получават поощрение за свършената работа, а втората дисциплина е за сайт – те спечелиха второ място.В събитието участват 220 учебно-тренировъчни фирми от четири континента и 10 държави – Австрия, Белгия, Бермудите, Бразилия, България, Германия, Индонезия, Румъния, САЩ и Южна Корея. НТБГ се представи с две тренировъчни фирми: “Бест фуудс джуниър” и “Стевия лукс джуниър” с ръководители Бойка Генкова и Маргарита Коцева. (Двете фирми спонсорират учениците, освен това са и техни ментори, учещи ги на занаят, а в САЩ българчетата ги представляват като собствени).Никола Белев и Калоян Райчев получават специално отличие на маркетинг състезанието. В него двете български фирми излъчват двама души, които подготвят маркетингов план на фирмата и запознават комисията с него. Представят основната си маркетингова стратегия, като предварително получават основни точки, които да следят при изработването на плана си. Калоян е от “Стевия лукс джуниър”, главната им идея е “сладкото и здравословно” хранене. Целят да възпитат здравословен хранителен прием у децата, още в ранна възраст, както и да подтикнат възрастните да се хранят здравословно. Продуктите им са напълно безвредни, не съдържат захар и помагат на хора с диабет и болести, свързани с кръвната захар, сърцето и напълняването.Специалното отличие е за десет отбора, всички от американски училища, както и за единствената българска фирма.Състезателите имат от 5 до 7 минути за устна презентация на маркетинговите планове и действия на фирмата. След това отговарят на въпроси от журито, които също са доброволци, хора от бизнеса и университетски преподаватели.Състезават се и в дисциплината “Управление на човешките ресурси – HR”, финалисти са измежду 10 отбора, елиминирали над 100 фирми от предните кръгове. В отбор от двама души презентират информация за HR операциите на компанията, която представляват. Описват работната обстановка, информират съдиите за политиките и практиките, като те трябва да са съотнесени с наръчника на служителя, корпоративните комуникации, оценките на служители.На втория ден за десети пореден път представителният отбор на НТБГ с ръководител Радостина Шишкова участва в световното бизнес състезание за решаване на казус на Харвардския университет – Global Business Challenge. Конкуренция са 400 участници от десет държави, разпределени в 60 отбора. Българчетата се представят отлично в трите кръга на състезателния ден с четирима финалисти Никола Белев, Калоян Райчев, Андрей Чорбанов и заслужено завоюван златен медал от Александра Деликостова. В “Предизвикателството” българските ученици участват в групи от 7-8 души, като в нито една група няма по двама български представители. За 2 часа трябва да подготвят презентация на казус, която представят пред комисия. Две седмици преди състезанието в САЩ е зададен казусът от университетски преподаватели в Харвард – задачата е Chobani (“Чобани” – гръцки йогурт, продаван в Америка от турчин). Състезателите се подготвят още в България, като се запознават с историята на “Чобани”, а на място отговарят на практически въпроси като “Ако фирмата е в лошо състояние, какво биха направили?”, изтъкват грешките, поради които фирмата е в това положение, и предлагат решения за излизане от кризата.Журито в състезанието наблюдава колко добре работи отборът като екип. Освен презентацията следи облекло, поведение и екипна работа. Сделки за милиони долариВ трите дни на международното изложение българските участници от отборите на НТБГ сключиха стотици сделки за милиони долари в условията на жестока конкуренция. Освен че целта е сключване на сделка, се оценяват качествата за най-добър продавач, уменията да общуваш и предлагаш. В тази дисциплина участват Добромира Добрева, Христо Господинов, Калоян Райчев и Йоан Станоев. Тяхното достойно представяне и професионализъм беше заслужено оценено и възнаградено със златно отличие на международния панаир за учебно-тренировъчната фирма “Бест фуудс джуниър” за най-добър търговец с ръководител Бойка Генкова и за най-добър щанд на учебно-тренировъчната фирма “Стевия лукс джуниър” с ръководител Маргарита Коцева.", "date": "2017.05.14", "title": " Казус от Харвардския университет носи злато за България"}
{"url": "https://trud.bg/%d0%b1%d1%81%d0%bf-%d1%86%d0%b8%d0%bd%d0%b8%d0%b7%d1%8a%d0%bc-%d0%b5-%d1%82%d0%b2%d1%8a%d1%80%d0%b4%d0%b5%d0%bd%d0%b8%d0%b5%d1%82%d0%be-%d0%bd%d0%b0-%d0%b3%d0%b5%d1%80%d0%b4%d0%b6%d0%b8%d0%ba%d0%be/", "text": "„Изявлението на премиера Герджиков, направено в края на мандата, че ГЕРБ са спечелили в резултат на осигурените от правителството честни избори, е цинизъм“. Това се казва в политическа оценка на БСП за работата на служебното правителство, съобщават от пресцентъра на партията. Според нея политическият профил на служебния премиер, както и присъствието на ярки фигури от десницата, зам.-министри от кабинета на Борисов- са придали на служебното правителство ясна дясноцентристка насоченост. „От самото му създаване стана ясно, че правителството не е в състояние да коригира тежките демократични дефицити, очертали се през последните няколко избора, както и да обезвреди изборните механизми на управляващата втори мандат десница“, се казва още в документа.От БСП припомнят, че веднага след започването на работа на кабинета- е била поставена задача на министрите за проверка на дейността на предходното правителство и публично огласяване на резултатите, които са били повърхностни и формални. „Проверките на служебното правителство дадоха възможност на бившите министри от кабинета на премиера да се включат активно в предизборната кампания“, подчертават от партията. Според левицата по-съществените проверки са били направени в министерствата, ръководени от „реформаторите“, като те са били последвани от действия на Прокуратурата. Така вината и пропуските за управлението на кабинета на Борисов е било стоварено върху разпадащия се и без друго Реформаторски блок.„Големите провали на правителството на ГЕРБ, а така също и политики в отделните сектори с висок корупционен риск, каквито бяха: обезпечената с бюджетен ресурс програма за саниране на жилища, въвеждането на пръстови отпечатъци в здравеопазването, действията на МВрН за смяната на кандидатурата ни за генерален секретар на ООН, състоянието на енергетиката, нивото на външната задлъжнялост на държавата- останаха без необходимото внимание в доклада за наследството на кабинета на ГЕРБ“, уточняват от партията.От БСП подчертават и някои от основните действия на служебното правителство – преодоляха се сериозните забавяния в подготовката на Българското председателство на ЕС 2018г, отмени се Постановление 208 и концесията на летище „София“ ", "date": "2017.05.14", "title": " БСП: Цинизъм е твърдението на Герджиков, че ГЕРБ са спечелили в резултат на осигурените от правителството честни избори"}
{"url": "https://trud.bg/%d0%b5%d0%bc%d0%b0%d0%bd%d1%8e%d0%b5%d0%bb-%d0%bc%d0%b0%d0%ba%d1%80%d0%be%d0%bd-%d1%81%d0%b2%d0%b5%d1%82%d1%8a%d1%82-%d0%b8-%d0%b5%d0%b2%d1%80%d0%be%d0%bf%d0%b0-%d0%b8%d0%bc%d0%b0%d1%82-%d0%bd%d1%83/", "text": "Светът и Европа има нужда от Франция, която носи гласа на свободата и солидарността. Това заяви новият президент на Франция Еманюел Макрон в речта си при Той благодари на французите за поверената отговорност. „От десетилетия насам Франция се съмнява в себе си, в това, което е направила. Моят мандат ще бъде да върна доверието на французите в самите тях, което беше отслабено. Това е бавна и взискателна работа. Трябва да убедя французите, че нашата страна, която е в тежко положение, носи всички ресурси да бъде сред първите нации“, заяви Макрон.", "date": "2017.05.14", "title": " Еманюел Макрон: Светът и Европа имат нужда от силна Франция"}
{"url": "https://trud.bg/%d0%b1%d1%81%d0%bf-%d1%81%d1%8a%d0%b7%d0%b4%d0%b0%d0%b2%d0%b0-%d1%84%d0%be%d0%bd%d0%b4-%d0%b7%d0%b0-%d0%bf%d0%be%d0%bb%d0%b8%d1%82%d0%b8%d1%87%d0%b5%d1%81%d0%ba%d0%b8-%d0%b8%d0%bd%d0%b8%d1%86%d0%b8/", "text": "Националният съвет на БСП прие бюджета на партията до края на годината. За първи път в БСП се създава Фонд за политически инициативи.„Целта е да стимулираме активност, иновативност в местните структури. Те да поемат инициативата с интересни предложения, важни на местно ниво и да получат финансиране от централата за тяхната реализация“, представи идеята лидерът на партията Корнелия Нинова, съобщиха от „Позитано“ 20. Осем пъти се увеличава сумата за образование на младите кадри, с акцент професионалната им и партийна подготовка за местна, законодателна и изпълнителна власт.Миналата година, по искане на председателя на БСП, бяха увеличени двойно средствата за структурите по места. Сега отново бе гласувано тяхното увеличение, като по този начин се цели по-доброто им функциониране. „Организациите ни са най-важни, те са близко до хората и трябва да подпомогнем тяхната дейност“, аргументира се Нинова. Парламентарната група ще дари повече средства в сравнение с миналата година, които се използват за подпомагане на благотворителни инициативи, както и на крайно нуждаещи се.", "date": "2017.05.14", "title": " БСП създава Фонд за политически инициативи"}
{"url": "https://trud.bg/%d0%ba%d1%80%d0%b0%d0%b9-%d0%bd%d0%b0-%d1%81%d1%82%d1%80%d0%be%d0%b5%d0%b6%d0%b8%d1%82%d0%b5-%d0%b2-%d0%bf%d0%b5%d1%82-%d0%ba%d1%83%d1%80%d0%be%d1%80%d1%82%d0%bd%d0%b8-%d0%b7%d0%be%d0%bd%d0%b8-%d0%ba/", "text": "Заповед за забрана на строежите в пет курортни зони край града издаде кметът на Варна Иван Портних. От 15 май до 1 октомври трябва да се прекратят всички видове градежи и монтажни работи в комплексите Златни пясъци, Св. Св. Константин и Елена, Чайка и местностите „Прибой“ и „Манастирски рид“.Бетоновози и камиони със строителни материали там ще се допускат само за неотложни аварийно-ремонтни дейности, съгласно чл. 15 от Закона за устройство на черноморското крайбрежие, гласи заповедта. Според нея до края на неделния ден недостроените сгради в курортите трябваше да бъдат оградени, обезопасени, прилежащите тротоари и пътни настилки – почистени и възстановени, а зелените площи – обработени. От понеделник тръгват проверки за изпълнението на заповедта, като нарушителите ще търпят санкции от 1000 до 10 000 лв., ако са физически лица. За фирмите глобите са от 10 000 до 50 000 лв., уточниха от общината.", "date": "2017.05.14", "title": " Край на строежите в пет курортни зони край Варна до 1 октомври\t\t\t"}
{"url": "https://trud.bg/%d0%bf%d1%80%d0%b0%d0%b2%d1%8f%d1%82-%d0%bf%d0%bb%d0%b0%d0%b2%d0%b0%d1%89%d0%b0-%d1%81%d1%86%d0%b5%d0%bd%d0%b0-%d0%b2-%d0%b5%d0%b7%d0%b5%d1%80%d0%be-%d1%81%d1%80%d0%b5%d0%b4-%d0%bc%d0%be%d0%bd%d1%82/", "text": "Двата от парковете  в Монтана – Градската градина и „Монтанензиум”, ще бъдат реконструирани със средства от европейските фондове и държавния бюджет. Вече са разработени и проектите за модернизация на зелените площи. Според едно предложенията в парка „Монтанезиум” ще бъде монтиран понтон  с плаваща сцена. На платформата сред водите ще се провеждат концерти и ще се изнасят театрални постановки.Водната кула в езерото пък ще бъде покрита с графити и осветена. Проектът предвижда още в парка край езерото да има 170 нови пейки, а по алеите да светят енергоспестяващи лампи. Заложено е  изграждане и на нови детски площадки и засаждане на още цветя, декоративни храсти и дървета. Нова визия ще има и най-старият парк на Монтана – Градската градина, която е построена през 30-те години на миналия век.В реконструкцията на двата парка ще бъдат инвестирани над 2 млн. лева от оперативната програма “Региони в растеж”. Модернизацията на централните зелените площи в Монтана е  част от мащабна програма за реконструкция на  четири парка и един булевард в областния град. Строителните дейности са на обща стойност 6 289 516 лева. “Ще променим много центъра на Монтана, а зелената й система ще бъде не само осъвременена, но и разширена”, заяви кметът Златко Живков. Петте обекта трябва да бъдат завършени до края на 2018 година, а двата централните парка ще са готови до есента. ", "date": "2017.05.14", "title": " Правят плаваща сцена в езеро сред Монтана"}
{"url": "https://trud.bg/%d1%80%d1%83%d1%81%d0%ba%d0%be%d1%82%d0%be-%d0%bf%d0%be%d1%81%d0%be%d0%bb%d1%81%d1%82%d0%b2%d0%be-%d1%83-%d0%bd%d0%b0%d1%81-%d0%ba%d1%80%d0%b8%d1%81%d1%82%d0%b8%d0%b0%d0%bd-%d0%ba%d0%be%d1%81%d1%82/", "text": "Кристиан Костов не веднъж е заявявал, че за израстването на своя талант е задължен на Русия. Това заявяват от посолството на Русия у нас в поздравление по повод представянето на Кристиан, който спечели второ място на „Евровизия 2017“ в петък вечерта в Киев.„Поздравяваме Кристиан Костов, който донесе на България почетното второ място на международния конкурс „Евровизия 2017“, написаха в профила си във Фейсбук от дипломатическата мисия.От посолството информират още, че Кристиан Костов живее в Москва, част е от състава на детската музикална група „Непоседы“ и е участвал в руското музикално шоу „Гласът“. „Той не веднъж е заявявал, че за израстването на своя талант е задължен на Русия, а негов кумир е известният руски изпълнител Дима Билан“, се казва още в поста.„Гордеем се с достойното участие на представителя на България и му пожелаваме бъдещи творчески успехи“, казват в заключение от руското посолство.", "date": "2017.05.14", "title": " Руското посолство у нас: Кристиан Костов неведнъж е заявявал, че дължи израстването си на Русия"}
{"url": "https://trud.bg/%d0%b4%d0%b5%d1%82%d1%81%d0%ba%d0%b8-%d0%bf%d1%80%d0%b8%d1%8e%d1%82-%d1%81%d1%82%d0%b0%d0%b2%d0%b0-%d0%ba%d1%80%d0%b8%d0%b7%d0%b8%d1%81%d0%b5%d0%bd-%d1%86%d0%b5%d0%bd%d1%82%d1%8a%d1%80-%d0%b7%d0%b0/", "text": "Закриване на приюта и центъра за работа с деца на улицата, познати на варненци като дом „Гаврош“, планира общината.Двете социални услуги с капацитет от общо 35 места от години изпълнява сдружение „Гаврош“. Поради намалената държавна издръжка през последните 3 г. нееднократно дейността бе спасявана с дарения на храни и консумативи. Затова от администрацията предлагат на общинския съвет от 1 септември приютът и центърът да бъдат закрити и заменени от кризисен център в СУПЦ „Анастасия д-р Железкова“ за 20 деца, в който за срок до 6 месеца да се настаняват подрастващи, застрашени от домашно насилие или трафик.За тази услуга държавата отпуска годишно на едно лице 8775 лв., докато за център за работа с деца на улицата сумата е близо 1700 лв. по-малка, а за приютите е едва 2657 лв., посочват вносителите. Проектът ще бъде гледан идната седмица от комисията по социални дейности към местния парламент.", "date": "2017.05.14", "title": " Детски приют става кризисен център, за да оцелее"}
{"url": "https://trud.bg/%d0%b5%d0%b2%d1%80%d0%be%d0%bf%d0%be%d0%bb-%d0%ba%d1%80%d0%b8%d0%bf%d1%82%d0%be%d0%b2%d0%b8%d1%80%d1%83%d1%81%d1%8a%d1%82-wannacry-%d0%b7%d0%b0%d1%80%d0%b0%d0%b7%d0%b8%d0%bb-%d0%bd%d0%b0%d0%b4-200-00/", "text": "Глобалната кибератака от петък е взела повече от 200 000 жертви в над 150 държави. Това обяви изпълнителният директор на „Европол“ Роб Уейнрайт.„Никога не сме виждали нещо подобно“, каза той пред британската телевизия ITV. „Последният брой е над 200 000 жертви в най-малко 150 държави. Много от тези жертви са фирми, включително големи корпорации, както и правителствени мрежи“, посочи Уейнрайт.От МВР вече разпространиха предупреждение за новия опасен вирус WannaCry, чиито потенциални жертви са милиони компютри по света. Експерти по киберсигурност от ГДБОП дават съвети как да се защитинм- вижте ги Роб Уейнрайт предупреди, че има опасност напрежението да ескалира, предаде . Все още не е ясно какво ще видят хората, когато в понеделник сутрин включат компютрите в офиса си. „Ние провеждаме около 200 глобални операции срещу престъпленията в киберпространството всяка година, но това е наистина е невиждано. Този обхват е безпрецедентен“, призна директорът на „Европол“.Според него мотивите за нападението остават неизвестни, но очевидно са с криминален характер. Уейнрайт каза, че атаката е безразборна, бързо разпространяваща се и уникална, тъй като вирусът на един компютър може автоматично да се разпространи през цялата мрежа. По думите му, няколко банки в Европа са били засегнати.„Европол“ работи с колегите си от ФБР, за да открие отговорните лица. Въпреки това, киберпрестъпленията остават в „ъндърграунда“ и идентифицирането на хактерите и тяхното местоположение става все по-трудно.", "date": "2017.05.14", "title": " Европол: Криптовирусът WannaCry заразил над 200 000 компютъра в 150 държави"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8-%d0%b2%d0%bf%d0%b5%d1%87%d0%b0%d1%82%d0%bb%d1%8f%d0%b2%d0%b0%d1%82-%d1%81-3d-%d0%bc%d0%b0%d0%bf%d0%b8%d0%bd%d0%b3-%d0%bf%d0%be-%d1%86%d1%8f%d0%bb-%d1%81/", "text": "Те събарят сгради пред очите ви и ги изграждат отново за секунди. Не са строители, а майстори на светлината и технологията 3D мапинг, която превръща всяка повърхност в екран на впечатляващ цветен спектакъл. На 9 май, по случай Деня на Европа и 10-тата годишнина от членството на България в ЕС, сцена на такова шоу стана фасадата на Националната художествена галерия – бившият Царски дворец в София. То продължи цели 13 минути и беше разделено на няколко части. Авторите му са група млади мъже от българското студио MP-STUDIO. Създадено през 2008 г. то има амбицията на пионер в 3D мапинга за Източна Европа. Оттогава екипът му е реализирал множество проекти в Европа и Близкия Изток.„Работихме по това шоу около три седмици и половина“, разказа пред „Труд“ Марин Петков, създател и главен изпълнителен директор на компанията, където освен него работят още 7 млади и кадърни българи. Първоначално се замислихме над това какво искаме да кажем. Решихме да построим спектакъла около няколко основни ключови думи, които олицетворяват ценностната система на ЕС, плюс някои неща в исторически план, които карат нас българите да се гордеем с произхода си, обясни Марин.Той е на 33 години и не е семеен. Не е много склонен да говори за себе си, но споделя, че отдадеността на работата пречи на личния живот. „През годините съм се лишавал от дребни неща, които другите си позволяват обикновено. Аз съм работохолик и не мога да стоя без да върша нещо“.Разказва за началото. „Първите проекти, които правихме, бяха за чест и слава с идеята да презентираме технологията. В България беше много трудно хората да си представят какво представлява този продукт. След като видяха първия мапинг, който направихме на фасадата на Народния театър, а после и на Паметника на съветската армия, започнаха да проявяват интерес към услугата. Българският пазар е добре развит технологично и днес подобно присъствие се изисква на всякакъв тип корпоративни събития“, казва шефът на MP-studio.През 2015 г. с екипът му печелят първото състезателно издание на Фестивала на светлините в Берлин, където грабват и наградата на публиката. Днес нямат време за състезания и заради натовареността си са принудени да отклоняват покани.Как се случват нещата чисто технологично? Противно на разпространеното мнение, технологията 3D мапинг не изисква задължително лазери. Използват се десетки на брой видео проектори с висока светлинна мощност, управлявани посредством специален софтуер, подготвен предварително за конкретното шоу. Всеки проект на открито обаче трябва да се съобразява с условията на времето, особено когато светлината и електричеството играят основна роля. Питаме Марин Петков дали следи прогнозата на синоптиците преди всяко шоу и дали дъждът и другите атмосферни феномени пречат на екипа му. „И да, и не. В Белгия и Франция сме правили спектакли, които продължават три седмици и дори три месеца при променящи се метеорологични условия. Ако дъждът е силен, изображението става по-бледо, но понякога се получава красив холограмен ефект от водата“, обясни българинът.Как се основава успешна компанияСлед като завърших в Германия „Информатика и мултимедия“, знаех вътрешно, че трябва да се завърна в България, защото вече знаех с какво искам да се занимавам, разказа Марин Петков. Както в целия технологичен бранш и тук липсата на квалифицирани кадри е основен проблем. „Сформирането на настоящия екип ми отне доста дълго време. И в момента търсим нови хора, но е много трудно да намерим подходящи кандидати“, оплака се шефът MP-studio.Той и колегите му не се оплкват от липса на работа. Поръчките са толкова, че дори не им остава време да следят конкуренцията. „Не ни липсват поръчки. По-скоро сме доста натоварени – разкри младият ръководител – От време на време сверяваме часовниците си с други компании по света, с които си партнираме. Нашият пазар е ориентиран повече навън отколкото в България“. В момента екипът на студиото рботи по три проекта – за Ливан, България и Дубай.", "date": "2017.05.14", "title": " Българи впечатляват с 3D мапинг по цял свят"}
{"url": "https://trud.bg/%d0%b4%d0%b6%d0%be-%d0%ba%d0%be%d1%83%d0%bb-%d0%b0%d1%81%d0%b8%d1%81%d1%82%d0%b8%d1%80%d0%b0-%d0%bd%d0%b0-%d1%85%d1%80%d0%b8%d1%81%d1%82%d0%be%d0%b2-%d0%b2-%d1%81%d0%b0%d1%89/", "text": "Българският нападател Георги Христов се разписа при успеха с 2:0 на неговия „Тампа Бей“ над гостуващия „Луисвил Сити“ в мач от второто ниво на американския футбол. Бившият играч на „Левски“, „Локо“ (София) и „Славия“ бе точен минути, след като се появи като резерва в самото начало на втората част. Асистенцията пък дойде от бившия национал на Англия Джо Коул, а за Христов това бе 5-то попадение от началото на сезона.", "date": "2017.05.14", "title": " Джо Коул асистира на Христов в САЩ"}
{"url": "https://trud.bg/%d0%ba%d0%b0%d0%bf%d0%b8%d1%82%d0%b0%d0%bd%d1%8a%d1%82-%d0%bd%d0%b0-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b1%d0%b8%d0%bb-%d1%80%d0%b0%d1%81%d0%b8%d1%81%d1%82/", "text": " Капитанът на българския национален отбор Светослав Дяков бе замесен в расистки скандал след мач от Втора професионална лига. Засегнатият Ели Маркес, футболист на втородивизионния „Оборище“ (Панагюрище), разкри че е имал сериозно спречкване с опитния играч на „орлите“. „Направо съм потресен, бесен и много обиден – обяви 35-годишният бразилец. – Капитанът на „Лудогорец“ Светослав Дяков ме обиди жестоко. Каза ми: „Маймуна, мангал! Ти идваш от гората в Бразилия, за да те направим човек тук“. От десет години съм в България, но никой не ме е обиждал така. Ако го бях предизвикал да стори това, щях да си мълча, но не съм направил нищо. Тръгнах да изпълнявам бързо един фаул, тъй като изоставахме в резултата, а той взе да бави топката. Казах на съдията, че бави времето. В този миг последваха всичките тези обиди. Това е недопустимо поведение за капитана на България. Той не заслужава да носи лентата, щом прави тези неща.“На свой ред Дяков, играл за дублиращия отбор заради изтърпяване на наказание в Първа лига, остана изненадан от обвинението. „С изумление научих, че съм главен герой в един изкуствено създаден скандал, в който освен моето име се споменава и това на уважаван колега. За мача срещу „Оборище“ мина в коректен тон. Имаше 3-4 спречквания, които са напълно нормални за всяка среща. В една от тях въпросният футболист започна да ме обижда и псува пръв, а сега се изкарва безобидна жертва. Разменихме си реплики и нецензурни думи, но никога не съм го обиждал на расистка основа. Обвиненията срещу мен в расизъм звучат нелепо. Аз съм капитан на отбор, който е изграден основно от чужденци, част от които сънародници на Ели Маркес. Колегите ме познават. Имал съм конфликти на терена, но не съм си позволявал и няма да си позволя да обиждам колеги на расова основа.“", "date": "2017.05.14", "title": " Капитанът на България бил расист"}
{"url": "https://trud.bg/%d0%b6%d0%b5%d0%bd%d0%b0%d1%82%d0%b0-%d0%ba%d0%be%d1%8f%d1%82%d0%be-%d0%b1%d0%bb%d1%8a%d1%81%d0%bd%d0%b0-%d0%b8-%d1%83%d0%b1%d0%b8-%d0%bf%d0%be%d0%bb%d0%b8%d1%86%d0%b0%d0%b9-%d0%be%d1%81%d1%82%d0%b0/", "text": "40-годишната жена, която вчера прегази с джипа си и уби пътен полицай в района на парк „Лаута” в Пловдив, ще остане в ареста за още 72 часа. Това съобщиха от прокуратурата. Все още тече разследването, което трябва да установи точните причини за инцидента. По отношение на задържаната са извършени всички процесуално-следствени действия.Трагедията станала, след като полицаят вдигнал палка, за да спре за проверка друг джип, след който шофирала с висока скорост задържаната водачка. За да избегне сблъсък с първото возило, тя направила рязка маневра и е връхлетяла върху служителя на реда.Първият автомобил, който е бил спиран за проверка, също е бил шофиран от жена.Пътният полицай, който охраняваше района на Народния събор, оставя вдовица и две малки сирачета. Колегите му започнаха кампания в социалните мрежи за подпомагане на семейството му. Целта им да осигурят всичко необходимо и най-вече да помогнат на двете деца на загиналия служител на МВР. В кампанията може да се включи всеки.", "date": "2017.05.14", "title": " Жената, която блъсна и уби полицай, остава в ареста за 72 часа"}
{"url": "https://trud.bg/%d0%be%d1%82%d0%ba%d1%80%d0%b8%d1%85%d0%b0-%d0%b8%d0%b7%d1%87%d0%b5%d0%b7%d0%bd%d0%b0%d0%bb%d0%be%d1%82%d0%be-%d0%bc%d0%be%d0%bc%d1%87%d0%b5-%d0%be%d1%82-%d1%81%d0%bc%d0%b8%d0%bb%d1%8f%d0%bd/", "text": "Намериха жив и здрав 20­-годишния Ивелин Узунов от село Смилян.Той беше обявен за издирване преди една седмица от роднините си. Открит е в едно от смолянските села.В резултат на издирвателните действия, около 15.00 ч. младежът е намерен в селскостопанска постройка в района на смолянското с. Пещера, съобщиха от местаната полиция. Момчето незабавно е транспортирано от медицински екип за преглед в МБАЛ – Смолян.Момчето изчезна на 5 май, а в петък в района бяха открити обувките му.", "date": "2017.05.14", "title": " Откриха изчезналото момче от Смилян"}
{"url": "https://trud.bg/%d0%be%d1%82%d0%b4%d0%b5%d0%bb%d0%b5%d0%bd%d0%b8%d0%b5%d1%82%d0%be-%d0%bf%d0%be-%d0%bd%d0%b5%d0%be%d0%bd%d0%b0%d1%82%d0%be%d0%bb%d0%be%d0%b3%d0%b8%d1%8f-%d0%bd%d0%b0-%d0%b2%d0%b5%d0%bb%d0%b8%d0%ba/", "text": "Отделението по неонатология на Великотърновската болница ще отбележиСветовният ден на кенгуру грижата – 15 май , съобщи д-р Кина Николова, завеждащ отделението по неонатология. През целия ден вратите на отделението ще бъдат отворени за родителите, чийто деца са настанени в неонатологичното отделение.С включването си в световната инициатива неонатолозите към МОБАЛ „Д-р Стефан Черкезов“ заявяват стремежа си да осигуряват най-добрата грижа за своите малки пациенти, в съответствие със съвременните стандарти и препоръки, посочи д-р Николова.Тя припомни, че децата, родени твърде рано и с ниско тегло се нуждаят от специфични грижи за дълго време, затова е важно да се помогне за изграждането на връзка с родителите и по-бързата им адаптация при изписването им. Световната здравна организация препоръчва кенгуру грижата /продължителен контакт кожа до кожа между новородени и родители/ за всички бебета, при които това е медицински възможно.Проучването на тази практика от 20 години насам показва, че тя се отразява много добре на жизнените показатели на децата и намалява болничния им престой, смятат специалистите. България се включва за първи път в инициативата по покана на фондация „Нашите недоносени деца“, посочи д-р Николова. Над 15 отделения по неонатология от страната са заявили, че ще се включат в инициативата.", "date": "2017.05.14", "title": " Отделението по неонатология на Великотърновската болница ще отбележи Световният ден на кенгуру грижата"}
{"url": "https://trud.bg/31-%d0%bd%d0%be%d0%bc%d0%b8%d0%bd%d0%b0%d1%86%d0%b8%d0%b8-%d0%b7%d0%b0-%d0%bd%d0%b0%d0%b3%d1%80%d0%b0%d0%b4%d0%b8%d1%82%d0%b5-%d0%ba%d1%80%d0%b8%d0%b1-%d0%ba%d0%b0%d1%87%d0%b5%d1%81%d1%82%d0%b2/", "text": "Тридесет и една са номинациите за тазгодишните големи награди на Конфедерацията на работодателите и индустриалците в България (КРИБ). Церемонията по връчването им ще бъде кулминацията на Третия пролетен бал на бизнес организацията, който ще се проведе на 17 май 2017 г. в София Тех Парк. За трета поредна година балът ще бъде под патронажа на г-н Бойко Борисов, министър-председател на Република България, и с неговото лично участие. Поканени са, също така, всички членове на правителството, председателя на Народното събрание и кмета на град София, както и председатели на ключови за развитието на бизнеса парламентарни комисии. Медийни партньори на събитието ще бъдат всички медии – членове на КРИБ.Наградите ще бъдат присъдени в категориите „Качество“, „Растеж“ и „Иновации“. Освен това със специалната награда на председателя на КРИБ Кирил Домусчиев ще бъде отличена и компанията с най-голям цялостен принос за развитието на икономиката в България.Целта на учредените през 2015 г. награди е да се стимулира качественото и иновативно българско производство. Отличените фирми ще бъдат пример за всички, които правят бизнес в България и налагат нови, по-високи стандарти в икономиката.Номинираните за наградите „КРИБ – Качество, Растеж, Иновации от България” за 2017 г. – приложен списък на всички номинираниБалът ще бъде тържествено открит от „101 каба гайди“. Валя Балканска, която ще огласи зала „Джон Атанасов“ с „Излел е Дельо хайдутин“, родопската народна певица Кристина Енгерова заедно с фолклорната формация „Каба кабадайлии”, както и танцьорите от ансамбъл „Чинари“ ще бъдат в основата на програмата. Балът ще завърши с изпълненията на Данчо Караджов и група „Сигнал“.Основна част от приходите от рекламодателите на Бала ще бъдат за развитието на „Академия Икономика” – най-голямата инициатива на КРИБ в областта на образованието и професионалната подготовка на младите хора.Златни рекламодатели на третия пролетен бал на КРИБ са компаниите: Минстрой Холдинг АД, Хювефарма ЕООД, Геотрейдинг АД, Софарма АД, Пощенска банка и Лукойл България ЕООД.Сребърни рекламодатели на бала на КРИБ през 2017 са Аурубис България АД, Балкам Груп ЕООД, Приста Ойл Груп, Галакси Интеренешънъл ЕООД, Телелинк АД, Мобилтел ЕАД, Кока-Кола Хеленик Ботлинг Къмпани ЕООД и Абритес ООД.Бронзови рекламодатели са: Енергоремонт Холдинг АД, Централна енергоремонтна база ЕАД и ЛИДЛ България ЕООД.Номинираните за наградите „КРИБ – Качество, Растеж, Иновации от България” за 2017 г. са:Категория „Качество“:Винарска изба „Фоур Френдс“ ДиЕйчЕл Експрес България ЕООД Дънди Прешъс Металс Челопеч ЕАД Ен Ар Консулт ЕООД Лидл България ЕООД Линднер Имобилиен Мениджмънт ЕООД Национално сдружение Недвижими имоти /НСНИ/ Сименс ЕООД Томбоу България ООД Томика-Метал АД Уникредит Булбанк АД Шел България ЕАД Юробанк България АД /Пощенска Банка/Категория Растеж:Алкомет АД Доверие Обединен Холдинг АД Дънди Прешъс Металс Челопеч ЕАД КЦМ АД Некрато ООД Пайп Систем АД Райфайзенбанк България АД Сирма Груп Холдинг АД Тал Инженеринг ЕООД Томика-Метал АДКатегория Иновации:АстраЗенека България ЕООД Балкам груп ЕООД МБАЛ за женско здраве „Надежда“ Сименс ЕООД Тангра – АВ ООД Телелинк ЕАД Фесто производство ЕООД Чериът Моторс АД", "date": "2017.05.14", "title": " 31 номинации за наградите „КРИБ – качество, растеж, иновации от България\t\t\t"}
{"url": "https://trud.bg/%d1%80%d1%83%d0%bd%d0%b8-%d0%bf%d1%80%d0%be%d0%bf%d0%b8%d0%bb%d1%8f-%d0%bf%d0%be%d0%bb%d0%be%d0%b2%d0%b8%d0%bd-%d0%bc%d0%b8%d0%bb%d0%b8%d0%be%d0%bd-%d0%bd%d0%b0-%d0%ba%d0%b0%d0%b7%d0%b8%d0%bd%d0%be/", "text": "Легендата на „Манчестър Юнайтед“ и рекордьор по голове за клуба Уейн Руни има проблеми с хазарта. Местният таблоид „Сън“ разкри, че английският национал е загубил 500 000 паунда в казино само при едно от посещенията си. Опитният футболист е пропилял внушителната сума за по-малко от 2 часа. Според информаторът на пресата, нападателят често търси утеха в местна игрална зала, където се ползва с ВИП-статус. „Руни залагаше постоянно на „червения“ сектор и изглеждаше така, сякаш живее в свой собствен свят“, разкри друг посетител на казиното. През последните седмици Руни е бил засичан да играе на рулетка, а и блекждек до ранните сутрешни часове. Не е изключено именно по този начин той да се опитва да изпусне парата, след като изпадна в немилост на „Олд Трафорд“ и е считан за сигурен напускащ през лятото.", "date": "2017.05.14", "title": " Руни пропиля половин милион на казино"}
{"url": "https://trud.bg/%d0%b8%d0%b7%d0%bb%d0%be%d0%b6%d0%b1%d0%b0-%d0%b2-%d0%b4%d0%be%d0%bc-%d0%b2%d0%b8%d1%82%d0%b3%d0%b5%d0%bd%d1%89%d0%b0%d0%b9%d0%bd-%d0%b2%d1%8a%d0%b2-%d0%b2%d0%b8%d0%b5%d0%bd%d0%b0/", "text": "На 11-ти май, когато честваме Светите равноапостоли Кирил и Методий, „Дом Витгенщайн“ отново събра десетки представители на българската общност във Виена, културни дейци, както и много австрийци, почитатели на изобразителното изкуство. Поводът беше откриването на изложба в рамките на програмата за честването на 40-годишния юбилей на Българския културен институт. Творбите са на Людмил Георгиев – графика, Деян Вълков и Димитър Петров – живопис.Изложбата, която ще продължи до 8 юни 2017 г., се осъществява по покана на директора на Българския културен институт, доц. д-р Румяна Конева и е резултат от съвместната работа на института във Виена с галерия „Средец“ на Министерството на културата, където съвсем скоро беше открита изложба по случай 40-годишнината на „Дом Витгенщайн“.Това събитие е поредното доказателство, че извън пределите на страната жаждата за културни събития е висока, българската култура се цени и вижда по друг начин от нашите сънародници, живеещи зад граница, а Дом „Витгенщайн“ се превърна в един сериозен притегателен център за творци от различни области на изкуството.Висока оценка на организацията на тази инициатива, както и почитание към творчеството на тримата автори показа и Н. Пр. д-р Иван Сираков, посланик на България в Австрия, който присъства лично на откриването на изложбата.Творбите на гостуващите художници Людмил Георгиев, Деян Вълков и Димитър Петров, които досега не са показвани, представи популярната в Австрия галеристка и собственик на Viva Art Gallery във Виена Велина Илева, която професионално, на немски език, заради множеството немскоговорящи посетители, разказа накратко за всеки автор, изрази впечатление от картините и композирането на изложбата в трите зали.В непринудени разговори, с много снимки, добро настроение и на чаша вино, художниците, споделяха своите виждания, творческите си планове и отговаряха на множество въпроси на публиката.Тримата автори, които освен колеги са и приятели в живота, са родени в различни краища на България, но живеят и работят в София. Участвали са в много изложби в България и по света, носители са на престижни награди.Докато присъстващите се наслаждаваха на картините и потъваха в индивидуалния свят на авторите, настроението на вечерта беше инспирирано от невероятните изпълнения на Екатерина Владигерова на рояла. Съвсем спонтанно и непосредствено до нея седна да посвирят на четири ръце и Грегор Чалъков, дългогодишен приятел на семейство Владигерови, гост на изложбата.Една невероятна амалгама от изобразително изкуство, музика, топла пролетна вечер под звездите и разговори на чаша вино. Както обобщи художникът Димитър Петров, „това културно събитие дава една особена енергия за бъдещето, за живота на проекти в изкуството напред.“За авторите:Людмил Георгиев, който се занимава с графика, гравиране и смесена техника на дълбокия печат, експериментира с различни материали – PVC, метали и други методи, споделя, че не материалите са същественото в неговата работа, а нематериалното. Определя стила си като не съвсем абстрактен, но композициите му са пълни с нематериални неща. „Петното, линията, щрихът сътворяват и внушават една полу-абстракция“, казва авторът. От 1987 г. участва във всички национални изложби на графиката, както и в много международни (Сърбия, Испания, Япония, Македония, Италия, Германия, Полша и други). Личното кредо на графика Людмил Георгиев е: „Аз! Да употребиш живота с достойнство! Всичко друго е Игра …“. Във филма, създаден за него, той споделя, че всичко се постига с много усилия, труд и време: „Началото е винаги мътно… Не е важно как си започнал, а колко труд си положил, колко време си продължил и работил.“ И все пак, изобразителното изкуство за него е удоволствие…Деян Вълков, който е участвал и в WORLD ART EXPO в Ню Йорк и е отличен с наградата „Ден и Нощ“ на ООН, твори в областта на живописта, върху което оказва влияние и предишният му опит от монументалната живопис и фреските. Не конкретизира стила си в едно понятие, а по-скоро го вижда така: „Вид абстракция, микс, амалгама, развила се от само себе си, плюс опит за включване на сюрреализъм.“Неговите творби „Баланс“, „Рибарят“, „Музика“, (маслени бои на платно), събраха много почитатели, защото с езика на цветовете, наслагването на пластове и различните цветови зони се постига „Ефектът на мозайката“, както го нарича арт експертът проф. Галина Лардева: „Тук всяко нещо има своето логично място в цялото и предава посланията на подсъзнанието.“Димитър Петров е носител на много награди и участник в десетки международни изложби и биеналета. Отличен е в конкурси като Cite Internationale des Arts, Paris, получава награда за живопис от Balkan Quadriennale für Malerei в Стара Загора (2004), Първа награда за стенна живопис от конкурса за Нова Българска култура (2001). Рисува в стил, доближаващ се до абстрактен експресионизъм, но сам го счита просто за смесен от лично индивидуални неща. Неговият цикъл картини „Преди сътворението“, представен на изложбата, фокусира непретенциозно елементи, предмети, фрагменти от живота: капки дъжд, самотно листо, рибарска луна. В тях има първообразност, те са изчистени, с цветен акцент и както самия той казва за процеса на рисуване и внушение: „Картината мен води, а не аз нея.“", "date": "2017.05.14", "title": " Изложба в „Дом Витгенщайн“ във Виена\t\t\t"}
{"url": "https://trud.bg/%d1%87%d0%b5%d1%80%d0%b5%d1%88%d0%b0%d1%82%d0%b0-%d0%b5-%d0%bb%d1%8e%d0%b1%d0%b8%d0%bc%d0%b8%d1%8f%d1%82-%d0%bf%d0%bb%d0%be%d0%b4-%d0%bd%d0%b0-%d0%bd%d0%b0%d1%81%d0%b5%d0%bb%d0%b5%d0%bd%d0%b8%d1%82/", "text": "Вишните допълват „черешовото“ превъзходствоВ Кюстендилско никое селище не носи име на плода, станал символ на регионаВ България има близо 50 населени места, носещи имена на плодове. Сред тях най-много – 11 – са тези с името на череша. Парадоксално е обаче, че въпреки изключително популярните кюстендилски череши именно в област Кюстендил няма нито едно населено място, носещо такова име.Най-често се срещат названия на селища с име на череша в Южна България.Най-многолюдно е с. Череша. То се намира в община Руен, област Бургас. По официални данни от ГРАО населението му наброява 711 души, които са от турски произход, предимно преселници от Кърджали.В област Кърджали се намира и с. Черешица с население около 300 души.С. Черешка е третото с “черешово” име в Кърджалийско. То е едно от най- запустелите села. По официални данни населението му се състои от 21 души.В Смолянско селата с имена на череши са 4 – Черешките, Черешово, Черешовска река и с. Добрева череша.Интересна е историята на Черешово, чието население в момента официално наброява 8 души. В османски поименен регистър от 1841 г. се посочва, че в армията е постъпил войник от селото, което е косвено доказателство, че по това време в селото са живели помаци. Според Любомир Милетич към 1912 година населението на селото се състои само от помаци. През 1912-1913 година броят им в Черешово е 110.Селата Черешките и Черешовска река днес се населяват от по 9-10 души според данни от ГРАО.В Благоевградско се намира с. Черешница, което в момента се обитава от 42 души. През ХIХ век то е чисто българско. Според “Етнография на вилаетите Адрианопол, Монастир и Салоника”, издадена 1878 година, селото се състои от 480 българи. През 1869 година жителите му заменят гръцките книги в църквата със старобългарски.Другото село в област Благоевград е Черешово. По официални данни то е с население от 258 души. В Северозападна България има местност Черешака в близост до Монтана, на която е кръстено селото Черешовица.Хората от другите села по поречието на река Златица, вливаща се в язовир “Огоста” до Монтана, са казвали за слизащите планинци: “Този идва от Черешака.” Днес има местност Черешов рът, която навремето е била обрасла с диви череши.В Северна България има едно село с име на череша – Черешово, близо до Русе.Разновидност на “черешовите” имена на населени места са “вишневите”. Те са две – с. Вишна в област Бургас и Вишнево в Смолянско. Високите цени – повод за шеги и закачкиВисоките цени на черешите в началото на сезона станаха повод да се развихри народното творчество в социалната мрежа фейсбук. Тя изобилстваше от шегаджийски статуси, картинки и вицове за череши. “Череши на лизинг. Изгоден погасителен план. Одобрение до 15 минути. Само с лична карта”; “Предлага ли някоя банка хладилен трезор, че имаме малко череши за съхранение.” Това са само част от майтапчийските публикации в мрежата.В надпреварата по оригиналност се появиха и шеги с текстове на песни. “Две праскови посях и две череши… – поет пророк, знаел е какво ще поскъпне!” – закачка с Петър Василев, автор на емблематичната песен на “Диана експрес” “Две праскови и две череши”. Или пък: “Новата свалка в интернет – 100 кила череши давам само да те притежавам” – препратка към песента на Тодор Колев “100 кила ракия давам”.", "date": "2017.05.14", "title": " Черешата е любимият плод на населените места у нас\t\t\t"}
{"url": "https://trud.bg/13-%d0%b3%d0%be%d0%b4%d0%b8%d1%88%d0%bd%d0%b8%d1%8f%d1%82-%d0%b4%d0%be%d0%bd%d0%ba%d0%be-%d1%81-%d0%b3%d0%be%d0%bb%d1%8f%d0%bc%d0%b0%d1%82%d0%b0-%d0%bd%d0%b0%d0%b3%d1%80%d0%b0%d0%b4%d0%b0-%d0%be%d1%82/", "text": "13-годишният Донко Марков от Варна спечели Голямата награда от Национален фолклорен конкурс „Заблеяло ми агънце“ на шестия Национален събор на овцевъдите в България. Донко получи приза за най-добро изпълнение на песента „Заблеяло ми агънце“. Журито единодушно избра момичето за победител сред 20 изпълнители от цялата страна, които представиха варианти на емблематичната овчарска песен. Донко започна своите сценични изяви преди 3 години от сцената конкурса „Заблеяло ми агънце“ и тази година с негово изпълнение стартира събора на овцевъдите.2000 изпълнители в областта на музикалното и танцовото фолклорно изкуство и словесния фолклор участваха в конкурса „Заблеяло ми агънце“, който се проведе на две сцени край Петропавловския манастир. Наградите бяха връчени официално в последния ден на събора на овцевъдите 14 май.За първи пъп бе връчена Специална награда на най-доброто дете-инструменталист. Неин носител стана Калоян Георгиев от Национално училище по изкуствата „Панайот Пипков“-Плевен. След като получи наградата – кавал, изработен от потомствения и най-добър майстор-кавалджия у нас Стоян Иванов, Калоян свири с новия инструмент по време на награждаването на лауреатите от конкурса.Най-много награди за обреди, певческо и танцово изкуство тази година спечелиха самодейците от с.Марково, община Родопи.В раздел „Пеене“ в първа възрастова група на първо място бе класирана Ивелина Пенчева от Плевен. Във втора възрастова група при любителите отличието грабна Таня Панева от Варна. В трета група Ива Александрова от Тракийския университет в Стара Загора, а в четвърта група – Диана Маркова.Журито определи за най-добри камерни състави при професионалистите в първа възрастова група- хор „Пъстренец“, Монтана, а във втора възрастова група – Женски народен хор „Росна китка“ с. Поликраище, община Горна Оряховица.В раздел „Гергьовски хлябове“ на първо място се класира Христина Христова от Народно читалище „Св.Климент Охридски-1899“от с.Сенник, община Севлиево..Виолета Петрова от смолянското село Момчиловци спечели призовото място в раздел „Геги и хурки“.Като най-добри в раздел „Словесен фолклор“ журито определи Група за народни обичаи „Сенничани“ от с.Сенник, община Севлиево.От 270-те творби в конкурса за деца и младежи „Нарисувай“ на тема овцевъдство във възрастовата група до 13 години първа награда бе присъдена на Цветомир Стоянова от Велико Търново, а във втора възрастова група (14-18 години) бе отличен Наско Николов от Попово.", "date": "2017.05.14", "title": " 13-годишният Донко с Голямата награда от Национален фолклорен конкурс „Заблеяло ми агънце“"}
{"url": "https://trud.bg/%d0%b3%d0%be%d0%bb%d1%8f%d0%bc%d0%be%d1%82%d0%be-%d1%87%d0%b0%d0%ba%d0%b0%d0%bd%d0%b5-%d0%b7%d0%b0-%d1%84%d0%b5%d0%b9%d0%b5%d0%bd%d0%be%d1%80%d0%b4-%d0%bf%d1%80%d0%b8%d0%ba%d0%bb%d1%8e%d1%87%d0%b8/", "text": "Голямото чакане за „Фейенорд“ приключи, след като клубът стана шампион на Холандия за пръв път през 21-и век. „Гордостта на Юга“, какъвто е един от прякорите на отбора, триумфира в Ередивизи след успех с 3:1 над „Хераклес“. Това е първа титла за тима от Ротердам от сезон 1998/99 насам. Селекцията на Джовани ван Бронхорст изпревари в крайното класиране „Аякс“ само с 1 точка.Българският представител в елита на Холандия, крилото Симеон Райков нямаше поводи за радост. Неговият отбор „Рода“ падна като гост на „Витес“ с 0:2, а конкурентът за директно оставане в елита „Спарта“ (Ротердам) спечели своя последен мач за сезона. Така тимът на българина ще трябва да мине през ситото на баражите, за да спаси елитния си статут.Самият Райков остана резерва и не взе участие в злополучния двубой с „Витес“.", "date": "2017.05.14", "title": " Голямото чакане за „Фейенорд“ приключи, Райков на бараж"}
{"url": "https://trud.bg/%d1%83%d1%87%d0%b5%d0%bd%d0%b8%d1%86%d0%b8-%d1%83%d0%b4%d0%b0%d1%80%d0%bd%d0%be-%d1%83%d1%87%d0%b0%d1%82-%d0%ba%d0%b8%d1%82%d0%b0%d0%b9%d1%81%d0%ba%d0%b8-%d0%b5%d0%b7%d0%b8%d0%ba-%d0%b2-%d0%b1%d1%83/", "text": "Бургаски ученици ударно усвояват китайския език. Часове по китайски са въведени в три елитни гимназии в града- природоматематическата „Акад. Никола Обрешков“, СУ „Св. св. Кирил и Методий“ и Търговската гимназия. Обучението се извършва в часовете по СИП и се води от две китайски преподавателки.Кметът на Бургас Димитър Николов и зам.-кметът по образование Йорданка Ананиева присъстваха на открит урок и останаха впечатлени от подготовката и бързото усвояване на езика. Часът се проведе в Природоматематическата гимназия и бе воден от 25-годишната преподавателка Ян Ли Рен.Децата показаха, че без сериозни затруднения могат да пишат, да отговарят на въпроси и да правят кратки описания на китайски език. Всеки ученик разказа на китайски за семейството си.Преди да стигнат до това ниво обаче, подрастващите са отделили доста време в изучаването на символите от китайската азбука.„Впечатлен съм от вашите знания и се гордея с това, че бургаски ученици се справят толкова добре с изучаването на този труден език. Пожелавам ви успех.“ Това каза на класа кметът Димитър Николов в края на учебния час.Амбицията на Община Бургас е от следващата година се увеличи броят на децата, които изучават езика. В момента по чуждоезиковата програма се обучават 10 класа.", "date": "2017.05.14", "title": " Ученици ударно учат китайски език в Бургас"}
{"url": "https://trud.bg/%d0%bf%d1%80%d0%be%d0%b2%d0%b0%d0%b4%d0%b8%d0%b9%d1%86%d0%b8-%d0%bf%d0%b0%d1%81%d0%b8%d0%b2%d0%bd%d0%b8-%d0%bd%d0%b0-%d1%80%d0%b5%d1%84%d0%b5%d1%80%d0%b5%d0%bd%d0%b4%d1%83%d0%bc%d0%b0/", "text": " Ниска избирателна активност отчете Общинската избирателна комисия в Провадия часове преди финала на неделния местен референдум.До 15 ч. до урните в града и още 24 селища от общината са отишли 12% от имащите право на глас 18 905 избиратели, съобщи председателят на ОИК Стефка Пейчева.Въпросите, на които хората трябваше да отговарят, са дали искат възстановяването на балнеолечебния комплекс Солни минерални бани и родилното и хирургично отделения в местната болница.Въпреки че безработицата в Провадия е голяма, хората явно са обезверени, че гласът им реално ще помогне за развитие на бизнеса и подобряване на условията на живот, коментираха наблюдатели.Изборните секции в общината ще работят до 20 ч. За да е легитимен референдумът, в него трябва да участват поне 40% от избирателите и над половината от гласувалите да отговорят утвърдително на въпросите.", "date": "2017.05.14", "title": " Провадийци пасивни на референдума"}
{"url": "https://trud.bg/%d0%b1%d1%80%d0%b8%d1%82%d0%b0%d0%bd%d1%81%d0%ba%d0%b8-%d1%82%d0%b0%d0%b1%d0%bb%d0%be%d0%b8%d0%b4-%d0%b3%d1%80%d0%b8%d1%88%d0%be-%d0%b8-%d0%bd%d0%b8%d0%ba%d0%be%d0%bb-%d1%81%d0%b0-%d0%bf%d1%80%d0%b5/", "text": "Двегодишната връзката между българската тенис звезда Григор Димитров и певицата Никол Шерцингер може да е към своя край. това обяви британският таблоид , който преди време пръв разкри романса между двамата.Изданието припомня, че преди десетина дни Гришо бе забелязан в доста близки отношения с бившата си половинка тенисистката Мария Шарапова.Според източници на „Сън“, Гришо и Никол не са се виждали от два месеца. В момента певицата е съдия в популярен музикален формат.„Нещата при тях не вървят добре. И не изглежда, че те ще ги оправят. Никол е много заета жена, а Григор трябва да пътува постоянно заради тениса“, казва източникът.„В последно време тя имаше някои лични проблеми, с които трябваше да се справи, а Григор не бе до нея, за да я подкрепи. Не че той е лош човек, страхотен е, но връзката им не е лесна. Сега са в почивка. И преди се е случвало, но се справяха. Този път приятелите им са убедени, че нещата са сериозни”, добавя източникът на „Сън”.Българинът привлече вниманието когато бе засечен да се смее и да си шушука с руската тенисистка Мария Шарапова на тенис турнир в Мадрид на 4 май, пише изданието и припомня, че двамата имаха връзка в периода 2013-2015 г.", "date": "2017.05.14", "title": " Британски таблоид: Гришо и Никол са пред раздяла"}
{"url": "https://trud.bg/%d0%be%d1%81%d0%b2%d0%be%d0%b1%d0%be%d0%b4%d0%b8%d1%85%d0%b0-%d0%bf%d0%b5%d1%82%d0%b8%d0%bc%d0%b0-%d0%be%d1%82-%d1%80%d1%8a%d0%ba%d0%be%d0%b2%d0%be%d0%b4%d1%81%d1%82%d0%b2%d0%be%d1%82%d0%be-%d0%bd/", "text": "Петима души, депутати от групата на „БСП за Бъгария“, напускат Изпълнителното бюро на Българската социалистическа партия. Това стана ясно, след като Националният съвет на левицата прие предложените от председателя Корнелия Нинова промени във висшия ръководен орган на партията.От народните представители в ИБ са освободени: Красимир Янков, Иван Ченчев, Стоян Мирчев, Александър Симов и Весела Лечева.Досега 10 от 16 членове са народни представители. Предложено беше да бъдат освободени петима и да останат петима.Позициите си в ИБ на БСП и в парламентарната група запазват: Стефан Данаилов, Валери Жаблянов, Драгомир Стойнев и Крум Зарков.Кирил Добрев е заявил готовност да напусне парламента, но запазва мястото си в ИБ на БСП.Новоизбраните членове на ръководството са: Владимир Москов – Гоце Делчев, Атанаска Тенева от Пловдив и Апостол Димитров от Варна.Националният съвет на БСП избра за зам.-председател на партията по публични политики проф. Стефан Данаилов. Зам.-председател, отговарящ за партийната дейност става Кирил Добрев. Владимир Москов е избран за зам.-председател с ресор „Местна власт“, а Деница Златева ще бъде зам.-председател по европейски въпроси и международна дейност. За секретар „Избори“ е избрана Вяра Емилова.При представянето на промените Корнелия Нинова посочи принципите за избора си: баланс между промяна и приемственост; гарантирана връзка между поколенията; представителство на големите партийни организации; съчетание на партиен опит и професионална експертност по приоритетните за левицата политики – образование наука и култура, здравеопазване, социална политика, европейска политика, сигурност и обществен ред. Друга цел на промените е засилване на връзката и извеждане в приоритет работата с кметове и общински съветници, съобщиха от „Позитано“ 20.„На Конгреса през 2016 г. представих пред вас идея за даване възможност на повече хора да бъдат ангажирани в НС и в ИБ. Да разширим екипа си от хора и да възложим отговорности на повече другари. В последните дни този разговор беше изнесен в медиите и представен като скъсване на връзката между партията и депутатите, създаване на два центъра на власт и т.н – неоснователни страхове. Никога не е ставало дума да няма нито един член на ИБ депутат, но съгласете се и че 2/3 от бюрото- депутати е много. Ние имаме важни задачи в НС, както и важни задачи в организационната и партийна работа, така че не намирам за възможно едни и същи хора да свършат всичко, а и не е редно според мен- всички позиции да се съсредоточават в едни и същи хора“, аргументира се Нинова.Тя бе категорична, че разделянето на властите, без да се къса връзката между тях, е принцип, които уважава и който на практика предлага в новия състав на бюрото.", "date": "2017.05.14", "title": " Смениха петима от ръководството на БСП\t\t\t"}
{"url": "https://trud.bg/%d0%b4%d0%b0%d1%84%d0%b8%d0%bd%d0%b0-%d1%82%d0%be%d0%bd%d1%87%d0%b5%d0%b2%d0%b0-%d0%b8-%d0%b1%d0%be%d0%b3%d0%be%d0%bc%d0%b8%d0%bb-%d0%b1%d0%b0%d0%bb%d0%b0%d0%bd%d1%81%d0%ba%d0%b8-%d0%b8%d0%bd%d0%b2/", "text": "“Който учи, той ще сполучи”, тази българска поговорка винаги цитират Дафина Тончева и Богомил Балански, когато се срещат в България с млади хора. От няколко седмици те обикалят университетите в страната и разказват за своят живот, за да вдъхнат смелост и желание у младите да не спират да преследват мечтите си.В момента Дафина и Богомил са уважавани инвеститори от Силициевата долина в САЩ.От 20 години двамата работят в САЩ, зад гърба им стоят огромни пари и компании, които те управляват. Дафина Тончева от Пазарджик е един от шестте главни инвеститори на компанията VMware.Богомил Балански тръгва от Стара Загора и днес за него се говори, че е един от най-успелите българи в Силициевата долина. От края на 2015 г. е вицепрезидент в Google, след като технологичният гигант придобива стартъпа bebop, където Балкански заема ключова позиция. Преди това българинът изгражда забележителна кариера във VMware, където достига до позицията на старши вицепрезидент. Работил е и в софтуерната компания Siebel Systems, както и в стартиращата компания CrossWeave.Родителите били скептични, но дали свобода на Дафина да прави каквото иска и били спокойни, защото тя непрекъснато учела, а това било безвредно занимание.Знаела, че техните нямат пари да платят образование в чужбина, и затова написала писмо до сто американски университета с въпрос дали осигуряват стипендии за чуждестранни студенти. Петдесет от тях отговарят положително и я молят да изпрати документите си за кандидатстване като плати необходимата такса.Не само приемат Дафина, но тя дори може да избира от 12 университета, които й предлагат пълна стипендия. Тя залага на Харвард – отлично знаела, че името му отваря много врати навсякъде по света.“Учих информатика и математика, тогава имаше голяма нужда на пазара от софтуерни инженери и смятах, че това ще ми даде най-големите шансове. По ирония на съдбата завърших Харвард през 2002 г., когато софтуерната индустрия пострада сериозно и нямаше работа за специалисти, още по-малко от чужденци”, разказва тя.Решава да учи още – този път в “Станфорд”. С денонощен труд и учене Дафина днес има зад гърба си сериозна кариера.“От 5 години съм партньор и инвеститор в US VenturePartners – една от най-старите фирми в Силициевата долина. Екипът ни, който се състои от 6 души, в момента инвестира 300 милиона долара. Като цяло фирмата е вложила 3,5 милиарда долара в около 250 компании.Съветът й към младите е: “Учете и инвестирайте в себе си! Няма по-важна инвестиция от тази!”Тя няма намерение да се върне в България, защото нейният живот е вече устроен в Америка, там е синът й, 2-годишният Кевин, там са приятелите, там е животът й.Богомил Балкански си спомня:“Когато бях в 7-и клас в Стара Загора, реших да кандидатствам в Националната гимназия за древни езици и култури в София. Преместването от Стара Загора в София на 14-годишна възраст беше може една от най-трудните крачки, които съм предприемал през живота си. Но затова пък в Класическата гимназия получих най-невероятното образование, за което човек можеше да мечтае.Днес съм много благодарен на страната ни и на това учебно заведение, че ми е дало отлична подготовка”, споделя Богомил.Кандидатства в Америка и получава пълна стипендия от университета “Корнел”, където завършва математика.“Дори и в университета изобщо не си бях представял, че ще работя в технологичната индустрия, и честно казано, дори не бях чувал за Силициевата долина. Трябваше да чакам още пет години след “Корнел”, за да отида в университета “Станфорд”, който е епицентърът на Силициевата долина. Учих там от 1998 до 2000 г. – върхът на интернет вълната.”Днес той си спомня с умиление детската си мечта – да стана таксиметров шофьор. “Явно съм искал да пътувам много… е, получи се!”, смее се Богомил.Говори четири чужди езика плюс малко китайски. Вицепрезидент в Google от две години.Според него, ако трябва да каже една универсална формула на успеха, тя е трудолюбие, съчетано с упорство.", "date": "2017.05.14", "title": " Дафина Тончева и Богомил Балански: Инвестирай в себе си!\t\t\t"}
{"url": "https://trud.bg/%d0%b5%d0%bf%d0%b8%d0%b4%d0%b5%d0%bc%d0%b8%d1%8f%d1%82%d0%b0-%d0%be%d1%82-%d1%85%d0%be%d0%bb%d0%b5%d1%80%d0%b0-%d1%83%d0%b1%d0%b8-115-%d0%b4%d1%83%d1%88%d0%b8-%d0%b2-%d0%b9%d0%b5%d0%bc%d0%b5%d0%bd-85/", "text": "Епидемията от холера в Йемен е убила 115 души, а 8500 се борят с болестта. Това обявиха от Международния комитет на Червения кръст, който определя разпространението на болестта като сериозна заплаха.Според член на правителствена комисия, разследваща нарушенията на правата на човека, причината за епидемията са влошаващите се санитарни условия и система на здравеопазването.Миналата седмица Световната здравна организация обяви, че от април заради заразната болест са починали общо 51 души.В Йемен се води гражданска война между подкрепяното от Саудитска Арабия правителство и подкрепяните от Иран бунтовници хути, поради което по-малко от половината от територията на страната има функциониращи здравни заведения.", "date": "2017.05.14", "title": " Епидемията от холера уби 115 души в Йемен, 8500 са заразени"}
{"url": "https://trud.bg/%d0%bc%d0%b0%d0%ba%d1%80%d0%be%d0%bd-%d1%89%d0%b5-%d0%be%d0%b1%d1%8f%d0%b2%d0%b8-%d0%b2-%d0%bf%d0%be%d0%bd%d0%b5%d0%b4%d0%b5%d0%bb%d0%bd%d0%b8%d0%ba-%d0%bd%d0%be%d0%bc%d0%b8%d0%bd%d0%b0%d1%86%d0%b8/", "text": "Новият френски президент Еманюел Макрон, който официално встъпи в длъжност днес, ще обяви в понеделник номинацията си за премиер.До момента Макрон не е давал индикации кой е неговият избраник. Френски медии обаче спекулират с  няколко вероятни имена, сред които кметът на град Хавър, консерваторът Едуар Филип. Възможно е това да бъде и ръководителят на Международния валутен фонд и бивш френски министър на икономиката Кристин Лагарт. Проучване на общественото мнение от миналата седмица показа, че това би бил популярен избор.По време на церемонията по встъпването си в длъжност Еманюел Макрон заяви, че светът се нуждае от „силна Франция, която ще защитава ясно свободата и солидарността“. Освен това, той обяви своята мисия за борба срещу тероризма и промяна на френската политика и тази на Европейския съюз.По-рано Макрон получи кодовете за ядрения арсенал на Франция. Така след излизането на Великобритания от Европейския съюз, той ще бъде единственият лидер в блока с арсенал от ядрени оръжия.", "date": "2017.05.14", "title": " Макрон ще обяви в понеделник номинацията си за премиер на Франция"}
{"url": "https://trud.bg/%d1%85%d0%b0%d0%bc%d0%b8%d0%bb%d1%82%d1%8a%d0%bd-%d1%81%d0%bf%d0%b5%d1%87%d0%b5%d0%bb%d0%b8-%d0%b4%d1%83%d0%b5%d0%bb%d0%b0-%d1%81-%d1%84%d0%b5%d1%82%d0%b5%d0%bb-%d0%b2-%d0%b8%d1%81%d0%bf%d0%b0%d0%bd/", "text": "Люис Хамилтън се завърна с гръм и трясък в битката за титлата във Формула 1. Асът на „Мерцедес“ спечели зрелищен дуел със Себастиан Фетел („Ферари“), за да си осигури победата в Гран при на Испания – втора за него през сезона и общо 55-а в кариерата му. Още в първите метри на състезанието на пистата „Каталуня“ британецът пропиля първата си стартова позиция. Бавното му потегляне позволи на Фетел да мине отпред, а зад тях се разрази буря от катастрофи. Кими Райконен (“Ферари“) и Макс Верстапен (“Ред Бул“) отпаднаха след сблъсък помежду си. Другият пилот на „Мерцедес“ Валтери Ботас се задържа в гонката, колкото да осигури на Фетел шанс да му направи изпреварване шедьовър, а малко по-късно претърпя първото си отпадане за сезона след рядка повреда в двигателя на шампионите. Спирането му, както и сблъсъкът между Кевин Магнусен („Хаас“) и Даниил Квят („Ред Бул“) не доведоха до излизане на кола за сигурност и това помогна на Фетел да задържи аванса си начело на колоната. „Мерцедес“ обаче успяха да надхитрят „Ферари“ на техен терен – в стратегията. Хамилтън получи меки гуми по-рано и започна да топи разликата, а „скудерията“ закъсня. Така британецът догони и изпревари Фетел, който малко по-рано го бе затворил решително на излизане от бокса. В гаража на италианците се надяваха, че гумите на Люис ще се скапят, но те издържаха до финала. „Ето такива трябва да са състезанията – заяви победителят след финала. – Себ беше много бърз и през цялото време бе невероятно близо до мен. Но точно това ми носи удоволствие.“ Така Хамилтън вече има 98 точки в генералното класиране, а Фетел остана лидер със 104 т. „Тръгнах добре и бях много щастлив, че успях да го изпреваря – призна германецът. – Отборът направи всичко възможно, но Люис ни победи.“ На подиума в Испания се качи и Даниел Рикардо (“Ред Бул“), който се опази от неприятности през цялата гонка. След него се наредиха пилотите на „Форс Индия“, а „Торо Росо“ също успя да вкара и двете си коли в първата десетка.", "date": "2017.05.14", "title": " Хамилтън спечели дуела с Фетел в Испания"}
{"url": "https://trud.bg/%d1%81%d0%bf%d0%b8%d0%bf%d0%b0%d1%85%d0%b0-%d0%b8%d1%82%d0%b0%d0%bb%d0%b8%d0%b0%d0%bd%d0%b5%d1%86-%d0%bf%d1%80%d0%be%d0%b1%d0%b2%d0%b0%d0%bb-%d0%b4%d0%b0-%d0%b7%d0%b0%d0%bf%d0%b0%d0%bb%d0%b8-%d0%bf/", "text": "Полицията в Монтана залови италиански гражданин, който след скандал в заведение се опитал да го подпали. У чужденеца са открити наркотици, съобщиха от Областната дирекция на МВР.Инцидентът е станал в първите часове на неделя в центъра на Монтана. Италианецът Р. Д. /54 г./ от град Лонгароне бил клиент на пицария, хапнал и пийнал, но след това вдигнал скандал. Вбесен, чужденецът изскочил навън и малко по-късно хора от персонала го забелязали да полива стените на сградата с бензин. Служителите се обадили на тел. 112 и пристигналите полицаи задържали подпалвача.При обиска у него са открити 1,8 грама канабис. Най-вероятно пироманът е бил под влияние на алкохол, а може бе и на дрога. По случая е заведено досъдебно производство.", "date": "2017.05.14", "title": " Спипаха италианец, пробвал да запали пицария в Монтана"}
{"url": "https://trud.bg/%d0%b4%d0%b2%d0%b5-%d0%b6%d0%b5%d0%bd%d0%b8-%d0%b4%d0%b0%d0%b4%d0%be%d1%85%d0%b0-22-800-%d0%bb%d0%b5%d0%b2%d0%b0-%d0%b8-%d0%b7%d0%bb%d0%b0%d1%82%d0%bd%d0%b8-%d0%bd%d0%b0%d0%ba%d0%b8%d1%82%d0%b8-%d0%bd/", "text": "Криминалисти от областната дирекция на МВР в Търговище разследват телефонни измами, извършени на в града, една от които за крупна сума.Потърпевши са две възрастни жени, които били въведени в заблуждение по схемата „оказване на съдействие на полицията при операция за задържане на измамници“, съобщиха от МВР. След като се доверила на непознат, обадил й се по телефона, 77-годишна жена била измамена с 20 000 лева. Нейна 75-годишна съгражданка пък предала 2800 лева и около 200 г златни накити.По случаите са образувани досъдебни производства по чл. 209 от Наказателния кодекс.От полицията отново напомнят: Не давайте пари и ценности, поискани по телефон от непознат! Служителите на реда не търсят финансово съдействие от гражданите за задържането на извършители на престъпления. Получите ли телефонно обаждане с подобно искане, сигнализирайте на тел. 112, на полицейския си инспектор или в най-близкото поделение на МВР.", "date": "2017.05.14", "title": " Две жени дадоха 22 800 лева и златни накити на мними полицаи"}
{"url": "https://trud.bg/%d0%b3%d1%80%d0%b8%d0%b3%d0%be%d1%80-%d0%b8-%d0%bd%d0%b8%d0%ba%d0%be%d0%bb-%d1%81%d0%b0-%d1%80%d0%b0%d0%b7%d0%b4%d0%b5%d0%bb%d0%b5%d0%bd%d0%b8/", "text": "Григор Димитров и Никол Шерцингер вече са се разделили, тръбят британските таблоиди. Според в.„Сън“ българският тенисист и певицата от хавайски произход не са се виждали вече два месеца. Изданието цитира близък до звездната двойка, който твърди, че 37-годишната Шерцингер имала „лични проблеми, в които не срещнала подкрепа от страна на Григор“. „В момента са разделени, но това не им е за пръв път – казва анонимният източник. – Преди успяваха да възстановят връзката си, но този път повечето им приятели смятат, че всичко вече е история.“ Според слуховете в дъното на проблема е срещата на Димитров с бившата му приятелка Мария Шарапова в Мадрид. Двамата бяха част от благотворителния турнир „Тайбрек Тенс“ и демонстрираха много близки отношения. Тази седмица българинът ще участва на турнира от сериите „Мастърс“ в Рим, където започва срещу Хуан Мартин дел Потро (Аржентина). От днес българинът ще се завърне на 11-ата позиция в ранглистата, но по-нататъшният прогрес се усложни заради отличното представяне на №9 в света – Доминик Тийм, който го победи в третия кръг в Мадрид. Австриецът се класира за финала след успех с 6:4, 6:4 над Пабло Куевас (Уругвай) и късно снощи излезе в битка за титлата с Рафаел Надал (Испания).", "date": "2017.05.14", "title": " Григор и Никол са разделени"}
{"url": "https://trud.bg/%d0%b7%d0%b2%d0%b5%d0%b7%d0%b4%d0%b0-%d0%bd%d0%b0-%d1%81%d0%ba%d0%b0%d0%b9-%d1%81%d0%b5-%d0%bf%d1%80%d0%b5%d0%b1%d0%b8-%d0%b2-%d1%81%d0%bf%d1%80%d1%8f%d0%bb-%d0%bc%d0%be%d1%82%d0%be/", "text": "Най-силният тим в шосейното колоездене „Скай“ почти сигурно се прости с надеждите за победа в Джиро д’Италия. Звездата на британците Герент Томас падна тежко при сблъсък със спрял полицейски мотоциклет по време на деветия етап Монтенеро ди Бизача-Блокхаус (149 км). Уелсецът и испанският му съотборник Микел Ланда се озоваха вкупом на асфалта. Двамата успяха да се качат отново на велосипедите си, но последиците от инцидента не им позволиха да гонят групата по тежкото изкачване към финала. Победата в етапа взе Найро Кинтана („Мовистар“), който с късна атака в последния километър избяга на 24 секунди на прследвачите си Тибо Пино (Франция, „FDJ“) и Том Дюмулен (Холандия, „Сънуеб“). Колумбиецът облече и розовата фланелка на лидер в генералното класиране с аванс от 28 секунди пред Пино. Досегашният лидер Боб Юнгелс („Куикстеп“) също изостана по изкачването като явно не бе възстановен от травмата на коляното получена при падане предния ден. „Коляното ми е в кръв, но не ме боли, така че продължавам“, закани се колоездачът от Люксембург. Днес е почивен ден за Джирото, а утре е десетият етап 39,8 км бягане по часовник от Фолиньо до Монтефалко.", "date": "2017.05.14", "title": " Звезда на „Скай“ се преби в спрял мотор"}
{"url": "https://trud.bg/%d0%b3%d0%b5%d1%80%d0%bc%d0%b0%d0%bd%d0%b8%d1%8f-%d0%b8-%d0%b8%d1%82%d0%b0%d0%bb%d0%b8%d1%8f-%d0%b8%d1%81%d0%ba%d0%b0%d1%82-%d0%bc%d0%b8%d1%81%d0%b8%d1%8f-%d0%bd%d0%b0-%d0%b5%d1%81-%d0%bd%d0%b0-%d0%b3/", "text": "Министрите на вътрешните работи на Германия и Италия призоваха за изпращането на мисия на Европейския съюз на границата между Либия и Нигер, в опит за ограничаване на мигрантския поток към Европа.Германският вътрешен министър Томас де Мазиер и неговият италиански колега Марко Минити са изпратили писмо с това искане до Европейската комисия още на 11 май.Двамата настояват, че „всички трябва да направим повече“, за да предотвратим „стотици хиляди души отново да рискуват живота си в Либия и в Средиземно море в ръцете на трафикантите“.", "date": "2017.05.14", "title": " Германия и Италия искат мисия на ЕС на границата между Либия и Нигер"}
{"url": "https://trud.bg/%d1%84%d0%b5%d0%bd%d0%b8%d0%ba%d1%81-%d0%b5-%d0%bf%d1%8a%d1%80%d0%b2%d0%b8%d1%8f%d1%82-%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%b5%d0%bd-%d1%84%d0%b8%d0%bd%d0%b0%d0%bb%d0%b8%d1%81%d1%82/", "text": "Първият полуфинален кръг на Kamenitza Фен Купа 2017 е вече в историята. След два дни, изпълнени с много футболни емоции и 64 атрактивни дербита, тимът на „Феникс“ (Стара Загора) заслужено вдигна купата на регионален шампион за областите Стара Загора и Сливен. Освен много радост и престиж, титлата осигурява на отбора правото да участва в националните финали на турнира, които също ще се проведат в Стара Загора в края на септември.Финалният мач изправи „Феникс“ срещу вицешампионите на Стара Загора и Сливен „Дринк Тийм“ (Стара Загора). Първото полувреме премина изключително оспорвано и двата тима не успяха да си отбележат гол. Втората половина от мача протече в пълен контраст. Острието на „Феникс“ Станимир Минчев откри резултата с елегантен удар в долния десен ъгъл. Няколко атаки по-късно Минчев удвои преднината на отбора си, а в последните минути на срещата съотборникът му Александър Иванов получи брилянтен пас от „феникса“ Ивелин Вълчев и се разписа за крайното 3:0.Шампионите се представиха отлично и във всичките си предходни мачове и реализираха серия от впечатляващи победи. Първият им мач от груповата фаза, по ирония на съдбата, беше отново срещу подгласниците „Дринк Тийм“ и завърши с равен резултат 1:1. След това шампионите надвиха убедително „Галерия“ (7:2) и „Камите“ (4:0). Осминафиналите ги срещнаха с тима на „Флорид“, който също падна безапелационно с 5:0. В четвъртфиналите играха срещу „Ел Галактикос“ и ги надвиха с 3:2, а в полуфиналния мач се изправиха срещу „Форест“ и записаха победа с 2:0.Почетните трето и четвърто място останаха за отборите „Форест“ (Казанлък) и „Ремиза“ (Стара Загора). С индивидуални призове бяха поощрени и най-отличилите се футболисти. Титлата „Най-добър вратар“ беше присъдена на Иван Желев от „Феникс“ (Стара Загора). За „Най-атрактивен състезател“ беше обявен Димитър Димитров от „Дринк Тийм“ (Стара Загора), а момчетата от „Ди Къмпани“ (Стара Загора) получиха награда за „Най-спортсменски отбор“, след като регистрираха най-малко нарушения.С много награди се сдобиха и посетителите на първия полуфинален кръг на Фен Купа 2017. Най-доволни останаха Петър Петров от Стара Загора, който спечели GPS фитнес гривна от томболата на Telenor и съгражданинът му Димитър Пешев, който спечели джийтбол активацията на Hyundai и си заслужи оригинална фланелка на рали шампионат. Новият официален превозвач на Фен Купа даде възможност на гостите да се включат и в томбола за спечелване на професионален двудневен курс за рали пилот, който ще се проведе през септември.Националното турне на Фен Купа 2017 продължава. Следващата спирка на турнира е на градския стадион в Хасково на 20 и 21 май. Там ще се проведат регионалните полуфинали за отборите от Смолян, Кърджали и града домакин.", "date": "2017.05.14", "title": " „Феникс“ е първият национален финалист на Фен Купа 2017"}
{"url": "https://trud.bg/%d0%bb%d0%b8%d0%b2%d1%8a%d1%80%d0%bf%d1%83%d0%bb-%d0%bd%d0%b0-%d0%ba%d1%80%d0%b0%d1%87%d0%ba%d0%b0-%d0%be%d1%82-%d1%88%d0%b0%d0%bc%d0%bf%d0%b8%d0%be%d0%bd%d1%81%d0%ba%d0%b0%d1%82/", "text": "„Ливърпул“ е с единия крак в Шампионската лига. „Мърсисайдци“ направиха предпоследната крачка към участието си в турнира на богатите. Играчите на Юрген Клоп разгромиха като гости „Уест Хям“ с 4:0. В последния кръг „Ливърпул“ трябва да победи на „Анфийлд“ вече изпадналия „Мидълзбро“, за да си гарантират място в топ 4.Воденият от Клоп отбор заема третата позиция в шампионата със 73 точки. Четвъртият „Манчестър Сити“ е със 72 и мач по-малко.А в „Ливърпул“ вече са започнали усилена работа върху подсилването на състава за Шампионската лига. По всичко личи, че Алекс Окслейд-Чембърлейн от „Арсенал“ ще подпише с „мърсисайдци“. Договорът на футболиста с „артилеристите“ изтича след 12 месеца и се очаква да бъде продаден, ако не продължи контракта си. От „Ливърпул“ му предлагат заплата от около 120 хиляди евро на седмица, които футболистът е склонен да приеме.", "date": "2017.05.14", "title": " „Ливърпул“ на крачка от Шампионската лига"}
{"url": "https://trud.bg/%d0%bb%d1%8e%d0%b4%d0%bc%d0%b8%d0%bb%d0%b0-%d0%ba%d0%b8%d0%bc-%d1%83-%d0%bd%d0%b0%d1%81-%d0%b7%d0%b0-%d1%80%d0%b5%d0%ba%d0%b2%d0%b8%d0%b5%d0%bc-%d0%b7%d0%b0-%d0%b2%d0%b0%d0%bd%d0%b3%d0%b0/", "text": "Руско-българският документален филм РЕКВИЕМ ЗА ВАНГА на режисьора Стилиян Иванов ще има своята премиера пред българска публика на 18 май от 19 ч в Голямата зала на Руския културен център в София – ул. „Шипка“ 34.Нашият филмов екип реализира проекта по покана на руски инициативен комитет за честване на 75-годишния юбилей на най-популярната руска лечителка и същевременно доктор на химическите науки Людмила Ким. Тя е дългогодишна близка приятелка на леля Ванга. Неслучайно премиерата е под егидата на фондация „Ванга“ – Ким е неин член и десетилетия наред подпомага и популяризира дейността й. По нейно изрично настояване, за да не се комерсиализира проектът, входът е безплатен.Освен биографична информация лентата включва и практически съвети за лечение на различни заболявания чрез билки, гимнастика и т.н. Людмила е убедена, че болестите са следствие на неправилно хранене, липса на движение, мрачни мисли и… безверие. Ким казва: „Истинският лекар е Бог, независимо как го наричаме: Светлина, Енергия, Сила… той помага!“През септември ще бъде готов поредният документален филм на Стилиян Иванов за здравословния живот и хранене по системата на Лидия Ковачева. Този път д-р Емилова и екипът й представят природните методи за лечение на репродуктивните проблеми при мъжете и жените.", "date": "2017.05.14", "title": " Людмила Ким у нас за „Реквием за Ванга“\t\t\t"}
{"url": "https://trud.bg/%d0%bf%d0%b0%d1%80%d1%82%d0%b8%d1%8f%d1%82%d0%b0-%d0%bd%d0%b0-%d0%b7%d0%be%d1%80%d0%b0%d0%bd-%d0%b7%d0%b0%d0%b5%d0%b2-%d0%bf%d1%80%d0%b8%d0%b7%d0%be%d0%b2%d0%b0-%d0%bc%d0%b0%d0%ba%d0%b5%d0%b4%d0%be/", "text": "Социалдемократическият съюз на Македония (СДСМ) призова президента на страната Георге Иванов да прояви разум, да се дистанцира от политиката на ВМРО-ДПМНЕ на Никола Груевски и да връчи мандат за съставяне на правителство, за да може да се реши възможно най-бързо и безболезнено проблемът с местните власти.Политическата криза в западната ни съседка доведе до пореден фундаментален проблем – утре изтичат мандатите на кметовете и общинските съвети, съобщи . Социалдемократите, които имат подкрепата на партиите на етническите албанци и с това достътачно депутати, за да формират управляваща коалиция, настояват лидерът им Зоран Заев да получи мандат от Иванов за съставяне на правителство. Президентът обаче смята, че заради предизборната платформа на албанците има опасност за унитарния характер на македонската държава.Формацията на Заев декларира днес, че няма да позволи държавата да бъде парализирана и че ще има и ново правителство, и местни избори, съобщи МИА. От ВМРО-ДПМНЕ настояват за едновременно провеждане на местните и на нови извънредни парламентарни избори.", "date": "2017.05.14", "title": " Партията на Зоран Заев призова македонския президент към здрав разум"}
{"url": "https://trud.bg/%d0%ba%d1%80%d0%b8%d1%81%d1%82%d0%b8%d0%b0%d0%bd-%d0%ba%d0%be%d1%81%d1%82%d0%be%d0%b2-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b5-%d0%bc%d0%be%d1%8f%d1%82%d0%b0-%d1%80%d0%be%d0%b4%d0%b8/", "text": "България е моята родина, това ми е дом, тук се чувствам у дома, тук са ми приятелите, тук мога да дишам. Това заяви Кристиан Костов, който снощи спечели сърцата на зрителите и извоюва престижното второ място за България на „Евровизия“.„Много съм горд, изключително съм горд, че имах честта да спечеля второ място за България. Това е за пръв път в историята на участието на България в „Евровизия“, от една страна. Обаче от друга – много ме е яд, че не успях да донеса този празник“, сподели Кристиан по БТВ. Много се надявам следващата година България да спечели, защото всяка година ставаме все по-високо, все по-близки до победата, добави той.Младият изпълнител разкри и защо е плакал след края: „От щастие бяха със сигурност. Просто не исках всичко това да приключи. Може би през цялото време крещях колко е трудно, колко съм изморен, че вече нямам сили, обаче някъде тук вътре не исках това всичко да приключва и да свършва, защото просто наистина е най-светлото нещо в живота ми“.Според Кристиан песента-победител на португалеца Салвадор е красива и много нежна, интимна и малко си прилича с нашата. „Той е изключителен артист, не знам заради какво всъщност. Аз нямах възможност да го опозная като човек, нямахме време. С другите участници имахме пре-партита, т.е. предварителни концерти, там се запознахме, обаче със Салвадор просто нямахме време да се запознаем“, каза българинът.На въпрос дали е усетил подкрепа от Русия и какво би казал на всички, които се чудят защо е пял за България, а не за Русия Кристиан Костов отговори: „Доста хора ме подкрепиха от Русия, обаче също така доста хора ме подкрепиха и от България, и от Норвегия, и от Швеция, и от Великобритания. Не искам да избирам някаква специална отделна държава. Искам да кажа благодаря на всички хора, които гласуваха за нас, защото, когато гласува една държава, не значи нищо. 12 точки, добре, обаче има още 41 държави, които трябва да гласуват и съм изключително горд, че България е фаворит не само на една или две държави, а на повече от 5, 6, 7 държави и много се радвам“.", "date": "2017.05.14", "title": " Кристиан Костов: България е моята родина – тук мога да дишам"}
{"url": "https://trud.bg/%d0%b4%d0%b8%d0%bc%d0%b8%d1%82%d1%8a%d1%80-%d0%b3%d0%bb%d0%b0%d0%b2%d1%87%d0%b5%d0%b2-%d0%bf%d0%b5%d1%81%d0%b8%d0%bc%d0%b8%d1%81%d1%82-%d0%b7%d0%b0-%d0%bf%d1%80%d0%b8%d0%b5%d0%bc%d0%b0%d0%bd%d0%b5/", "text": "Председателят на Народното събрание Димитър Главчев заяви, че е по-скоро песимист по повод приемането на законопроекта на ГЕРБ за въвеждането на мажоритарен вот.„Аз съм откровен човек и си казвам, че по-скоро съм песимист, тъй като всички политически сили са заявили своето отношение. Пак чисто аритметичният сбор не стига“, каза Главчев в Батак, предаде .По-рано в ефира по  председателят на НС коментира, че Мария Габриел е качествен кандидат и ще бъде достоен български еврокомисар.„Ресорът „Дигитализация“ е изключително важен и за България, защото у нас трябва да се въведе възможно най-скоро електронно управление“, отбеляза Главчев.", "date": "2017.05.14", "title": " Димитър Главчев песимист за приемането на закона за мажоритарен вот"}
{"url": "https://trud.bg/%d0%bb%d1%83%d0%ba%d0%be%d0%b2%d0%b8%d1%82%d1%81%d0%ba%d0%b8-%d1%81%d0%b5%d0%bb%d0%b0-%d0%bd%d0%b0-%d0%bf%d1%80%d0%be%d1%82%d0%b5%d1%81%d1%82-%d1%81%d1%80%d0%b5%d1%89%d1%83-%d0%b8%d0%b7%d0%b3%d1%80/", "text": "Против изграждането на кариера за добив на скалнооблицовъчни материали и варовици в землището на луковитското село Ъглен се обявиха жители на няколко села в региона на обществено обсъждане в Луковит и Ъглен.Предложеният концесионен договор е за срок от 35 години, концесионната площ е 456 декара, а площта на доказаните запаси и тази, на която ще се извършват добивни и преработвателни дейности е около 144 декара, съобщава .„Тази кариера не бива да я допускаме. Тя най-напред ще наруши хода на водите, които захранват единствените два извора на селото, за което ВиК – Ловеч е предупредило кандидатите за инвеститори, ще бъде унищожен горски фонд десетки декари и стотици декари плодородна земя. Камионите, които ще преминават през селото до магистрала „Хемус“ ще унищожат улиците, водопроводи и сградния фонд“, каза един от недоволните в село Ъглен.„Ако не се съобрази, ще се постави въпросът ние ли да стоим тук или той да стои тук. Правете си сметка. Ние няма къде да идем“, заканиха се местните. „Ако трябва ще затворим главния път“, допълниха други.„Всичко това, което правим, го правим така, че да намерим най-верния път, най- точния и най-гарантиращия едно безопасно съжителство на една дейност с местното население“, гарантира управителят на фирмата кандидат-концесионер Никола Вардев.", "date": "2017.05.14", "title": " Луковитски села на протест срещу изграждането на кариера за варовик"}
{"url": "https://trud.bg/%d0%bf%d0%be%d0%b4-%d0%b5%d0%b4%d0%bd%d0%b0-%d1%82%d1%80%d0%b5%d1%82%d0%b0-%d0%be%d1%82-%d0%b0%d0%bc%d0%b5%d1%80%d0%b8%d0%ba%d0%b0%d0%bd%d1%86%d0%b8%d1%82%d0%b5-%d0%bf%d0%be%d0%b4%d0%ba%d1%80%d0%b5/", "text": "Под една трета от американските граждани одобряват решението на президента на САЩ Доналд Тръмп (ФБР) Джеймс Коми тази седмица, съобщава .Според проучване на NBC News и Wall Street Journal, публикувано в неделя, само 29% от американците подкрепят отстраняването на Коми. 38% не подкрепят решението на Тръмп, а 32% нямат мнение по въпроса.Изследването показва също, че сред анкетираните, които са се интересували от темата и за чели или гледали медииното отразяване по нея, 53% са против освобождаването на Коми, докато едва 33% подкрепят решението на президента.", "date": "2017.05.14", "title": " Под една трета от американците подкрепят Тръмп за уволнението на шефа на ФБР"}
{"url": "https://trud.bg/%d1%87%d0%be%d1%87%d0%b5%d0%b2-%d1%81-%d0%b0%d1%81%d0%b8%d1%81%d1%82%d0%b5%d0%bd%d1%86%d0%b8%d1%8f-%d0%bf%d1%80%d0%b8-%d1%83%d1%81%d0%bf%d0%b5%d1%85-%d0%bd%d0%b0%d0%b4-%d0%b4%d0%b6%d0%b5/", "text": "Ивайло Чочев се отчете с асистенция при победата на „Палермо“ с 1:0 над „Дженоа“. Тимът на българина изпадна и на практика доиграва сезона. Чочев записа 90 минути като титуляр, а в 13-ата подаде за гола на Рисполи.„Кротоне“ продължава борбата за оцеляване и вече е на точка от спасението. Тимът на Александър Тонев взе скалпа на „Удинезе“ – 1:0. Българинът бе в групата, но не влезе в игра. Падението на „Интер“ пък продължи след нова загуба – 1:2 от „Сасуоло“.Ултрасите на „нерадзурите“ бойкотира любимците си. Те влязоха на стадиона преди мача, опънаха транспарант с надпис „Виждайки, че нашата подкрепа няма как да си я заслужите, днес ви поздравяваме и отиваме да обядваме“. Минута по-късно феновете напуснаха сектора.За „Интер“ загубата е четвърта поредна.", "date": "2017.05.14", "title": " Чочев с асистенция при успех над „Дженоа“"}
{"url": "https://trud.bg/%d1%82%d1%83%d1%80%d1%81%d0%ba%d0%b0%d1%82%d0%b0-%d0%be%d0%bf%d0%be%d0%b7%d0%b8%d1%86%d0%b8%d1%8f-%d1%81%d0%b5%d0%b7%d0%b8%d1%80%d0%b0-%d0%b5%d0%b2%d1%80%d0%be%d0%bf%d0%b5%d0%b9%d1%81%d0%ba%d0%b8/", "text": "Основната опозиционна партия в Турция – Народнорепубликанската, ще се обърне към Европейския съд за правата на човека в началото на идния месец във връзка с резултатите от конституционния референдум от 16 април, съобщава .Заместник-председателят и говорител на партията Бюлент Тезджан заяви, че формацията му очаква съдът в Страсбург да подкрепи възраженията й срещу решението на Висшата избирателна комисия в страната да се приемат неподпечатани бюлетини за валидни, „освен ако не бъде доказано, че са внесени отвън в кабината за гласуване“.51,4 на сто от участвалите в референдума подкрепиха драстично увеличаване на правомощията на президента Реджеп Ердоган.", "date": "2017.05.14", "title": " Турската опозиция сезира Европейския съд за резултатите от референдума"}
{"url": "https://trud.bg/%d0%be%d1%82%d0%b8%d0%b4%d0%b5-%d1%81%d0%b8-%d0%b3%d0%b5%d0%bd-%d1%81%d1%82%d0%be%d1%8f%d0%bd-%d1%82%d0%be%d0%bd%d0%b5%d0%b2/", "text": "Ген. Стоян Тонев е починал, съобщи , позовавайки се на източници в МВР.63-годишният бивш директор на Военномедицинска академия е бил намерен безжизнен следобед във вилата си край Велинград. Според информация на полицията става въпрос за естествена смърт. Открит е от градинар, който работи в района.Ген. Тонев беше началник на ВМА в периода 2002 – 2013 г. През 2016 г. беше привлечен като обвиняем за нанесени щети за 16 млн. лева на Военномедицинска академия, докато е бил начело на болницата.През 2008 г. получава наградата „Лекар на 2008 година“. Известно време е заместник-кмет по здравеопазването в Столична община. Член е на Европейската и Американската асоциации по кожни и венерически болести, както и на Асоциацията по сексуално трансмисивни болести. Национален консултант по дерматология и венерология.", "date": "2017.05.14", "title": " Отиде си ген. Стоян Тонев"}
{"url": "https://trud.bg/%d0%b8%d0%bd%d0%b0-%d0%b0%d0%bd%d0%b0%d0%bd%d0%b8%d0%b5%d0%b2%d0%b0-%d0%be%d1%82%d0%ba%d0%b0%d0%b7%d0%b0%d1%85-%d1%81%d0%b5-%d0%b7%d0%b0%d1%80%d0%b0%d0%b4%d0%b8-%d1%81%d1%82%d1%80%d0%b5%d1%81%d0%b0/", "text": "Бившият треньор на националния ансамбъл по художествена гимнастика Ина Ананиева разкри, че не само бременността, но и стресът и напрежението покрай работата са повлияли на решението й да се откаже от отбора.„Липсата на семейството ми тежеше. Истината е, че не само бремеността ме накара да спра. Заради напрежението и стреса имах здравословни проблеми. Не можех да спя, свалях рязко килограми. Това повлия на решението да се откажа“, сподели Ананиева по .Специалистката чака второто си дете – отново момиченце: „Мъжът ми искаше момче. Той е треньор по борба. Изключителен човек, много толерантен – мъж мечта.“Тя уточни, че все още няма обяснение на случилото се с Цветелина Стоянова, която няколко дни преди европейското първенство по художествена гимнастика в Израел, падна от шестия етаж на жилищен блок и по чудо оцеля.„Цвети я видях преди Световната купа в София. Толкова се радвам за нея, че всичко мина. Нямам обяснение защо това се случи.Тя определи настоящия треньор на новия ансамбъл Весела Димитрова като „изключителна“ и заяви, че вярва, че отборът ни тепърва ще има големи успехи.Ананиева допълни, че продължава да посещава залата по художествена гимнастика и няма намерение да се оттегля напълно от спорта.", "date": "2017.05.14", "title": " Ина Ананиева: Отказах се заради стреса, гимнастичките ни тепърва ще имат големи успехи"}
{"url": "https://trud.bg/%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb%d1%8f%d1%82-%d0%bd%d0%b0-%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82%d0%b0-%d0%b4%d0%b8%d0%bc%d0%b8%d1%82%d1%8a%d1%80/", "text": "Убеден е, че Мария Габриел ще е достоен български еврокомисарШефът на НС участва във възпоменателно шествие за жертвите в БатакПо-скоро съм песимист за приемането на внесения от ГЕРБ проект за промяна на изборното законодателство, който предвижда депутатите да се избират мажоритарно – това каза при посещението си в Батак председателят на Народното събрание Димитър Главчев.“Възможни са вариации, като гледаме мненията в отделните парламентарни групи, но трябва всеки отделен народен представител да гласува по съвест”, допълни Главчев. Той обясни, че мнението му идва от факта, че гледа реалистично на ситуацията с внесения нормативен акт.Димитър Главчев подчерта, че трябва да се уважи гласът на 2.5 милиона гласоподаватели, които са гласували “за” на референдума, иницииран от комитета от “Шоуто на Слави”.“Нормално е политиците да се съобразят с това”, каза още шефът на НС.Той коментира и номинацията на Мария Габриел за български еврокомисар.“Изключително качествена кандидатура, познавам я лично. И отляво, и отдясно чувам от български представители добри коментари. В Европа я познават. Имал съм възможността да видя отношението към нея от страна на европейски лидери, депутати, еврокомисари. Мисля, че това е много достойна кандидатура. Ресорът, който евентуално ще е “Дигитализация”, е изключително важен”, обясни Главчев.В Батак той участва в литийно шествие-поклонение, с което бе почетена паметта на жертвите при потушаването на Априлското въстание преди 141 години.Шествието бе организирано от Историческия музей в града с подкрепата на общината, на църковно настоятелство при храм “Успение Богородично” в Батак и на комитет “Родолюбие”-Пловдив.", "date": "2017.05.14", "title": " Председателят на парламента Димитър Главчев: Песимист съм за мажоритарния вот"}
{"url": "https://trud.bg/%d0%bf%d0%b0%d1%80%d1%82%d0%b8%d1%8f%d1%82%d0%b0-%d0%bd%d0%b0-%d0%bc%d0%b5%d1%80%d0%ba%d0%b5%d0%bb-%d0%bf%d0%b5%d1%87%d0%b5%d0%bb%d0%b8-%d0%bd%d0%b0-%d0%bc%d0%b5%d1%81%d1%82%d0%bd%d0%b8%d1%82%d0%b5/", "text": "Партията на германския канцлер Ангела Меркел си осигури решителна победа във важни местни избори, показват екзитпол проучвания, цитирани от .Християндемократическият съюз на Меркел е получи 34,5% подкрепа в Северен Рейн-Вестфалия. за Социалдемократическата партия, която от десетилетия печели в тази провинция, сега са гласували 30,5% от гласоподавателите. За сравнение през 2012 г. 39,1% от избирателите дадоха своя вот за социалдемократите.Изборите в провинцията винаги се следят с интерес, тъй като там живеят 13.1 милиона германски избиратели, около една пета от имащите право на глас в страната.", "date": "2017.05.14", "title": " Партията на Меркел печели на местните избори в Северен Рейн-Вестфалия"}
{"url": "https://trud.bg/%d0%bd%d0%b8%d0%bd%d0%be%d0%b2%d0%b0-%d1%87%d0%b8%d1%81%d1%82%d0%b8-%d0%b4%d0%b5%d0%bf%d1%83%d1%82%d0%b0%d1%82%d0%b8-%d0%be%d1%82-%d1%80%d1%8a%d0%ba%d0%be%d0%b2%d0%be%d0%b4%d1%81%d1%82%d0%b2%d0%be/", "text": "Вече има четирима заместници – Кирил Добрев, Деница Златева, Владимир Москов и Стефан ДанаиловТежки обвинения към ГЕРБ от „Позитано“ 20Петима депутати бяха извадени от Изпълнителното бюро на БСП по време на заседание на Националния съвет. По предложение на председателя Корнелия Нинова от ръководните си постове бяха махнати Красимир Янков, Иван Ченчев, Стоян Мирчев, Александър Симов и Весела Лечева. Позициите си в ИБ на формацията и в парламентарната група запазиха Стефан Данаилов, Валери Жаблянов, Драгомир Стойнев и Крум Зарков.Действията на Нинова предизвикаха недоволството на по-старите партийци на столетницата.„Погрешен подход е да се разделят парламентарната група и ИБ. Промените показват, че са основателни обвиненията срещу лидера на БСП (Корнелия Нинова – б.а.), че управлява партията еднолично“, обясни предишният председател на левицата Михаил Миков преди заседанието.По-краен беше Георги Божинов, който е член на Националния съвет.„Срамувам се от начина на провеждане на гласуване. Цялата процедура при изборите за ново ръководство беше такава, че да няма тайно гласуване“, обясни Божинов. А Красимир Янков подчерта, че изкарването на голяма част от депутатите от ръководството е рискован ход от страна на Нинова.„Понякога има решения, които трябва да бъдат взети и в самата парламентарна група. Точно в тези моменти тежат мненията и аргументите на членовете на ръководството на партията“, каза Янков.След промяната в ИБ Националният съвет премина към гласуване на заместник-председатели на Нинова. За такива бяха избрани Стефан Данаилов, Кирил Добрев, кметът на Гоце Делчев Владимир Москов и доскорошният служебен вицепремиер за европредседателството Деница Златева. До вчера Корнелия Нинова имаше само един заместник в лицето на Данаилов. Сега той ще отговаря за публичните политики на партията. Добрев ще се грижи за вътрешната политика, а Златева – за международната. Ресорът на Москов е „Местна власт“.По време на речта си пред пленума преди гласуването Корнелия Нинова отправи тежки обвинения към управляващите.„Няма друго правителство, което за по-малко от месец след изборите да е подменило вота на българските граждани, които са гласували за тях. Приоритетите образование и здравеопазване на ГЕРБ и „Обединените патриоти“ се видоизмениха неузнаваемо до закон за вечните концесии и закон за удължаване срока за строителство върху земеделски земи, променили своето предназначение“, каза Нинова.", "date": "2017.05.14", "title": " Нинова чисти депутати от ръководството на БСП (обзор)\t\t\t"}
{"url": "https://trud.bg/%d1%82%d1%80%d0%b8-%d0%ba%d0%be%d0%bb%d0%b8-%d0%b8%d0%b7%d0%b3%d0%be%d1%80%d1%8f%d1%85%d0%b0-%d0%bd%d0%b0-%d0%bf%d0%b0%d1%80%d0%ba%d0%b8%d0%bd%d0%b3-%d0%bf%d1%80%d0%b5%d0%b4-%d0%b1%d0%bb%d0%be%d0%ba/", "text": "Три леки автомобила изгоряха на паркинг пред жилищен блок в пловдивския район „Северен. Сигналът е подаден на телефон 112 около 2 ч. след полунощ, информира .Според единия от собствениците на подпалените автомобили, съседи забелязали две мъжки фигури до леките коли секунди след избухването на пламъците.Предполага се, че става въпрос за умишлен палеж. Собствениците на колите казват, че не са получавали заплахи.", "date": "2017.05.14", "title": " Три коли изгоряха на паркинг пред блок в Пловдив"}
{"url": "https://trud.bg/%d1%82%d1%8a%d1%80%d0%b3%d0%be%d0%b2%d1%86%d0%b8%d1%82%d0%b5-%d1%81%d0%b2%d0%b0%d0%bb%d0%b8%d1%85%d0%b0-%d1%86%d0%b5%d0%bd%d0%b8%d1%82%d0%b5-%d0%bd%d0%b0-%d0%b7%d0%b5%d0%bb%d0%b5%d0%bd%d1%87%d1%83/", "text": "Ягодите поевтиняха с между 5-7%Българските краставици и домати по-скъпи от вноснитеТърговците свалиха цените на зеленчуците след празниците, показват данните на Държавната комисия за стокови борси и тържища.Оранжерийните домати родно производство вече се продават на едро със 7,3% по-евтино, като цената им стига 2,54 лв. за килограм. Същото се случва и с вносната стока, килограмът се предлага по 1,83 лв., което е 12 на сто по-малко спрямо началото на май.Намалява и цената на българските оранжерийни краставици с 4,3 на сто до 1,80 лева средно за килограм, а вносните се търгуват по 1,25 лв./кг.Зелената салата също се продава по-евтино – с 6,4 процента до 0,44 лева за брой, а репичките – със 17,2 на сто до 0,48 лева за брой. Надолу е цената на пресните картофи и килограм от тях може да се купи на едро до 1,45 лв., което е намаление с 14,2% за седмица. Слабо покачване има при цената на старите картофи с 3,8 на сто и те се търгуват по 0,81 лева за килограм на борсите.При плодовете намаление е регистрирано при цената на ягодите. Родното производство върви по 4,59 лв. за кг, или със 7,3% по-евтино. Вносният плод се продава по 3,25 лв. за кг, което е спад с 5% само за седмица.Ябълките обаче поскъпват на борсите с 5,4 на сто до 1,36 лв./кг, а цената на лимоните се вдига с 3,7 на сто до 2,27 лева.Макар и по-слабо понижение има при цената на кравето сирене и кашкавала.", "date": "2017.05.14", "title": " Търговците свалиха цените на зеленчуците"}
{"url": "https://trud.bg/%d1%81%d0%bf%d1%80%d1%8f%d1%85%d0%b0-%d0%b4%d0%b5%d0%bb%d0%be-%d0%bd%d0%b0-%d0%b1%d0%b5%d0%b3%d1%8a%d0%bb%d0%ba%d0%b0-%d0%be%d1%82-%d0%b7%d0%b0%d1%82%d0%b2%d0%be%d1%80%d0%b0/", "text": "Административният съд в Сливен прекрати дело на затворничка срещу държавата, тъй като е в неизвестност. Тя е обявена за общодържавно издирване. Юлия С. изтърпявала присъда в женския затвор в Сливен. От години тя постоянно пишела жалби срещу различни държавни ведомства с твърдения, че заради лошите условия в затвора и липсата на грижи се е увредило здравето й.Тя стана известна с това, че предяви искове от 200 хил. лв. за десния си бъбрек, 100 хил. лв. – за левия, 300 хил. лв. – за белите дробове, и още толкова за болното си сърце. За черния дроб и жлъчката си пожела да й бъдат платени 50 хил. лв. Последно през 2013 г. подала искова молба срещу няколко държавни ведомства за причинени вреди, откакто изтърпява присъдата си.След разходки между инстанциите делото отново бе върнато в Сливен. По указания от Върховния административен съд затворничката трябваше да отстрани нередностите в жалбата си срещу държавните институции. През 2015 г. тя успяла да избяга от болница, където я настанили заради влошено здраве. Не е ясно дали оттогава органите на реда я издирват, или тя е успяла да направи второ бягство.", "date": "2017.05.14", "title": " Спряха дело на бегълка от затвора\t\t\t"}
{"url": "https://trud.bg/%d0%b7%d0%b5%d0%bb%d0%b5%d0%bd%d0%b8%d1%82%d0%b5-%d1%81%d0%b0%d0%b1%d0%be%d1%82%d0%b8%d1%80%d0%b0%d1%82-%d0%bf%d1%80%d0%be%d0%bc%d0%b5%d0%bd%d0%b8-%d0%b2-%d0%b7%d0%b0%d0%ba%d0%be%d0%bd/", "text": "Новите текстове са внесени от „Обединените патриоти“Атака срещу предложените промени в Закона за опазване на земеделската земя предприеха няколко зелени организации у нас. Фалшивите аргументи на еколозите са, че ако внесени корекции от депутата от „Обединени патриоти“ Йордан Апостолов бъдат приети, големи инвеститори ще застроят още имоти по родното Черноморие. Всъщност истината е съвсем друга и е разяснена в позиция на асоциация „Българско Черноморие“. „Управляващите внесоха закон, който ще даде глътка въздух на дребните собственици и семейства със среден или нисък доход. Той удължава с 3 години срока за реализирането на инвестиционни намерения, на дребни собственици на имоти на територията на цялата държава“, пишат от неправителствената организация. И разясняват, че става въпрос за следните промени – който е декларирал, че ще изгражда нещо в земеделската си земя, определена като терен за застрояване, ще има още 36 месеца за това. Това са основно собственици на терени със среден доход, които се опитват да развият дребен бизнес. Те щяха да загубят правото на строеж следващата седмица заради промени в нормативната уредба. „Това бе правилно разбрано от новия парламент и последва мигновена реакция на управляващите“, допълват от асоциацията.", "date": "2017.05.14", "title": " Зелените саботират промени в закон\t\t\t"}
{"url": "https://trud.bg/%d0%ba%d0%b8%d0%bd%d0%be%d1%81%d0%b0%d0%bb%d0%be%d0%bd%d0%b8%d1%82%d0%b5-%d0%bc%d0%b0%d1%81%d0%be%d0%b2%d0%be-%d0%bd%d0%b5-%d1%81%d0%bf%d0%b0%d0%b7%d0%b2%d0%b0%d1%82-%d0%b8%d0%b7%d0%b8%d1%81%d0%ba/", "text": "70% от киносалоните у нас не спазват закона според който програмите им трябва да съдържат минимум 5% български филми. Това съобщиха от Националния филмов център пред .От институцията признаха, че не могат да осъществят контрол.", "date": "2017.05.14", "title": " Киносалоните масово не спазват изискването за минимум 5% български филми"}
{"url": "https://trud.bg/8-%d0%bc%d0%bb%d1%80%d0%b4-%d0%b5%d0%b2%d1%80%d0%be-%d0%b2%d0%bb%d0%b8%d0%b7%d0%b0%d1%82-%d0%b2-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%be%d1%82%d0%be-%d0%b7%d0%b5%d0%bc%d0%b5%d0%b4%d0%b5/", "text": "Около 8 милиарда евро се очаква да влязат по европейските програми през този програмен период в българското земеделие. Това заяви министърът на земеделието Румен Порожанов пред Канал 3. По думите му има какво да се желае в доброто насочване на средствата и сега е моментът да се изчистят неефективните мерки на финансиране. „Няма да бъде популист. Няма да има проблем с протестиращи, когато има тема, трябва да се комуникира“, каза още министърът на земеделието. „Затова има и екшън план. Министерството трябва да работи за институциите и да завърти оборота, защото ведомството е в тежко състояние.“, каза Порожанов. Според него новият земеделски бюджет няма да е 40% от общия бюджет на ЕС заради Брекзит и миграционната политика. „Няма да се допусне неизплащане на средства заради излизането на Великобритания от Европейския съюз“, допълни той. И беше категоричен, че не е имало спиране на средства от Брюксел в предишния програмен период. По думите му е имало одит на Европейската комисия, който не е показал добри показатели за България. Аз бях неудобен на поста в Държавен фонд „Земеделие“ заради икономически интереси, а не политически“, коментира Порожанов. Според него е нормално за българския пазар черешите и ягодите, внесени от други страни, да са на спекулативни цени, но това е само в началото на сезона. „Дано тази продукция да бъде платена през данъчната система“, каза още министърът. И допълни, че в момента българските стоки са преобладаващи и се купуват повече. Министерството на земеделието възобновява работата по Закона за храните и Закона за браншовите организации.", "date": "2017.05.14", "title": " Румен Порожанов: 8 млрд. евро влизат в българското земеделие"}
{"url": "https://trud.bg/%d1%87%d0%b5%d1%81%d1%82%d0%bd%d0%b8%d1%8f%d1%82-%d0%b3%d1%80%d0%be%d0%b7%d0%b4%d0%b0%d0%bd-%d0%be%d1%82-%d0%ba%d0%be%d1%81%d1%82%d0%be%d0%b2%d0%b0%d1%82%d0%b0-%d0%bc%d0%b0%d1%85%d0%b0%d0%bb%d0%b0/", "text": "Изваждането от нафталина на Караджов преди три години приключи с още по-изненадващото му потапяне в началото на настоящата годинаКараджов минава за “правоверен” реформатор. Макар да бе част от управляващото мнозинство от края на 2014 г., половин година по-късно, още през април 2015 г., Караджов вече поставя ултиматуми: “ако няма съдебна реформа – излизаме от коалицията”. След абдикацията на Христо Иванов през декември 2015 г. Караджов напуска председателското място на Комисията по транспорт и информационни технологии на парламента и започва шизофренната игра – хем да е част от управляващия Реформаторски блок, хем да е опозиция.“В страната има тотално недоверие към съдебната система”, гордо заявява през януари 2016 г. опозиционно-управляващият депутат, като поведението му остава такова до края на работата на 43-тия парламент. На 28 юни 2016 г., привечер, в централата на „Демократи за силна България“ се събират неколцина членове на партията от столицата. Поводът е организирана от Юридическия клуб на ДСБ-Триадица публична дискусия с тогавашния народен представител от Реформаторския блок Гроздан Караджов на тема “За реформата в съдебната система”. Основна мишена на изказванията е прокуратурата. За двайсетината присъстващи дискусията е част от процеса по номинации за кандидат за президент на реформаторите. Още повече че по това време Гроздан Караджов е един от обсъжданите варианти за номинация на Гражданския съвет на РБ. Истината, разбира се, оказва се е друга. Присъстващите биват употребени. Реформата на правосъдието е последното, което интересува към онзи момент Караджов. Говоренето за нея е нужно единствено за алиби.Партньорско довериеДва месеца и един ден по-рано – на 27 април 2016 г., специализираното звено “Антикорупция”, така яростно атакувано от деня на създаването си от медиите на Прокопиев и компания, започва разследване за престъпления против собствеността, свързани с източването на един от големите мобилни оператори у нас – “Теленор”, което е извършвано преди гръцката компания ОТЕ да продаде оператора на норвежката “Теленор” през май месец 2013 г.Няколко месеца по-късно новите собственици на преименуваната компания “Теленор-България” установят, че през фиктивни договори са източени 48 млн. лв. Това кара норвежкия гигант да стартира първоначално собствено разследване, резултатите от което са предоставени на норвежки антикорупционен прокурор. Той, от своя страна, препоръчва инвеститорите да сигнализират българската прокуратура. Факт, който по недвусмислен и категоричен начин доказва пълното доверие, което имат европейските разследващи органи спрямо българската прокуратура.Обвинението срещу КараджовГодина след като българската прокуратура е сезирана, след множество проверки и разследвания миналата седмица Гроздан Караджов е обвинен като помагач на гръцкия гражданин Захариас Коцибос, който в инкриминирания период е бил изпълнителен директор на гръцката фирма собственик на телекомуникационния оператор. Умишлените действия на Караджов са довели до присвояване на сумата от 5 545 660, 51 лв. Става въпрос за сключването на договори с общо 21 фирми, през които “Глобул” е източван в периода 2011-2012 г. 12 от фирмите са свързани или са собственост на Гроздан Караджов.Бившият вече депутат не пропусна да обвини, че прокуратурата действа по поръчка – защо държавното обвинение се занимавало с търговски спорове между юридически лица, възропта Караджов. Вярно е, прокуратурата е действала “по поръчка” или правилно казано – по сигнал на чуждестранен инвеститор. Но нали “съдебната реформа” трябваше да се случи и заради същите тези “чужди инвеститори”. И защо така бързо забравя какво е говорил в предизборната кампания от късното лято на 2014 г. “Държавата да спре да пречи на инвеститорите. Крайната цел е да прекършим гръбнака на корупцията”, твърди Караджов преди близо три години.Караджов – „звездата“ на КостовИзваждането от нафталина на Караджов преди три години приключи с още по-изненадващото му потапяне в началото на настоящата година. Всички очакваха къде ще се позиционира “звездата” на Костов – при ГМО-то на обвиняемия олигарх Иво Прокопиев “Да, България” или при Радан Кънев с „Нова република“, но Караджов изчезна, без мотиви, вече е ясно и защо.Покрай стартиралото разследване за източването на телекомуникационната компания прокуратурата би могла да провери дейността на депутата и като председател на Комисията по транспорта и съобщенията на предходния парламент, още повече че са налице публикации от началото на 2017 г., в които се твърди, че благодарение на депутатски лобизъм се е стигнало до забавяне на падането на цените на разговорите в роуминг от българските оператори.Макар да мина време, все още се помни, че през 2004 г. изгоненият от България руско-израелски бизнесмен Майкъл Чорни осъди за клевета Гроздан Караджов, който оперативно управляваше фондация “Демокрация” на Иван Костов. Същата фондация, за която документи сочеха, че е получила 200 000 щатски долара от фирма на Чорни.Не толкова известно е друго обстоятелство около Гроздан Караджов и близостта му до Иван Костов. При управлението на Драгалевския ментор на задкулисието Караджов е председател на борда на БТК. Тогава държавното дружество възлага изработването на облекла за 26 000 свои служители на частната фирма “Хрисома”. Собственици на “Хрисома” се оказват други много близки семейни приятели на Иван Костов – Мая и Георги Кирчеви. Същите са и дарители на фондация “Бъдеще за България” на Елена Костова. Георги Кирчев е известен и с това, че вече 11 години избягва възмездието на закона като подсъдим за убийството на две млади момичета при срутването на сградата на ул. “Алабин”. Ремонтиращият се, приватизиран от Кирчев в мандата на Костов недвижим имот, рухва върху спрелия в задръстване автомобил на загиналите.Близостта на Караджов до Костов има своята предистория още в зората на демокрацията. Обвиняемият днес за източването на “Теленор” е сред първите служители на институт “Отворено общество” на Джордж Сорос в България. Като премиер Костов има срещи със Сорос, на една от които се взема решение за създаването на дружество, което да работи в сферата на информационните технологии. Логично водеща роля в “Рила солюшън” има именно Караджов, който по-късно застава начело на БТК, а след продажбата й продължава бизнеса си, но вече като собственик на редица компании.Ще спаси ли Лозан – Гроздан?Парадоксално, но освен за възможността Караджов да натрупа “първия” милион, близостта му до Иван Костов може да се окаже ключова и за изхода на евентуалния наказателен процес срещу бившия депутат и “искрен” радетел на “съдебната реформа”. Поне по две линии – първата става ясна от двете стенограми от 2016 г. на сбирките „АРГО“, на които олигархът Иво Прокопиев, пишман политиците Радан Кънев, Христо Иванов, куп професионални протестъри, “грантови” анализатори и поръчкови “журналисти” инженерстват кандидатура за президент и “Да, България”. На сбирките присъства и Гроздан Караджов, който, както става ясно от документираните реплики, се държи менторски с останалите.На първата от тези сбирки задкулисието обсъжда издигането за президент дори на председателя на Върховния касационен съд Лозан Панов. Изненадващо бившият правосъден министър Христо Иванов канселира кандидатурата заради съмнения за миналото на последната съпруга на магистрата, която дори е наречена “черен лебед”. Резонно е питането – ако задкулисието има възможност да влияе върху съдия №1, то какво би станало, ако Караджов потърси съучастниците си от стенограмите “АРГО”, голяма част от които също имат достатъчно солидна обвързаност с мрежите на Сорос у нас.Съмненията са основателни и с оглед на действията на обвиняемия, който е потърсил защита от една определена адвокатска кантора. При явяването си в Столичната следствена служба на 9 май за предявяване на обвинение Гроздан Караджов бе съпровождан от адвокат Ина Лулчева. Никой не би имал съмнение в професионализма и ерудицията на адвокат Лулчева, но е факт, че тя е съдружник в дружество “Доковска, Атанасов и съдружници”. А адвокат Георги Атанасов освен добър юрист вече е и политик – член е на Националния съвет на “Да, България” с номинален председател Христо Иванов.Всички тези повдигащи въпроси взаимовръзки между политици, адвокати и съдия №1 биха била неоснователни, ако начело на ВКС се намираше доказал своята независимост достоен магистрат, а не политически и олигархично зависим послушник, който с поведението си от последните месеци доказва, че ефективна борба с корупцията сред политиците и злоупотребите на олигархията е невъзможна. Не и докато председателят на ВКС се казва Лозан Панов.Защото Караджов има и втора линия, по която може да търси индулгенция от най-високо съдебно ниво. При това тази помощ може да дойде директно от фамилията на Иван Костов и една от дъщерите му – Мина Костова. “Черният лебед” или Елисавета Панова, настояща съпруга на Лозан Панов, е дългогодишна приятелка с Мина Костова. Нужен би бил само един обяд с веганско меню и размисли за идващото лято…За радост на Караджов деянията, за които е с наложена мярка за неотклонение “подписка”, са извършени на територията на България. Какво ли обаче би се случило с радетеля на “съдебна реформа”, ако го съдеше норвежки съдия? Но като се има предвид, че Норвегия е страната в Европа, която има най-хуманно отношение към престъпниците, то дори и ефективната присъда за източването на “Теленор” би изглеждала като комсомолска бригада за “звездата” на Костов.Така че очакващите справедливост и възмездие българи остава да се надяват, че този или следващият Висш съдебен съвет ще намери начин да извърши реална съдебна реформа, започвайки с импийчмънт на уронващия престижа на ВКС негов председател. За да може съдия №1 да е магистрат с необходимите интегритет и решителност, с които да мотивира колегите си да правораздават ефективно. Едва тогава Гроздан Караджов ще има защо да се притеснява. Току-виж известният и като “касичката” на Иван Костов реформатор на правосъдието научи от “първа ръка” как норвежките данъкоплатци, т.е. и “Теленор”, финансират подобряването на условията в българските затвори.", "date": "2017.05.14", "title": " Честният Гроздан от Костовата махала"}
{"url": "https://trud.bg/%d0%be%d0%b3%d1%80%d0%be%d0%bc%d0%b5%d0%bd-%d0%ba%d0%bb%d0%be%d0%bd-%d0%bf%d0%b0%d0%b4%d0%bd%d0%b0-%d0%b8-%d0%b1%d0%bb%d0%be%d0%ba%d0%b8%d1%80%d0%b0-%d1%83%d0%bb%d0%b8%d1%86%d0%b0-%d0%b2-%d0%bf%d0%bb/", "text": "Огромен клон от улично дърво се стовари на тротоара и блокира за няколко часа ул „Месемврия“ в Пловдив. По чудо няма пострадали, предаде .Клонът е паднал на сантиметри от паркиран автомобил. Секунди преди инцидента в широкия център на града, оттам преминала възрастна жена.", "date": "2017.05.14", "title": " Огромен клон падна и блокира улица в Пловдив"}
{"url": "https://trud.bg/%d0%bf%d1%80%d0%be%d1%84-%d1%82%d0%be%d0%b4%d0%be%d1%80-%d0%ba%d0%b0%d0%bd%d1%82%d0%b0%d1%80%d0%b4%d0%b6%d0%b8%d0%b5%d0%b2-%d0%bf%d1%80%d0%b5%d0%b4-%d1%82%d1%80%d1%83%d0%b4-18/", "text": "Плъховете и мишките са най-големият проблемАнтибиотикът намалява риска от заразяване стотици пъти30% от кърлежите носят някои причинители на опасни заболявания, а до 18% – по два причинителя. Това съобщи за „Труд” проф. Тодор Кантарджиев, директор на Националния център по заразни и паразитни болести.„Става въпрос за 2 групи причинители. Това са бактериалните в градовете – лаймската болест, анаплазмозата, марсилската треска и ерлихиозата. Докато в селскостопански площи и там, където има контакт с гори, са кърлежите, които пренасят опасните вирусни трески – кримска-конго хеморагична треска и така нареченият кърлежов енцефалит”, обясни специалистът във връзка със зачестилите ухапвания от кръвносмучещите паразити.По думите му те са нормални, защото изведнъж времето е станало топло и хората са тръгнали по парковете, без да имат предвид кърлежите, които не са повече от други години.„Най-важната обработка е това да се коси тревата, което не зависи от дъждовете. А иначе да се използват сухите дни, за да се пръска. Но хората трябва да се научат да не лягат на тревата, да не пускат децата да играят боси във високи треви. Ние не сме във Великобритания да си ходим по градинките. Там нямат кърлежи, защото нямат бездомни кучета. Но дори не те са най-големият проблем. Това по-скоро са мишките и плъховете, които излизат от каналите и също са гостоприемник за кърлежите”, уточни проф. Кантарджиев.Съветът му е след ухапване от кърлеж в първите часове да се вземе веднъж или два пъти доксициклин при възрастни и азитромицин за деца. Така рискът от лаймска болест, марсилска треска и ерлихия намалява стотици пъти.", "date": "2017.05.14", "title": " Проф. Тодор Кантарджиев пред „Труд“: 18% от кърлежите носят опасни болести"}
{"url": "https://trud.bg/%d0%ba%d1%80%d0%b0%d0%b9-%d0%bd%d0%b0-%d1%81%d1%82%d1%80%d0%be%d0%b5%d0%b6%d0%b8%d1%82%d0%b5-%d0%b2-%d0%bf%d0%b5%d1%82-%d0%ba%d1%83%d1%80%d0%be%d1%80%d1%82%d0%bd%d0%b8-%d0%b7%d0%be%d0%bd%d0%b8-%d0%be/", "text": "Заповед за забрана на строежите в пет курортни зони край града издаде кметът на Варна Иван Портних. От днес до 1 октомври трябва да се прекратят всички видове градежи и монтажни работи в комплексите Златни пясъци, Св. св. Константин и Елена, Чайка и местностите Прибой и Манастирски рид. Бетоновози и камиони със строителни материали там ще се допускат само за неотложни аварийно-ремонтни дейности съгласно чл. 15 от Закона за устройство на Черноморското крайбрежие, гласи заповедта. Според нея до края на неделния ден недостроените сгради в курортите трябваше да бъдат оградени, обезопасени, прилежащите тротоари и пътни настилки почистени и възстановени, а зелените площи – обработени. От понеделник тръгват проверки за изпълнението на заповедта, като нарушителите ще търпят санкции от 1000 до 10 хил. лв., ако са физически лица. За фирмите глобите са от 10 хил. до 50 хил. лв., уточниха от общината.", "date": "2017.05.14", "title": " Край на строежите в пет курортни зони около Варна\t\t\t"}
{"url": "https://trud.bg/%d1%83%d0%bd%d0%b8%d0%ba%d0%b0%d0%bb%d0%bd%d0%be-%d0%b2%d0%b8%d0%b4%d0%b5%d0%be-%d0%bf%d0%be%d0%ba%d0%b0%d0%b7%d0%b2%d0%b0-%d0%ba%d1%80%d0%b0%d1%81%d0%be%d1%82%d0%b0%d1%82%d0%b0-%d0%bd%d0%b0-%d0%bd/", "text": "Уникален късометражен филм, заснел нощното очарование на Бургас, се превръща в хит в социалните мрежи.Видеото е изготвено от бургазлията Мирослав Терзиев, а лентата е запечатала най-красивите места на града във възможно най-романтичния момент – при залеза на слънцето. Това е първа част от поредицата „Градски светлини”, пише .„Обичам да снимам нощен Бургас, защото е по-спокойно и може да се улови този романтичен дух на среднощните разходки.”, каза Мирослав.Амбициите му са да заснеме всички градове в региона, а следващата му точка ще е курортен комплекс Слънчев бряг. Мирослав ще се опита да улови ритъма на нощния живот с дрона си от 400 метра височина.", "date": "2017.05.14", "title": " Уникално видео показва красотата на нощен Бургас"}
{"url": "https://trud.bg/%d0%ba%d1%80%d0%b0%d1%81%d0%b5%d0%bd-%d0%ba%d1%80%d0%b0%d0%bb%d0%b5%d0%b2-%d0%b7%d0%b0-10-%d0%b3%d0%be%d0%b4%d0%b8%d0%bd%d0%b8-%d1%81%d0%b0-%d0%bd%d0%b0%d1%82%d1%83%d1%80%d0%b0%d0%bb%d0%b8%d0%b7/", "text": "Справедливото разпределение и контролираното изразходване на държавните средства в спорта ще бъдат приоритет и във втория мандат на Красен Кралев като министър на младежта и спорта. Той гарантира, че няма да прави никакви компромиси в това отношение.„Справедливост – това е ключовата дума, която вълнува не само хората в спорта, но и всички българи. Нашата държава няма такъв ресурс за спорт, с какъвто разполагат развитите страни от Европейския съюз и Северна Америка. Но все пак средствата не са малко и всички българи трябва да бъдат убедени, че те ще се изразходват справедливо”, заяви Кралев по БНТ.Той отново акцентира върху факта, че в предишния му мандат за пръв път държавата отделя средства за българския футбол. „Не може 80 000 души в България да се занимават с този спорт и ние да го подценяваме – коментира министърът. – Средствата, които сме отделили, отиват изцяло за детско-юношеския футбол. Всички искаме да имаме успехи и да печелим мачове, но няма как да ги постигнем, ако не обърнем внимание на детските школи. Вярвам, че това е ход в правилната посока.”Основен приоритет на Министерството на младежта и спорта е и реконструкцията на стадионите, поставянето на осветление и нова тревна настилка на клубовете от Първа професионална лига.Кралев говори за някои от последните български успехи на международната сцена. За победите на сестрите Габриела и Стефани Стоеви в бадминтона той каза: „Във федерацията се работи на изключително високо ниво. Тъй като има успехи, преразгледахме бюджета и подкрепихме бадминтона. Това е един от най-лесно достъпните спортове. На световно ниво не можем да се преборим с азиатците, но в Европа сме водеща сила. Сестри Стоеви заслужават уважение и дават добър пример на подрастващите.”Силното представяне на българските борци и спечелените от тях шест медала на европейското първенство в Нови Сад е доказателство, че и в Българската федерация по борба се работи в правилната посока, заяви Красен Кралев. Според него борбата е не само най-успешния в исторически план български спорт, но е и натоварен с най-големи обществени очаквания.„На последните Олимпийски игри представянето не беше на очакваното ниво и затова седнахме с ръководителите на федерацията да търсим решения – коментира министърът. „Те направиха много задълбочен анализ, няколко месеца работиха наистина къртовски, за да предложат програма за рестарт и реформи, която е изключително интересна. Програмата допадна на нашия екип и финансирането беше увеличено. Аз се радвам, че след промените има обнадеждаващо начало и очаквам приятни изненади от предстоящото световно първенство”, каза Кралев.Натурализирането на новия европейски шампион Тарек Абдеслам е доказателство, че това е една успешна политика, убеден е министър Кралев. Той припомни, че всички държави привличат натурализирани спортисти, в което няма нищо лошо. „Има много такива спортисти, които са печелили олимпийски и световни медали и са ни носили радост”, посочи министърът и в случая с Тарек Абдеслам благодари за съдействието на Министерството на правосъдието и на вицепрезидента Маргарита Попова.”В последните 10 години са били натурализирани над 130 състезатели, от които само 30 имат по-сериозен принос за българския спорт. Ето защо занапред ще се залага повече на деца, юноши и младежи до 18-годишна възраст, които впоследствие могат да се включват в националните отбори. Конкретен пример са не само състезателите по борба, но и футболистите на „Лудогорец”, които могат да играят за България.Красен Кралев определи като изключително неприятен случая с уличаването на щангистката Даяна Димитрова в употреба на фуросемид. „Недопустимо е това да се случва. Водихме разговори по тази тема с президента на федерацията по вдигане на тежести Неделчо Колев. Тук става въпрос за подаване на сигнал конкретно за даден клуб и за дадени спортисти. Ние заставаме ясно и категорично срещу забранените субстанции. Федерацията има тежка раница с нарушения на гърба си и трябва да бъде още по-безкомпромисна. Недопустимо е да се случват такива неща и то с деца”, зави министърът.Кралев изрази увереност, че Българската федерация ще спечели третото дело в Международния арбитражен съд срещу наложената глоба от Международната федерация. „Мисля, че има субективен елемент в това наказание от страна на Международната федерация. Още повече, че само преди няколко дни нейният президент Тамаш Аян обави, че страни като Азербайджан, Русия, Турция, Беларус, Казахстан и Молдова, които са със съществен принос за развитието на щангите не трябва да търпят толкова строги допинг наказания. А ако говорим за принос за вдигането на тежести в света, България със сугурност е в топ 3”, обобщи той.По въпроса с решението на Българската федерация по мотоциклетизъм да замрази дейността си заради липсата на държавно финансиране, министърът бе категоричен, че в целия свят това е комерсиален спорт. „Не виждам защо на държавата трябва да се вменява отговорността върху неумението да се привличат средства. Няма как всички спортове да бъдат на държавната хранилка. Мотоциклетизмът и автомобилизмът са скъпи спортове. За последните 10 години над 20 милиона са отделени за инвестиране в мотоциклетизма. Не знам друг спорт да е бил толкова силно подкрепян”, каза Кралев.С цел справедливо и контролирано разпределение на държавните средства в спорта се извършват постоянни проверки и ревизии на федерациите. Като лош пример Красен Кралев посочи Българската федерация по шахмат. „Не мога да позволя да се харчат пари кой както си иска. – заяви министърът. – В шахмата има много сериозни конфликти между клубовете и това е от години. Аз заварих изключително неприятно положение с натрупана агресия, с клевети от двете страни. Тази федерация е типичен пример за това как не трябва да се случват нещата в българския спорт. Имат да връщат 380 000 лв., които с лихвите стават 476 000 лв.”Сред задачите на Красен Кралев през втория му мандат е изграждането на нов научен център за спортна подготовка, за да може зад всеки добър спортист да стои щаб от специалисти – лекари, психолози, биохимици.", "date": "2017.05.14", "title": " Красен Кралев: За 10 години са натурализирани над 130 състезатели"}
{"url": "https://trud.bg/%d1%81%d0%b0%d1%89-%d0%b8-%d1%8f%d0%bf%d0%be%d0%bd%d0%b8%d1%8f-%d0%bf%d0%be%d0%b8%d1%81%d0%ba%d0%b0%d1%85%d0%b0-%d0%b8%d0%b7%d0%b2%d1%8a%d0%bd%d1%80%d0%b5%d0%b4%d0%bd%d0%be-%d0%b7%d0%b0%d1%81%d0%b5/", "text": "САЩ и Япония призоваха в неделя за извънредно заседание на Съвета за сигурност на ООН заради поредното ракетно изпитание на Северна Корея, съобщи AFP.От мисията на настоящия председател на Съвета за сигурност, Уругвай, съобщиха че заседанието е насрочено за вторник следобед.Пхенян изстреля балистична ракета рано в неделя – стъпка, която се смята за предупреждение към новия либерален президент на Южна Корея Мун Джей-ин, който заяви, че иска да намали напрежението между двете части на полуострова.", "date": "2017.05.14", "title": " САЩ и Япония поискаха извънредно заседание на Съвета за сигурност на ООН"}
{"url": "https://trud.bg/%d0%b4%d0%b5%d0%b9%d0%b2%d0%b8%d0%b4-%d0%bb%d0%b8%d0%bd%d1%87-%d0%bc%d0%b8%d1%81%d1%82%d1%8a%d1%80-%d0%bc%d0%b8%d1%81%d1%82%d0%b5%d1%80%d0%b8%d1%8f/", "text": "Големият Дейвид Линч – един от най-влиятелните визионери и ексцентрични майстори в киното за последните 30 години – обяви, че се отказва от режисурата на филми за голям екран. Новината за оттеглянето на великия автор идва в разгара на рекламната кампания около завръщането на неговия най-прочут проект – “Туин Пийкс”. На 21 май е премиерата на първия епизод от новия сезон на енигматичния и иконичен сериал – четвърт век след като оригиналът завинаги промени начина, по който публиката гледа на телевизионните продукти.Феновете на Линч се надяват, че решението му да приключи с игралните филми не е окончателно, тъй като преди години той бе заявил, че и продължението на “Туин Пийкс” не е част от плановете му, но в крайна сметка се събра със своя творчески партньор Марк Фрост и заедно сътвориха дългоочакван нов сезон на сериала, в който “совите не са това, което са”. Милиони зрители очакват с нетърпение новите епизоди, в които ще се завърнат почти всички актьори от оригинала плюс десетки нови имена. Разбира, се сюжетът се пази в тайна, но това, което се знае, е, че историята ще проследи завръщането на агента на ФБР Дейл Купър, изигран от Кайл Маклоклан, в градчето на мистерии и странни образи Туин Пийкс.Ако сериалът е успешен това може да вдъхнови Линч за нови проекти, някои от които може да мотивират и завръщането му към игралното кино. Засега последният филм на Линч си остава тричасовата психеделична екстраваганца с Лора Дърн Inland Empire от 2006 г.А тази година култовият дебют на Дейвид Линч в киното празнува 40-годишен юбилей. Заглавието е “Гумена глава” – мрачният, сюрреалистичен, кошмарен черно-бял филм, който легитимира младия Линч като един от най-безкомпромисните и интригуващи филмови автори в Америка в края на 70-те години на миналия век.Дейвид Линч започва своята кариера като художник, но преминава в киното, където получава възможност да разгърне своята богата палитра от визуални концепции. Той е определян като най-важния сюрреалист на своето време и един от най-влиятелните режисьори на планетата.Линч снима странни, визуално пленяващи, сексуално заредени, наситени с насилие и тревожна атмосфера филми. Той почти винаги отказва да дава обяснения за конкретни режисьорски и сценарни решения и смята, че интерпретацията на всеки отделен зрител не бива да бъде замърсявана от допълнителни разяснения. За него филмите трябва да са преживяване за сетивата и емоциите, а не математически задачи за разрешаване. Въпреки това преди години той си позволи да даде улики за разгадаването на мистерията около един от най-успешните му филми – “Мълхоланд Драйв”.През 80-те години Линч надскача и без това солидната си репутация, придобита с “Гумена глава”, с изключителните шедьоври “Човекът слон” и “Синьо кадифе”. В началото на следващото десетилетие той триумфира с наградата “Златна палма” в Кан с перверзната приказка “Диво сърце” с Никълъс Кейдж и Лора Дърн. Успешната траектория продължава с “Туин Пийкс”. Този мистичен сериал пренаписва правилата на криминалните поредици, играе с жанровите кодове и конвенции, преформулира цялата телевизионна естетика и се превръща в модерна класика и културен феномен.Дейвид Линч продължава с филми като “Изгубената магистрала”, “Историята на Стрейт” и разбира се, “Мълхоланд Драйв”, който му носи и номинация за “Оскар” за режисура. Повече от 15 години след премиерата си “Мълхоланд Драйв” редовно оглавява класациите за най-велик филм от началото на XXI век.Дейвид Линч комбинира еротика и насилие, кръв и красота, поезия и кошмари, романтика с нихилизъм. Той е майстор на абсурда и странните, внушителни образи. Без неговият авторски почерк голямото кино ще бъде по-бедно и безинтересно. Затова ценителите се надяват, че той ще промени решението си да се оттегли и ще се завърне и с игрален филм. Прави музика и медитираЛинч е личност с интереси в много области. Той рисува и прави музика, издава албуми, медитира и промотира по света ползите от трансценденталната практика за медитация. Преди години беше в България, където изнесе лекция по темата и си припомни някои от най-интересните моменти в легендарната си кариера. Той навлезе и в бизнеса с нощните заведения, след като откри клуб в Париж, вдъхновен от неговия филм “Мълхоланд Драйв”. За негоНовият “Туин Пийкс” ще спечели публикатаСтрашно много се вълнувам, че отново работя с Дейвид по епизоди от “Туин Пийкс”. Сезонът, който тръгва в края на май, ще спечели публиката. Уверен съм, че свършихме много и качествена работа. Нямам търпение да споделя това със зрителите. А Дейвид е великолепен човек. И той като мен обича хубавото кафе и вкусните понички. С него се разбираме на толкова много нива, работата ни е нещо повече от изпълняване на договори и професионални телевизионни ангажименти. Дейвид Линч е специален човек. Той промени американското киноПейзажът на американското кино нямаше да бъде същият без приноса на Линч. Той го промени, инжектира силна доза визионерска смелост. Линч е най-значимият сюрреалист на нашето съвремие. Мога да гледам филми като “Синьо кадифе” десетки пъти. Толкова добре са направени – от актьорските изпълнения през операторското майсторство до звуковото оформление. Линч е маниак на тема малки детайли, които правят силно впечатление и извеждат целия филм на съвсем друго ниво. Неговата естетика е невероятно силна и се разпознава само с няколко кадъра. Влиянието му не може да се обхване, навсякъде около нас е. “Мълхоланд Драйв” ме направи истинска актрисаВинаги ще бъда безкрайно благодарна на Дейвид, че ми даде шанс да участвам в неговия филм “Мълхоланд Драйв”. Това беше едно изключително преживяване, което ме направи истинска актриса и изстреля кариерата ми. Нямаше да съм това, което съм сега, без този филм. Дължа толкова много на Линч. Той не е като другите режисьори и хора в Холивуд. Толкова е различен и вдъхновяващ. А завръщането на “Туин Пийкс” ще бъде истинско събитие.", "date": "2017.05.14", "title": " Дейвид Линч – Мистър Мистерия"}
