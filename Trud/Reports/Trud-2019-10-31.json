{"url": "https://trud.bg/%d0%b0%d0%bc%d0%b5%d1%80%d0%b8%d0%ba%d0%b0%d0%bd%d1%86%d0%b8-%d0%b8-%d0%ba%d1%8e%d1%80%d0%b4%d0%b8-%d0%bf%d0%b0%d1%82%d1%80%d1%83%d0%bb%d0%b8%d1%80%d0%b0%d1%82-%d1%81%d1%8a%d0%b2%d0%bc%d0%b5%d1%81/", "text": "Американските военни и коалицията на кюрдските „Сирийските демократични сили“ (СДС), съвместно патрулират петролния регион в Североизточна Сирия, предава TACC. Руската агенция се позовава на кюрдски медии. Според информацията „съвместен конвой от американски сили и СДС патрулира петролни находища в селските райони в североизточна Сирия“. Американската част от конвоя се състои от пет бойни машини. Това е първата подобна мисия, проведена в тази област от американските сили съвместно с частите на СДС, след като Вашингтон обяви изтеглянето на войските си от североизточната част на Сирия преди началото на турската военна операция в региона. На 9 октомври Турция започна военна операция в Северна Сирия, наречена „Извор на мира“, насочена срещу кюрдските сили в региона. Според плана на Анкара, в Северна Сирия трябва да бъде създадена зона за сигурност, от която кюрдските сили да се изтеглят и там да бъдат заселени бежанците, намиращи се в Турция в момента. На 28 октомври министърът на отбраната на САЩ Марк Еспер заяви, че Съединените щати възнамеряват да разположат допълнителни наземни механизирани сили в Северна Сирия, за да защитят нефтените находища от членовете на терористичната групировка „Ислямска държава“.", "date": "2019.10.31", "title": " Американци и кюрди патрулират съвместно петролния регион в Североизточна Сирия"}
{"url": "https://trud.bg/%d0%bf%d1%80%d0%b5%d0%b7-%d0%b7%d0%b8%d0%bc%d0%b0%d1%82%d0%b0-%d0%b7%d0%b0%d1%82%d0%b2%d0%b0%d1%80%d1%8f%d1%82-%d0%bf%d1%8a%d1%82%d0%b8%d1%89%d0%b0-%d1%81%d0%b0%d0%bc%d0%be-%d0%bf%d1%80%d0%b8-%d0%b4/", "text": "Пътищата в региона да се затварят при строга координация между отговорните служби, поиска областният управител Вълчо Чолаков на среща с представители на институциите във връзка с предстоящия зимен сезон. Той настоя още за осигуряване на по-засилен контрол от досегашния, който да гарантира, че в опасни участъци няма да има навлизане на автомобили. Областният управител изиска такива мерки да бъдат  широко медийно оповестени предварително, за да се избегне липса на информация сред хората. Във всяка една община да  има подготвени и оборудвани помещения за настаняване на хора при нужда, разпореди още Чолаков. Общините имат сключени договори или са в процедура по сключване на такива с фирми, осигуряващи снегопочистване. Областно пътно управление е извършило проверки на фирмите, почистващи републиканската пътна мрежа. Налични са необходимите инертни материали, луга и сол, осигурени са 6 км снегозащитни ограждения, които ще бъдат поставени на места с обичайно силно снегонавяване. По искане на областния управител снегозадържащи съоръжения са осигурени и във всички населени места на територията на община Бургас. Чолаков изиска и останалите общини да се оборудват с такива.  Обект на проверка  в област Бургас са били 230 язовира – големи или такива, за които се знае, че са проблемни. Проверките са приключили с 22 акта за нарушения, от които 9 са с влезли в сила наказателни постановления. Констатациите на проверяващите са, че към настоящия момент всички  язовири са почти празни или много под нивото си. Кметовете на кметства и отговорните институции да реагират с внезапни  проверки, на място, при всеки сигнал за завишено ниво на води във водоемите, разпореди още областният управител.  Изцяло реконструирани и възстановени сa и 2 участъка по поречието на река Средецка, които години създават проблеми  на местното население, информираха от Напоителни системи. Актуализирани са списъците с болни на хемодиализа, резервът с кръв и плазма към днешна дата е запълнен. Училищата и детските градина са оборудвани с необходимите отоплителни материали. Зареждане на населението с дърва за огрев, в  по малките населени места, е във фаза на приключване. И тази година Областният кризисен щаб ще може да проследява движението на снегопочистващата техника по републиканската пътна мрежа. Достъп до видеонаблюдението от по-широк формат институции бе едно от нещата, които Вълчо Чолаков издейства още в началото на мандата си и което подобри значително работата на службите.  Сред проблемите, върху които продължава да работи областният управител е осигуряване на допълнителна тежка техника, която да изтегля по-бързо закъсали на пътната мрежа автомобили. От областния щаб за борба с бедствията апелират към водачите на автомобили да се оборудват за движение при зимни условия, както и да спазват правилата за пътна безопасност. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.31", "title": " През зимата затварят пътища само при добра стиковка на службите\t"}
{"url": "https://trud.bg/%d1%85%d0%b8%d0%b7%d0%b1%d1%83%d0%bb%d0%b0-%d0%be%d1%81%d1%82%d0%b0%d0%b2%d0%ba%d0%b0%d1%82%d0%b0-%d0%bd%d0%b0-%d0%bb%d0%b8%d0%b2%d0%b0%d0%bd%d1%81%d0%b8%d1%8f-%d0%bf%d1%80%d0%b5%d0%bc%d0%b8/", "text": "Влиятелното шиитско ливанско движение „Хизбула“ обяви днес, че оставката на Саад Харири като премиер би била загуба на ценно време за реформи, които се смятат за жизненоважни за излизането на страната от дълбока икономическа криза, предаде Ройтерс, цитирана от БНР. Франция, която подкрепят Харири, също призова за бързо формиране на ново правителство, което да се заеме със спешните реформи. Харири подаде оставка във вторник след безпрецедентната вълна от протести срещу управляващия елит, който бе обвинен за икономическия колапс. „Оставката на Харири ще допринесе към загубата на ценно време за изпълнение на реформите“, обяви „Хизбула“ и обвини САЩ, че се месят във вътрешните работи на Ливан, за да сеят хаос. Преди да се оттегли Харири, чието правителство включва шиитското движение, обяви списък от реформи, които обаче не успокоиха гнева. Предложенията не накараха и чуждестранните донори да отпуснат средства от обещаните на конференция в Париж миналата година 11 млрд. долара. В отделно становище „Хизбула“ обяви, че е атакувала дрон над Южен Ливан и го е принудила да напусне въздушното пространство на страната. Израелската армия съобщи, че ракета е била изстреляна от Ливан по неин дрон, но той не е засегнат. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.31", "title": " „Хизбула“: Оставката на ливансия премиер е загуба на ценно време"}
{"url": "https://trud.bg/%d0%bf%d0%b5%d0%b2%d0%b8%d1%86%d0%b0%d1%82%d0%b0-%d1%8f%d0%bd%d0%b8%d1%86%d0%b0-%d0%bf%d0%be%d0%ba%d0%b0%d0%b7%d0%b0-%d1%81%d1%83%d0%bf%d0%b5%d1%80-%d1%84%d0%be%d1%80%d0%bc%d0%b0-%d0%bf%d0%be-%d0%b1/", "text": "Попфолк звездата Яница вдигна градусите в Instagram с последните си снимки, на които позира по бельо. Красивата брюнетка показва страхотна фигура, за която почитателите й я поздравиха. „Не мога да повярвам, че си толкова красива!“ и „Нереална си!“ са само част от комплиментите, които певицата получава от своите 133 000 последователи в социалната мрежа.", "date": "2019.10.31", "title": " Певицата Яница показа супер форма по бельо"}
{"url": "https://trud.bg/%d0%b8%d1%81%d0%bb%d1%8f%d0%bc%d1%81%d0%ba%d0%b0-%d0%b4%d1%8a%d1%80%d0%b6%d0%b0%d0%b2%d0%b0-%d0%be%d0%b1%d1%8f%d0%b2%d0%b8-%d1%87%d0%b5-%d0%b8%d0%bc%d0%b0-%d0%bd%d0%be%d0%b2-%d0%bb%d0%b8%d0%b4/", "text": "„Ислямска държава“ обяви, че новият й водач е Аби Ибрахим ал-Хашеми ал-Кураши, след като създателя и лидер на терористичната организация Абу Бакр ал-Багдади беше убит при операция на американски командоси. Новината за нея огласи лично американският президент Доналд Тръмп на 27 октомври. От ИД потвърдиха и смъртта на Ал-Багдади чрез гласово съобщение, публикувано от информационната агенция на групировката al-Furqan, пише Rudaw.   Организацията претърпя и втори удар с ликвидирането на нейния говорител Абу Хасан ал-Мухаджир, който беше спряган за наследник на Багдади.", "date": "2019.10.31", "title": " „Ислямска държава“ обяви, че има нов лидер"}
{"url": "https://trud.bg/%d0%ba%d0%be%d0%bd%d0%b3%d1%80%d0%b5%d1%81%d1%8a%d1%82-%d0%bd%d0%b0-%d1%81%d0%b0%d1%89-%d0%b7%d0%b0%d0%bf%d0%be%d1%87%d0%bd%d0%b0-%d0%b8%d0%bc%d0%bf%d0%b8%d0%b9%d1%87%d0%bc%d1%8a%d0%bd%d1%82%d1%8a/", "text": "С вот 232 гласа срещу 196 В първи етап от процедурата Камарата на представителите на Конгреса на САЩ гласува положително в четвъртък за одобряването на резолюция, която дава ход на процедурата по отстраняването от власт на президента Доналд Тръмп, предадоха медиите зад Океана. Решението на конгресмените` взето с 232 гласа „за” срещу 196 „против” задава първият етап от процедурата по евентуалното отстраняване на Тръмп от Белия дом. Разследването на доминирания от демократите Конгрес се съсредоточи върху изтеклата информация за опитите на Тръмп, в качеството си на държавен глава на САЩ, да окаже натиск върху президента на Украйна Владимир Зеленский, заплашвайки го със задържане на 200 млн. долара военна помощ за Киев, в замяна на откриване на разследване от страна на украинските власти, с цел намирането на „компромати” за сина на предполагаемия му опонент от демократите догодина Джо Байдън, Хънтър. Държавният глава веднага намери време в социалната мрежа „Туитър” да определи решението на законодателното събрание като „най-големия лов на вещици” в историята на американската политика. Гласуването в камарата бе предшествано от подадените по-рано показания пред разследващата комисия на Конгреса специалният пратеник на САЩ в Украйна – украинският имигрант и специален съветник на президента на САЩ Александър Виндман, който оспори съдържанието на транскрипта на разговора между Тръмп и Зеленский. Приетата резолюция има предимно символичен характер, но отваря пътя към пълната процедура по отстраняването на Доналд Тръмп от Белия дом, посочват наблюдатели.", "date": "2019.10.31", "title": " Конгресът на САЩ започна импийчмънтът на Тръмп"}
{"url": "https://trud.bg/%d1%81%d0%bb%d0%b0%d0%b2%d0%b8%d1%8f-%d0%bd%d0%b0%d0%b9-%d0%b4%d0%be%d0%b1%d1%80%d0%b0-%d0%be%d1%82-2011-%d0%b3%d0%be%d0%b4%d0%b8%d0%bd%d0%b0/", "text": "„Славия“ прави най-добрата си серия от 2011 година насам. С 1:0 срещу „Витоша“ (Бистрица) тимът на Златомир Загорчич нареди четири поредни успеха. Преди малкото столично дерби „Славия“ спечели с по 1:0 срещу „Ботев“ (Пд) и „Царско село“, както и срещу „Берое“ – 2:1. Георги Йомов вкара единствения гол в 52-ата минута. През целия мач „белите“ бяха по-добри от последния в елита. През първото полувреме обаче опит за центриране на Мартин Станкев можеше да доведе до гол, но топката срещна гредата. Успехът изпрати „Славия“ на пето място в класирането – на 14 точки от лидера „Лудогорец“. Все повече затъва „Витоша“, който има 1 победа и 13 загуби. Воденият от Енгибар Енгибаров тим е в серия от шест поредни загуби, спечели единствено срещу „Царско село“ с 3:2 у дома.", "date": "2019.10.31", "title": " „Славия“ най-добра от 2011 година"}
{"url": "https://trud.bg/%d0%bc%d0%b0%d0%b4%d1%80%d0%b8%d0%b4-%d0%be%d1%82%d0%ba%d0%b0%d0%b7%d0%b0-%d0%bd%d0%b0-%d0%ba%d0%b0%d1%82%d0%b0%d0%bb%d1%83%d0%bd%d0%b8%d1%8f-%d0%b8-%d0%be%d0%bd%d0%bb%d0%b0%d0%b9%d0%bd-%d0%bd/", "text": "Премиерът на Испания Педро Санчес заяви, че неговото правителство няма да позволи „онлайн“ независимост на Каталуния, предаде БТА. „Казвам на каталунските сепаратисти. Няма да има независимост, било офлайн, било онлайн. Законността ще бъде така мощна онлайн, както в реалния свят“, заяви той в радио интервю. Правителството в Мадрид ще одобри постановление, с което задължава всички публични администрации да хостват уебсайтовете си в Европейския съюз. Мярката, която е част от кампанията на властите срещу акциите на сепаратистите онлайн, цели да се сложи край на техния стремеж да създадат „дигитална република“. Сепаратистки политици, вкл. бившият каталунски премиер Карлес Пучдемон, са създали в мрежата „Съвет на Каталунската република“, който според тях вече има 80 хиляди последователи. Испански съдия постанови затварянето на сайта на тайна каталунска протестна група „Демократично цунами“. Веднага след това групата премести сайта си на друг интернет адрес.", "date": "2019.10.31", "title": " Мадрид отказа на Каталуния и „онлайн“ независимост"}
{"url": "https://trud.bg/%d0%ba%d0%b0%d1%82-%d0%b0%d1%82%d0%b0%d0%ba%d1%83%d0%b2%d0%b0-%d0%ba%d0%b0%d1%80%d1%83%d1%86%d0%b0%d1%80%d0%b8-%d0%b8-%d0%ba%d0%be%d0%bb%d0%be%d0%b5%d0%b7%d0%b4%d0%b0%d1%87%d0%b8-2/", "text": "Санкциите са от 20 до 150 лв., ако карат без светлоотразителни жилетки по тъмно или при мъгла Засега тротинетките минават метър Пътната полиция започва акция “Зима” с масови проверки и глоби за колоездачи и каруцари. Операцията стартира от днес – 1 ноември, в цялата страна, обяви шефът на КАТ комисар Звезделин Колев. “До 10 ноември ще се взема отношение спрямо водачите на тези два типа превозни средства, ако са без необходимото оборудване, а специално за велосипедистите – ако са без светлоотразителни жилетки”, каза още Колев. Според изискванията в Закона за движение по пътищата (ЗДвП) колоездачите трябва да обличат жилетки, когато карат извън населени места в тъмната част на денонощието или при мъгла и лоша видимост. Глобите за това нарушение започват от 20, но могат да стигнат и до 150 лв., ако е била създадена опасност от катастрофа. Освен това всяко колело трябва да има изправни спирачки, звънец, фар или друго устройство за излъчване на бяла или жълта светлина отпред и на червена отзад, жълти светлоотразителни елементи и отстрани на колелата. Каруците трябва да са регистрирани и да имат поне два бели или жълти светлоотразителя отпред и по два червени отзад. При движение нощем или при лоша видимост каруцарят също трябва да носи жилетка, но и да включва светещо тяло – фенер, излъчващ бяла или жълта светлина. При нарушения глобите са от 30 лв. до 150 лв. Катаджиите поясняват, че максималните санкции и на велосипедисти, и на каруцари се налагат в драстични случай, например – ако излязат да карат по магистрали или скоростни пътища. Засега водачите на тротинетки ще минат метър от проверките, тъй като все още за тях не са приети правила в ЗДвП. Надеждата на катаджиите е, че при влошаването на времето те няма да са много. През втория етап на акция “Зима” – от 11 до 20 ноември, пътните полицаи ще дебнат за неправилно пресичащите пешеходци, както и шофьорите, които не спират на пешеходни пътеки. А на третия – от 21 до 30 ноември започват да спират и да проверяват дали автомобилите са с изправни фарове, чистачки, отоплителни системи и т. н. В ЗДвП например има глоба от 20 лв. за непочистени стъкла и огледала. Иначе санкциите за техническите неизправности по автомобила започват от 50 лв., но за по-значителни повреди могат да стигнат до 500 лв., а колата да се спре от движение. През миналият зимен сезон – от 1 ноември 2018 г. до 31 март 2019 г. по пътищата в България са станали 2000 катастрофи, при които са загинали 221 души, съобщиха от КАТ. За сравнение, преди 4 години (от 1 ноември 2015 до 31 март 2016 г.) е имало 2605 тежки катастрофи с 237 загинали. Тоест – картината не е много по-различна, въпреки всевъзможните полицейски акции.   Зимните гуми са по желание От 15 ноември до 1 март автомобилите трябва да са “с гуми, предназначени за зимни условия или с гуми, с дълбочина на протектора не по-малка или равна на 4 милиметра”, пише в закона. В текста ясно е посочено, че в този период зимните гуми не са задължителни, а ако са изтрити или разкъсани, глобата е 50 лв. Около 45-50% от нормалните шофьори на леки автомобили у нас си ги сменят, не защото КАТ ще ги спира и глобява, а за безопасност – своя и на близките, които возят. Камионите, автобусите и тролеите карат с едни и същи във всички сезони. При температури над 7 градуса грайферите на зимните гуми се износват по-бързо. Не бива да се кара със зимни гуми през лятото, защото тогава те се втвърдяват и стават опасни на хлъзгав или заснежен път.   От СБА предлагат и безплатни услуги От утре до 8 ноември всички технически центрове на Съюза на българските автомобилисти ще предоставят безплатни проверки на гуми, светлини и течности, както и консултации за подготовка на колите за зимния период, съобщи шефът на организацията Емил Панчев. СБА препоръчва на шофьорите през зимата да си носят в багажника вериги и въже за теглене.   Октомври – по-черен от Черния август 70 души са загинали през октомври по пътищата, сочат неокончателните данни на КАТ. Жертвите са с 2 повече отколкото през Черния август – месецът, в който у нас обикновено има най-много починали след катастрофи. Причините тази есен са сухите пътища, слънчевото и топло време и интензивния трафик. 516 са убитите от началото на годината, с 16 повече спрямо същия период на 2018 г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.31", "title": " КАТ атакува каруцари и колоездачи\t"}
{"url": "https://trud.bg/%d0%b2%d0%b7%d0%b8%d0%bc%d0%b0%d0%bc%d0%b5-%d1%81-36-%d0%bf%d0%be-%d0%bd%d0%b8%d1%81%d0%ba%d0%b0-%d0%bc%d0%b8%d0%bd%d0%b8%d0%bc%d0%b0%d0%bb%d0%bd%d0%b0-%d0%b7%d0%b0%d0%bf%d0%bb%d0%b0%d1%82%d0%b0/", "text": "485 000 българи се осигуряват на долния праг  Разходите на работодателите се вдигат с 1% Минималната работна заплата в България в момента е с 35,8% по-ниска от тази в Румъния и с 33,4% от тази в Латвия. Независимо от планираното повишение от догодина, размерът є остава на най-ниското ниво в сравнение с другите страни от ЕС. Това се посочва в Проект на Постановление на Министерски съвет за определяне размер на минималната работна заплата за 2020 г. През 2019 г. минималното възнаграждение у нас е 560 лева, а от следващата ще стане 610 лева. Новият размер бележи ръст от 8,9% спрямо 2019 г., което ще допринесе за повишаване на мотивацията на най-нискодоходната част от работната сила за търсене на работа, реализиране и задържане на трудовия пазар, за повишаване на жизненото им равнище и намаляване на риска от бедност сред работещите, се казва в документа. За периода 2012-2019 г. минималната заплата нараства номинално с почти 100% от 283 лв. през 2012 г. до 560 лв. през 2019 г.  Увеличението от 1 януари ще засегне около 485 000 българи. Толкова са хората у нас, които са наети на минимална заплата, по данни на НСИ към второ тримесечие на 2018 г. Според разчети на социалното министерство на макроравнище общите разходи за труд на работодателите от увеличението на МРЗ от 560 лв. на 610 лв. ще се увеличат с под 1%. Макар че номинално минималната работна заплата в България е на най-ниското ниво в сравнение с другите страни от ЕС, съотношението є към средната работна заплата ни нарежда на по-предна позиция. По последни данни на Евростат, през 2018 година съотношението на минималната работна заплата към средната в ЕС в 21 държави, за които има данни, е в границите от 37,9% в Испания до 51,4% в Словения. За 2018 г. в България съотношението е 44,6%. В седем държави това съотношение е по-ниско – Испания (37,9%), Чешката република (38,1%), Германия (40,3%), Словакия (40,7%), Малта (42,6%), Хърватска (44,3%). АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.31", "title": " Взимаме с 36% по-ниска минимална заплата от румънците\t"}
{"url": "https://trud.bg/%d0%b4%d0%b5%d0%bc%d0%be%d0%bd%d1%81%d1%82%d1%80%d0%b0%d0%bd%d1%82%d0%b8-%d0%bc%d0%b0%d1%81%d0%ba%d0%b8%d1%80%d0%b0%d0%bd%d0%b8-%d0%b7%d0%b0-%d1%85%d0%b5%d0%bb%d0%be%d1%83%d0%b8%d0%bd-%d0%bf%d1%80/", "text": "Сблъсъци между полицията и маскирани демонстранти във вечерта на Хелоуин. Стотина души, голяма част от които маскирани, се събраха в парка Виктория. В квартал „Принц Едуард“ полицията използва сълзотворен газ срещу демонстрантите. В онлайн форумите, с чиято помощ се координират протестните прояви, бяха отправени призиви демонстрантите да носят маски на тема Хелоуин въпреки забраната, наложена от местните власти. Празникът е доста популярен в бившата британска колония. Съд в Хонконг издаде забрана за подбуждането към насилие в уебсайтовете и комуникационните приложения. В съдебния акт изрично се споменава онлайн форумът LIHKG и приложението телеграм, които играят ключова роля при организацията на демонстрациите. Британският външен министър Доминик Рааб призова участниците в протестите в Хонконг да не прибягват до насилие.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.31", "title": " Демонстранти, маскирани за Хелоуин, протестираха в Хонконг"}
{"url": "https://trud.bg/%d0%bc%d0%b0%d1%85%d0%b0%d1%82-%d0%b1%d0%b5%d0%b7%d0%bf%d0%bb%d0%b0%d1%82%d0%bd%d0%be-%d0%b1%d0%b5%d0%bb%d0%b5%d0%b7%d0%b8-%d1%81%d0%bb%d0%b5%d0%b4-%d0%ba%d0%b0%d1%82%d0%b0%d1%81%d1%82%d1%80%d0%be/", "text": "Подбират пациентите за терапия до края на тази година Над 7000 ранени от началото на годината Кампания за безплатно заличаване на белези от транспортни произшествия и изгаряния започва в София. Инициативата е организирана от Българската асоциация на пострадали при катастрофи и медицински център. Целта на кампанията е да се помогне на хората, които имат белези по откритите части на тялото си деколте и ръце, както и по лицето, заяви вчера председателят на асоциацията Владимир Тодоров. Пациентите, които ще получат безплатно лечение, ще се подбират до края на тази година, обясниха представители на медицинския център, в който ще извършва терапията. По думите на лекарите е добре лечението за заличаване на белег да започне около 3 седмици след травмата, ако е възможно. В кампанията ще бъдат лекувани хора, чиито белези са не по-стари от 1 година и са по-големи от 1-2 см. Между две процедури по заличаване на белезите трябва да минат 28 дни, обясниха лекарите и подчертаха, че настояват за активно съдействие от страна на пациентите, за да се постигне добър резултат. Владимир Тодоров обясни, че от началото на годината в България са станали 5564 катастрофи, в които е имало 7040 ранени, като не малка част от тях имат белези по тялото.", "date": "2019.10.31", "title": " Махат безплатно белези след катастрофи"}
{"url": "https://trud.bg/%d1%82%d0%be%d0%bd%d1%87%d0%be-%d1%82%d0%be%d0%ba%d0%bc%d0%b0%d0%ba%d1%87%d0%b8%d0%b5%d0%b2-%d0%ba%d0%b0%d1%82%d0%be-%d0%b4%d0%b5%d1%81%d0%b5%d0%bd-%d1%87%d0%be%d0%b2%d0%b5%d0%ba-%d0%bf%d0%be%d0%b4/", "text": "„Здравейте, приятели. Аз, като десен човек, в неделя на балотажа подкрепям Йорданка Фандъкова и нейния екип по райони“. Това каза актьорът Тончо Токмакчиев в изявление в подкрепа на кандидатурата на Йорданка Фандъкова за кмет на София. „Надявам се новият общински съвет да промени плана за управление на Витоша, за да може наистина Витоша да стане част от живота на София. Това е моя кауза и пожелавам през новия мандат да бъдат създадени наистина модерни, съвременни политики в областта на екологията за нашия град. Успех“, каза още Токмакчиев, който също се яви на първи тур на изборите като кандидат за кмет на столицата.", "date": "2019.10.31", "title": " Тончо Токмакчиев: Като десен човек подкрепям Фандъкова за кмет на София\t"}
{"url": "https://trud.bg/%d0%b8%d0%b7%d0%bd%d1%83%d1%80%d0%b8%d1%82%d0%b5%d0%bb%d0%bd%d0%be%d1%82%d0%be-%d1%83%d0%bf%d1%80%d0%b0%d0%b6%d0%bd%d0%b5%d0%bd%d0%b8%d0%b5/", "text": "Британците отиват пред избирателните урни на 12 декември за четвърти път за последните пет години в най-изнурителното упражнение по парламентарна демокрация, което разиграват на Албиона, откакто са си го измислили. Министър-председателят Борис Джонсън маневрира по всички направления след тържественото си завръщане с нова сделка от Брюксел преди десет дни и още по-тържественото „отрязване на крилата“ му в пленарна зала, довело до потърсената нова отсрочка на датата за излизане на Великобритания от ЕС. Със съгласието на Съвета в понеделник за „гъвкаво удължаване“ до 31 януари изходът за него беше само един – предсрочни избори. До които също не се стигна лесно – процедурата по която Джонсън искаше да предизвика разпускането на парламента, изискваше одобрение с две трети от гласовете на депутатите, което означаваше подкрепа от страна на поне половината лейбъристи и други опозиционни партии. И предложението му беше отхвърлено в понеделник, само за да бъде прието ден по-късно под формата на друг законодателен акт, зад който се обединиха всички – управляващите консерватори и опозицията – въпреки че вече трябваше само обикновено мнозинство. Както посочихме в началото, „изнурително упражнение по парламентарна демокрация“, което се точи вече пета година и тества до отвъд крайния предел търпението на островитяните. От редовните парламентарни избори през 2015 г., на които Дейвид Камерън се хлъзна по социолозите и обеща предизборно да организира един нищо и никакъв си референдум за членството на Великобритания в ЕС, британците не са ги привиквали пред урните само миналата година. През 2016 г. политическата класа им подари една от най-измамните и заблуждаващи предизборни кампании за народно допитване в историята, в която даже падна жертва – депутатка от лейбъристите беше наръгана и застреляна на улицата от неин сънародник, крайно-десен екстремист. И въпреки всички прогнози на социолозите за обратното, последвалият референдум с резултат 48 на 52 процента за излизане от ЕС ги вкара в това блато. Граждански активисти пък същата година заведоха дело пред Върховният съд на Обединеното кралство и спечелиха, задължавайки правителството да потърси одобрение от парламента за каквото и да е споразумение с Брюксел за Брекзит – защото съвсем основателно – и voila! Камерън междувременно подаде оставка, а Тереза Мей легна на негово място на амбразурата с което и единствено ще остане в учебниците по история. Въпреки управляващото мнозинство, което имаха консерваторите в камарата на общините, Мей реши да предизвика през 2017 г. предсрочни избори, за да „потвърди мандата си“ в преговорите с ЕС за излизане. Което завърши с пирова победа за торите, които се озоваха в позиция да търсят партньор за мнозинство в камарата и нямаха друг избор освен да се обвържат с фанатичните протестанти от Северна Ирландия, Демократите-юнионисти (ДЮП). Следващата година и половина преминаха в преговори с Брюксел, които завършиха през ноември 2018 г. със споразумение, параметрите на което отново скараха всеки с всеки и три пъти последователно беше отхвърлено от камарата на общините. Датата за Брекзит бе отложена от 29 март 2019 г. за 31 октомври, а Борис Джонсън, който след кратък и изпълнен с гафове престой като външен министър в кабинета на Тереза Мей, беше излязъл във вътрешна опозиция, дойде през лятото на бял кон начело на партията на консерваторите и правителството. ЕС реши в средата на октомври да му даде един шанс и в крайна сметка Джонсън изклинчи ново споразумение „в последната минута“ от Брюксел, с което много вкратце стигаме дотам, от където започнахме. Брекзит се отлага отново до 31 януари догодина, а британците на 12 декември ще решават има ли смисъл, когато няма значение – последното е съзнателен нонсенс. Защото само абсолютна победа за една от политическите партии може евентуално да отпуши процеса – разбирайте, да му даде тласък в някаква посока – а фрагментираният политически пейзаж, който се е очертал не дава никакви надежди за такъв изход. С постоянно неясните си позиции последните две години, лидерът на лейбъристите Джереми Корбин има ръст на популярност колкото стайната температура в ескимоско иглу, а партията му изостава 13 % зад торите на Борис Джонсън. Консерваторите вземат 37 на сто от общите намерения на избирателите, пред близо 24 % за хората на Корбин. Това дава на двете традиционни партии 60 % общ дял от гласовете, при 88 на сто на изборите през 2017 г. Защото на трета позиция с близо 18 на сто застават либерал-демократите, които с твърдата си позиция за оставане в ЕС смучат като сюнгери гласове от лейбъристите. Следват ги новите десни герои от „Партията за Брекзит“ на Найджъл Фарадж с 13 % от намеренията на избирателите, в техния ъгъл предимно от гласоподаватели на консерваторите. Джонсън вече отхвърли подадената на теория ръка за предизборна коалиция и спонсорите на Фарадж несъмнено ще съумеят с кампания да отсеят още гласове от базата на торите. Влизането на нова консервативна партия в Уестминстър само по себе си вече обърква баланса на силите ляво-дясно, допълнено с отслабването на лейбъристите за сметка на либерал-демократите. Последните така или иначе нямат потенциала да достигнат до управляващо мнозинство, но при всички положения ще спъват необходимите на Джонсън две-трети гласове в камарата, за да прокара сделката си за Брекзит преди 31 януари. И обратно пред чертожната дъска.   За първи път от 1923 г. Понеже на Острова много си обичат статистиката, една от първите която излезе, е че британците не са ги викали да си избират управници през месец декември от 1923 г. насам. Защото избори зимно време, че и предколедно, си е цялостно нарушение на добрите маниери – традиционно на Албиона се гласува напролет. В студено, влажно време с по-малко от осем часа дневна светлина настроенията на избирателите стават много нестабилни. И киселият климат може да се окаже печеливш фактор за Джонсън. Алангле.", "date": "2019.10.31", "title": " Изнурителното упражнение\t"}
{"url": "https://trud.bg/%d0%b1%d0%be%d1%8f%d0%bd-%d0%b0%d0%bd%d0%b3%d0%b5%d0%bb%d0%be%d0%b2-%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb-%d0%bd%d0%b0-%d1%81%d1%8a%d1%8e%d0%b7%d0%b0-%d0%bd%d0%b0/", "text": "Зад маската на демокрацията някои хора станаха съучастници в разпада на нацията Преди Деня на народните будители разговаряме с председателя на СБП за това колко трудно кореспондира този ден със съвремието. Вярна ли е днешната теза, че българите заспиваме лесно, но се будим трудно. Каква е ролята на интелектуалците като съвременни будители – опитомени ли са те от властта или има и луди глави. До какво може да доведе пренаписването на учебниците по история и литература – за всичко това откровено с Боян Ангелов. – Когато наближи Денят на будителите, патриотизмът ни излиза наяве, почитаме и се сещаме за онези българи, които ни държат будни и днес. Но този ден, като че ли трудно кореспондира със съвремието – така ли е, господин Ангелов?  – Имало е време, когато народът ни е бил заспал, по-точно – бил е приспан, поради исторически обстоятелства. Съдбата на България е трагична и ако не е бил XVIII век и Паисий Хилендарски, не се е знаело какво може да се случи. Защото по онова време едни от най-големите умове на България са били привлечени от т. нар. Мегали (велика) идея на гърците за възстановяване на Византия. Тогава България е била под двоен гнет – и политически, и духовен. И един монах в скромна килия на един скромен манастир с паче перо спасява българската нация, като пита тези, които са обърнали гръб на България: „О, неразумни и юроде! Поради що се срамиш да се наречеш българин?“ Как смятате – не се ли случва сега нещо подобно в България? Никога не може да се повтори, но чуждопоклонничеството, това че родителите съветват децата си да заминават в чужбина, защото там е животът, да учат английски – всичко това не е ли разрушаване на Отечеството, разрушаване на България! – Защо будителите виждат нещата не само напред, а с векове напред? Колко е вярна и днешната теза, че българите заспиваме лесно, но се будим трудно?   – Тук пръст има Съдбата и това, което някои политици, историци и анализатори искат да внушат, че петте века робство са били абсолютно разрушителни за България, че не е останало нищо от България. Това не е вярно. Духът е нематериален и той не може да бъде разрушен. Но да си припомним кои са първостроителите на руската църква – това са Киприан, митрополитът на Москва, Григорий Цамблак – най-верните хора на партиарх Евтимий Търновски. По този начин българската кирилица отива в Русия и заживява свой нов живот. По същото време българските манастири са живи и духът не е унищожен. Това е като свещ, която тъкмо да угасне, но се е разгорява и става пламък. Първи сред будителите е великата четворка на ранното ни Възраждане – Паисий Хилендарски, Софроний Врачански, Неофит Рилски и Неофит Бозвели, след това и техните следовници. – Универсален будител е учителят – този, който показва света на децата. Днес обаче учителите не са на този пиедестал, защо?   – В последните няколко десетилетия в България не се прави почти нищо за образованието, което истински да реформира сектора. Сигурно веднага ще ме репликират, че се пишат нови учебници и т. н. Имам педагогическо образование в Швейцария и мога да направя някакво сравнение. Не искам да омаловажавам труда на Министерството на образованието и на българските учители. Но съм против това да се посяга на знакови произведения на литературата и да се политизира българската история. Не може в името на някаква политкоректност да се изопачава историческата истина. Не може да казваме, че не е имало турско робство, а някакво владичество или присъствие. Че е нямало Априлско въстание, Баташко клане, че няма Шипка, и че те не са необходими за националното достойнство. Ако на някой грък му кажат, че Термопилите не са съществували и не е имало спартанци, не зная как той би реагирал. А нашата реакция е все едно нищо не се е случило. – От известно време новата опорна точка е да се казва Освобождението на България и толкоз. Без да се упоменава от какво.  – И ако последва въпрос: „От какво?“, се започва едно мънкане и потриване на ръце… Това е също прикриване на истината и от него нямат полза нито България и българското правителство, нито Турция и турското правителство. Ние сега живеем в други реалности, но случилото се, макар и преди векове, не може да бъде отминато. Защото без история няма настояще, а без настояще – няма бъдеще. – Но вина за това нямат ли и днешните интелектуалци, защото те трябва да са будителите на нацията? Те обаче са или с властта, или против нея, а най-много са снишените…  – Удобните, послушковците и поддаващите се на манипулация са най-опасните. Така е било винаги, така е и днес. Как да отречем нашето Възраждане, героизма на българския народ? Преди няколко десетилетия не се казваше нищо за героизма на българите по време на Първата световна война. Сега се видя, че българската армия се е сражавала срещу цяла Европа и я е победила. Армията ни е била непобедима и само лошата политика е направила така, че България да бъде унизена и победена. Като подписването на Ньойския и други договори, които унизяват българския народ. Но българският войник е показал с доблестта си, че е готов да загине за своята земя. – Но всяка една уважаваща себе си европейска държава защитава своята история, ние обаче заради срам или заради измислена от нас политкоректност я променяме без да ни мигне окото?  – Разбира се, че всяка достойна страна защитава историята си. Никой германец например, не би си позволил да каже лоша дума за Гьоте или други от големите немски писатели. Докато ние позволяваме на висок глас да се твърди, че Ботев и Вапцаров били някакви терористи! Това е дъното, защото преди всичко те са национални светини и гениални поети. Зачеркваме не само нашата история, но и литературата, и достойнството ни. Често заравяме главата си в пясъка след подобни срамни изказвания, на които се дава публичност, и толкоз… – При нас властта понякога е криворазбрана от тези, които я упражняват. Защо винаги властта, която и да е тя, се страхува от тези будители и ги обрича на забрава? А повечето от тях са били и луди глави.  – Властта е преди всичко отговорност и добротворчество, но в наше време мнозина влизат в нея неподготвени. Не може един човек да използва материалните блага заради това, че е овластен, а в същото време да се разминава с просяци по улиците. Това е неморално. Преди промените ние живеехме в един фалшив свят, в който смятахме, че всички трябва да бъдат равни, но знаем, че не всички бяха. Сега зле разбраната демокрация не е нищо повече от див и варварски капитализъм. Нашият път днес е пътят на конвергенцията. – Не можем да се отърсим вече 30 години от омразата, а това пречи на духовното израстване на нацията и ние си оставаме на много ниско стъпало. Толкова ли е трудно ако не да се обичаме, то поне да се търпим?  – Много често си мисля какво поражда омразата. Явно, насаждането u е нужна някому. Още навремето Макиевели е казал: „Разделяй и владей“. Така се насъскват едни групи срещу други, а партиите – особено тези без точни идеологии, всъщност работят за насаждане на омраза. Разбира се, не може без политика и партии, но не мога да си представя защо ако обичаш някого, трябва да мразиш другия. – Какво имате предвид, може би вечния спор на филите и фобите?  – Да, и бързам да призная, че съм русофил по наследство, защото моят прадядо е бил в знаменната рота на Трета опълченска дружина, бил се е заедно с русите за свободата на България. Е, сега нали някои твърдят, че не е имало нужда, защото е нямало робство. В същото време съм завършил второто си висше образование, имам докторат в Западна Европа. Не мога да мразя Западна Европа, прекланям се пред немската, пред френската култура, не мога да кажа нищо против Америка, защото в САЩ и Канада живеят поне 1 милион българи и тези държави са дали подслон на моите съотечественици. Не мога да кажа нищо против арабите, китайците… Защо трябва някой да казва, че ако обичаш едните, другите непременно трябва да ги мразиш? Преди всичко трябва да обичаме семейството и Отечеството си. А който мрази моето Отечество, няма как да го обичам. – Будителите виждат по-напред и по-надалеч. Има ли такова личностно развитие днес? Само ще припомня известният факт, когато преди век българите отиват не под прозорците на генералите и политиците, а под прозорците на Вазов, за да го попитат какво да направят. Сега има ли на кого да повярват?  – Много се надявам да има будители, без такива хора не може да има просперитет нито една нация. Има ги, но не бих споменал имена, те ще бъдат осветени от времето. На тези хора се крепи бъдещето на България. Почтеността е такова понятие, което нито се купува, нито се продава. То е вътре в човека. А този, който се смята за благороден и много постигнал, ако тръгне против националните ценности, е загубен. – Говорехме и за интелигенцията, която днес е двулика, че и трилика. Какво ще кажете за тази нейна част, която съществува само заради грантовете? Тя е и най-гръмогласна.  – Презирам ги най-дълбоко. Защото те не служат на българската кауза. От една страна се борят против комунизма и социализма, който отдавна го няма, но действията им сега са другото лице на зле разбрания интернационализъм. Представяте ли си разсъжденията им – „защо ни трябва българска история, като имаме световна, ние сме граждани на света и всеки от нас може да отиде където поиска“. Много интересно как човек ще отиде, където и да е, като има в джоба си само 200 долара? Свободният човек трябва да има достатъчно материални блага, за да бъде независим. Затова тези т. нар. интелигенти, които смятат, че по такъв начин могат да осъществят соросоидните си идеи, трябва да знаят, че са обречени на презрение не само от мен. – Не стават ли такива хора по този начин съучастници в разпада на нацията?  – Разбира се, че са съучастници. В началото на демократичните промени се появиха хора, които зад маската на демокрацията започнаха да правят точно това. И то пролича най-вече в министерствата на културата и образованието, където точно те говореха в първите години, че държавата не трябва да помага на културата, защото тя е един вид търговска дейност и може да си се възпроизвежда. Видяхме какви кичове се появиха в българските театри, какви обслужващи политиката филми се снимат непрекъснато, дори и книги, за съжаление. Всички тези творби окарикатуряват българската история и за това получават и награди, дори международни. Цинично е. – Властта винаги ли успява да опитоми интелигенцията? От това следва и другият въпрос – защо интелигенцията позволява на властта да я опитоми? А уж я сочим като будител.  – Учудва ме друго – щом учителите са будителите, защо те не се възпротивят на учебните програми, при които се заменят знакови творби на български писатели с нещо, което нищо не значи? Не се подменят само български творби, а и от световната класика. Доколкото разбирам, вече не се изучава Гьоте и „Фауст“. И защо – не ми е ясно. Не следя вече всички промени, може някой опонент да ми каже, че се изучава някъде извънкласно, защото за всяко нещо такива хора имат отговор. Ако няма стиховете на Ботев, на Вазов от „Епопея на забравените“, ако не се изучава „Под игото“, Николай Хайтов, Валери Петров – българската литература ще загуби много и поколенията българи ще познават само второстепенни литературни произведения. Макар и не лоши, но второстепенни. – А опитомяването? Както при Живков преди, и сега властта обича да държи интелигенцията като пажове, като дворцова прислуга, и сега има такива, виждат се, появяват се веднага щом политиците имат нужда от брошка и застъпници…  – Точно това се наблюдава и днес, за съжаление. Не е трудно да видиш и направиш сравнение. Но още по-печалното е, че хора, служили на онази власт преди, продължават и днес по същия начин. За новите интелигенти същото. Има хора, които още служат – преди на онази власт, сега на новата. Всичко зависи от човека, и е добре, че по-голямата част са приели да запазят достойнството си и дистанция от властимащите. – Но при мнозина има и друго – оттеглят се и мълчат обидени, това не е ли също лицемерие?  – Мълчат, защото не им се дава думата. В големите телевизии съществува затъмнение спрямо стойностни литературни творби. Аз съм председател на съюз, който събира повече от 800 поети и писатели, има великолепни сред тях, но още не съм видял те да се появяват на екран или на страниците на голям вестник. Това е така, защото има набор от удобни писатели, от удобни интелектуалци, които няма да кажат нищо против властта, и които ще твърдят гръмогласно колко добре е днес в България. За съжаление, за това се използват интелектуалци. И се насажда тезата, че писателите трябва да пишат за всичко друго, но не и за това, което се случва днес. Има толкова страшни книги от съвременни писатели, които показват живота такъв, какъвто е – без никаква маска и грим. Радвам се, че има български писатели в чужбина, които казват истината право в очите. Те са част от надеждата за незабрава. Нашият гост  Боян Ангелов (1955) е роден в Панагюрище. Завършва СУ “Св. Климент Охридски”. Работи като редактор и главен редактор в столични издания, в Министерството на културата, в Комитета за телевизия и радио. Защитава докторат в Института за философски изследвания към БАН, има докторат и от Академия за педагогически науки в Швейцария. Бил е зам.-председател на Съюза на народните читалища. Автор на 25 стихосбирки. От края на 2012 г. е директор на издателство “Български писател”, а от юни 2014 г. – председател на Съюза на българските писатели. През март 2019 г. спечели Национална литературна награда “Христо Смирненски”.", "date": "2019.10.31", "title": " Боян Ангелов – председател на Съюза на българските писатели, пред „Труд“: Грантовата интелигенция заслужава само презрение"}
{"url": "https://trud.bg/%d0%bb%d1%8a%d1%87%d0%b5%d0%b7%d0%b0%d1%80-%d0%b1%d0%be%d0%b3%d0%b4%d0%b0%d0%bd%d0%be%d0%b2-%d0%b1%d1%8e%d0%b4%d0%b6%d0%b5%d1%82-2020-%d0%bf%d1%80%d0%b0%d0%b2%d0%b8-%d0%bc%d0%b0%d0%bb%d0%ba%d0%b8/", "text": "Бюджет 2020 прави малки стъпки към решаването на някои от проблемите на сфери като образованието и социалните грижи, но все още има да се извърви дълъг път до това разходите на държавата да са наистина ефективни. Това стана ясно от думите на икономиста Лъчезар Богданов пред  Той подчерта, че далеч не всички промени и реформи се правят именно в държавния бюджет, а даже е по-скоро обратното – сериозните нововъведения най-често се залагат в други актове. „Липсва много ясна възможност да оценим срещу един лев, похарчен във всяка сфера, какъв резултат е постигнат“, заяви икономистът. Богданов беше категоричен, че, например, по отношение на учителите не трябва просто да гледаме увеличения размер на заплатата, когато по-важно е в системата трайно да се привлекат способни млади хора и с тяхна помощ децата да постигат резултати. „За първи път се поставят някакви цели по отношение на образователните постижения – по-малко отпаднали деца, по-малко ниски оценки“, коментира експертът. По думите му трябва да се работи по насочени политик, които да решават конкретни проблеми на конкретни хора – били те с увреждания, живеещи в бедност или с други затруднения. Лъчезар Богданов посочи, че дълго време социалната политика е била подчинена на това, че „на всеки се полага по нещо“ и така хора, които нямат работа и живеят на социална пенсия получават винетки, от които всъщност няма нужда. Алтернативата: „Да имаме разходни политики, които насочват ресурса към дейност, която да помогне на човека да излезе от това затруднено положение, в което е или, ако е дете, да не повтори пътя на родителите си, ако те нямат образование“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.31", "title": " Лъчезар Богданов: Бюджет 2020 прави малки стъпки към решаването на проблемите в образованието и социалните грижи"}
{"url": "https://trud.bg/%d0%b4%d0%be%d0%bf%d1%8a%d0%bb%d0%bd%d0%b8%d1%82%d0%b5%d0%bb%d0%b5%d0%bd-%d1%82%d1%80%d0%b0%d0%bd%d1%81%d0%bf%d0%be%d1%80%d1%82-%d0%b2-%d1%81%d0%be%d1%84%d0%b8%d1%8f-%d0%b7%d0%b0-%d0%b7%d0%b0%d0%b4/", "text": "Столична община осигурява допълнителен транспорт в София за Задушница, съобщиха от пресцентъра на СО. Във връзка с осигуряване на превоз на гражданите за Задушница на 2 ноември 2019 г. ще бъде осигурено допълнително транспортно обслужване, както следва: Поделение „Трамваен транспорт“:  – Разкрива се временна трамвайна линия №7А с маршрут жк. „Борово” – кв. „Орландовци”.  Осигуряват се допълнителен брой коли за трамвайна линия №4 и трамвайна линия №18, която ще се обслужва от 200-местни мотриси. Поделение „Тролейбусен транспорт“:  – Пускат се допълнителен брой коли по тролейбусна линия №9. „Столичен автотранспорт“ ЕАД ще осигури допълнително транспортно обслужване, както следва: Поделение АТ „Земляне“:  – Ще разкрие временна автобусна линия №83-А с маршрут: от Зоопарка по маршрута на автобусна линия № 83 до бул. „Ломско шосе”, наляво по бул. „Ломско шосе”, наляво по ул. „Бели Дунав” и по ул. „Хан Кубрат” по маршрута двупосочно.  – Ще разкрие временна автобусна линия №108-А с маршрут: от жк. „Люлин 5” по стария маршрут на автобусна линия №108 (в посока ул. „Бели Дунав” – от бул. „Сливница” по ул. „Адам Мицкевич”) до ул. „Бели Дунав”, надясно по ул. „Хан Кубрат”, наляво по ул. „Христо Силянов”, наляво по бул. „Ломско шосе”, наляво по ул. „Бели Дунав” и по ул. „Хан Кубрат” по маршрута двупосочно. Поделение АТ „Малашевци“ ще разкрие временни автобусни линии, както следва:  – линия №18-А с маршрут: автостанция „Орландовци” – гробищен парк „Малашевски гробища” по маршрута на автобусна линия №18.  – линия №79-А с маршрут: надлез „Надежда”, ул. „История Славянобългарска”, ул. „Индустриална”, ул. „Константин Стоилов”, бул. „Ген. Данаил Николаев”, бул. „Владимир Вазов”, ул. „Тодорини кукли”, ул. „Река Велека” и по бул. „Владимир Вазов” по маршрута двупосочно.  – линия №86-А с маршрут: АТ „Малашевци“, ул. „Резбарска”, пл. „Сточна гара”, бул. „Сливница”, обратен завой на ул. „Опълченска” и по маршрута двупосочно.  – линия №90-А с маршрут: автостанция „Изток“, бул. „Ботевградско шосе”, ул. „Александър Екзарх”, ул. „Река Велека”, ул. „Васил Кънчев” до гробищен парк „Малашевски гробища”.", "date": "2019.10.31", "title": " Допълнителен транспорт в София за Задушница"}
{"url": "https://trud.bg/%d0%bf%d1%80%d0%b5%d0%b4%d0%b8%d0%b7%d0%b1%d0%be%d1%80%d0%bd%d0%b8%d1%8f%d1%82-%d1%89%d0%b0%d0%b1-%d0%bd%d0%b0-%d0%b1%d1%81%d0%bf-%d0%b2%d1%8a%d0%b2-%d0%b2%d0%b0%d1%80%d0%bd%d0%b0-%d0%b8%d1%81%d0%ba/", "text": "Ще настояваме за изключване от партията на членовете, които работиха срещу кандидатурата на проф.Анелия Клисарова, обяви на пресконференция шефът на предизборния щаб на столетницата във Варна депутатът Иван Иванов. Ани стана жертва на така наречената вътрешнопартийна опозиция, на мръсни вътрешно партийни войни и удари под кръста, с които бяха отклонени между 1000-1500 гласа, каза Иванов. Според него партийни „функционери“ са оказвали в секциите натиск върху възрастни партийни членове и избиратели да гласуват за Костадинов, когото посочвали за автентичния кандидат на БСП. Други представители на левицата открито призовавали в социалните мрежи да не се гласува за Клисарова, а членове на градската конференция дори били кандидати в други листи за общински съветници.Ще се вземат мерки срещу всички предатели, които работиха срещу БСП-нарушенията с факти и доказателства, които ще бъдат изпратени на Контролната комисия на“Позитано“, заяви Иванов. Кандидатът за кмет на БСП проф.Анелия Клисарова призова нейните избиратели да гласуват на предстоящия балотаж по съвест. Изключено е партията да подкрепи единия или другия кандидат, БСП няма да плаща сметката за едно или друго личностно облагодетелстване, каза тя. „Няма как да подкрепим кандидат, който е участвал в Луковмарш и има екстремистки изяви в миналото като нахлувания в Областна администрация, в циганската махала или размахва оръжие в клип по време на кампанията за евроизборите. Аз ги отдавам на грешки на растежа и на младостта. Много ми напомня на ранните изяви на един лидер на националистическа партия, за когото вече добро или нищо”, каза депутатът Иван Иванов. Според него градският председател на БСП Борислав Гуцанов е извадил от джоба си като факир кандидатурата на Костадинов, която е отхвърлена от висшия орган на партията. А обявеното решение за подкрепата му на втори тур според Иванов е нелигитимно. Борислав Гуцанов е юридически председател на градското ръководство, но е със снето доверие от Националния съвет на БСП, каза още депутатът.", "date": "2019.10.31", "title": " Предизборният щаб на БСП във Варна: Искаме изключване на предателите от партията"}
{"url": "https://trud.bg/%d0%bf%d0%be%d0%bb%d0%b8%d1%82%d0%b8%d0%ba%d0%b0%d1%82%d0%b0-%d0%bf%d0%be-%d0%b4%d0%b0%d0%bb%d0%b5%d1%87%d0%b5-%d0%be%d1%82-%d0%bd%d0%b0%d0%ba%d0%b0%d0%b7%d0%b0%d1%82%d0%b5%d0%bb%d0%bd%d0%b8%d1%82/", "text": "Балансът между обвинението и защитата стои в основата на идеята Обществената чувствителност към наказателното правосъдие е нещо съвсем естествено и разбираемо. Няма да е пресилено да се твърди, че тя е белег и за нивото на развитие на демократичните достижения за всяка конкретна държава. Години наред в България се провежда ожесточена дискусия относно една относително нова наказателно-процесуална процедура, каквато е съкратеното съдебно следствие, заложена в новия Наказателно-процесуален кодекс. Няма как да е другояче, защото в тази законодателна възможност са съчетани в сложно единство възгледите на държавата за наказателната политика, както от тясно пеналистична, така и от криминологична и социална гледна точка. Напълно съм съгласен с тезата на проф. Борис Велчев, че „в отсъствието на единна, рационална и смела наказателна политика на държавата трябва да сме особено изобретателни и да използваме наличните инструменти, за да успеем с незначителни (и почти незабележими) изменения да направим наказателното право по-хуманно и справедливо“. Струва ми се удачно да предложа на читателите двете противоположни тези – отричане на съкратеното съдебно следствие от Петър Раймундов, и криминологичния поглед на Нилс Кристи за колкото повече затворници, толкова повече затворници. Според Петър Раймундов „характерът на самопризнанието, като едно от възможните доказателства се променя на доказателство с изключително значение, защото само при неговото наличие са възможни ускорителните последици за наказателния процес и решителното смекчаване на наказателно-правното положение на подсъдимия“. При съкратеното следствие се оказва, че не съдът, а подсъдимият може да бъде господар на съдебното производство и то безапелационно. Такъв подход според Раймундов „нито е прагматичен, нито е градивен, нито е справедлив, а спрямо подсъдимия този подход действа деморализиращо и развращаващо“. Според Нилс Кристи при съкратеното съдебно следствие първо се наблюдават големи различия в броя на затворниците дори между близки държави от Западна Европа. „В Ирландия те са 65 на 100 000 души, а във Великобритания те са почти двойно – 125. Кристи посочва, че преди Втората световна война по времето на Чърчил броят на затворниците във Великобритания е бил сведен до 30 на 100 000 души. А в съвременна Британия те са 125. За Северна Америка е достатъчно да се посочи, че в Канада те са 129 на 100 000 души, а броят на затворниците в САЩ са 709 на 100 000 души. „И това е при две изключително близки страни“, уточнява Кристи. Той допълва още, че в САЩ при данните за младите пълнолетни мъже, виждаме, че 8159 от 100 000 души – повече от 8%, са поставени под наказателно-правен контрол.“ Да видим как се развива в България казусът за съкратеното съдебно следствие. На 15 октомври, в бр. 83 на Държавен вестник беше обнародван Закон за допълнение на НПК. Създаде се нова разпоредба, чл. 369-а, чрез която се изключват умишлените убийства от обхвата на приложението на Глава двадесет и седма „Съкратено съдебно следствие в производството пред първа инстанция.“ нека да изясним философията и смисъла на съкратеното съдебно следствие, преди да се пристъпи към изясняване на последиците и нуждата от реализираните законодателни промени. Става дума за особени правила за определяне на най-тежките наказания при осъдителни присъди – лишаване от свобода, доживотен затвор и доживотен затвор без замяна. Институтът е уреден в чл. 58-а от НК и в чл. 369-а до чл. 374 от НПК. Важно да се отбележи, че наказанията доживотен затвор и доживотен затвор без замяна не се прилагат самостоятелно, а са предвидени като алтернативи на наказанието лишаване от свобода за най-тежките случаи на най-тежките престъпления. Съкратеното съдебно следствие, макар и особена процедура, не излиза от рамките на основния принцип в наказателния процес, закрепен в чл. 13 от НПК – разкриване на обективната истина. Нещо повече, тя е изцяло подчинена на него, както и всяка друга, предвидена в процесуалния закон. Неслучайно, централно място в съкратеното съдебно следствие заема признаването на фактите, на които почива обвинението. Подсъдимият признава валидността на обстоятелствената част на обвинителния акт и дава съгласие да не се събират нови доказателства. От своя страна, съдът преценява дали самопризнанието на подсъдимия отговаря на обвинението, за да преустанови издирването на нови доказателства в подкрепа. Субективните намерения и очаквания на подсъдимия са неотносими към делото, само признатите факти имат значение. Основната идея на процедурата на съкратената следствие е постигане на ускорен съдебен процес в името на по-пълно задоволяване на обществения интерес. Подсъдимият се лишава от редица процесуални права, които са гарантирани в НПК при разглеждане на делото по общия ред, срещу което получава своеобразна бонификация под формата на редуциране на наказанието. Очевидно, законодателят е заложил в тази процедура компромис между обвинението и защитата в името на постигане на неотвратимост на наказанието, за сметка на потенциален размер на същото. Проблемът е по същината си и криминологичен. Отразява актуалните европейски и световни тенденции. Нито предвиждането, нито налагането на най-тежките наказания са панацея в борбата срещу престъпността. От десетилетия се търси баланс и процедурата по съкратеното съдебно следствие има тъкмо такава роля. Последните изменения в уредбата му не представят ново разбиране за значението и приложението на института. Нещо повече, те са отражение на дълъг, но незавършил дебат в българското общество. От обнародването на новия НПК, в сила от 26 април 2006 г., се натрупа значителна съдебна практика, две тълкувателни решения на Общото събрание на наказателната колегия при ВКС имаха за обект съкратеното съдебно следствие, налична е и задълбочена научна литература по проблема. С увереност може да се твърди, че съществени неясноти по философията, приложението и значението на процедурата по този казус не се наблюдават. Не така стои обаче въпросът с отношението на законодателя през годините. Липсва избистрена концепция за обхвата на съкратеното съдебно следствие. Това личи ясно както от промените в НПК през годините, така и от последното създаване на разпоредбата на чл. 369-а от НПК, която в стеснен вариант се връща към разбирането на законодателя от 2009 г., когато нормата постановяваше, че „съкратено съдебно следствие не се допуска при умишлено причиняване на смърт или тежка телесна повреда, или когато деецът е бил в пияно състояние.“ На следващата година – 2010, в брой 32 на Държавен вестник, законодателят отмени разпоредбата, но създаде нов чл. 58-а в НК, като предвиди ползата за подсъдимия, признал фактите в обвинителния акт. В трите основни законопроекта в НС буквално се възпроизвеждаше текстът на старата редакция при отпадане на признака „пияно състояние“, а в окончателната, действаща норма само умишлените убийства са извадени от обхвата на съкратеното съдебно следствие. Интерес представлява отношението на прокуратурата и адвокатурата в хода на законотворчеството, касаещо този казус. В крайна сметка, тъкмо балансът между обвинението и защитата стои в основата на идеята за особеното производство. Прокуратурата споделя връщането на правната рамка от 2009-2010 г., с изключението на хипотезата „пияно състояние“. Смята се, че бързината в процеса не е основна цел. Не привежда криминологичен или статистически анализ за позитивите или негативите от съкратеното съдебно следствие през различните периоди и различните правни регламентации. Адвокатурата, от своя страна, изразява опасение тъкмо относно липсата на анализ и не подкрепя законопроекта, твърдейки, че не споделя реформи в наказателното законодателство да почиват върху моментни обществени настроения. В Народното събрание се гласува междинен вариант, в който само умишлените убийства излизат от обхвата на съкратеното съдебно следствие. Традицията да се променят наказателни закони под обществен натиск определено не бива да бъде поощрявана с подкрепа. Това не означава обаче, че при никакви случаи законотворецът не трябва да се вслушва в мнението на суверена. Отново се стига до трудно разрешимия конфликт между „какво“ и „как“. Струва ми се задължително законодателят да подхожда по-задълбочено и аналитично към измененията в наказателните закони. Изключително смущаващо е, когато понякога се създава впечатление, че основанията за законодателни промени не са извлечени от поглед в бъдещето с грижа за обществения интерес, а от задоволяване на моменти социални нагласи за извличане на мимолетни политически дивиденти. Българската държава е длъжна да положи повече усилия за задълбочен анализ на състоянието на обществото от гледна точка на криминологията и нейните методи за отразяване на заобикалящата ни социална действителност.", "date": "2019.10.31", "title": " Политиката – по-далече от наказателните закони\t"}
{"url": "https://trud.bg/%d0%ba%d0%b2%d0%b5%d0%b1%d0%b5%d0%ba-%d1%89%d0%b5-%d0%bf%d1%80%d0%b5%d1%81%d1%8f%d0%b2%d0%b0-%d0%b8%d0%bc%d0%b8%d0%b3%d1%80%d0%b0%d0%bd%d1%82%d0%b8%d1%82%d0%b5-%d1%81-%d1%82%d0%b5%d1%81%d1%82/", "text": "Канадската провинция Квебек скоро ще изисква от икономическите имигранти да преминат през „тест за ценности“, според нова промяна в правилата. Премиерът на провинцията Франсоа Лего заяви, че потенциалните имигранти в провинцията трябва да осъзнават ценности като равните права на мъжете и жените, предаде  . Правителството на провинцията обяви, че въпросите в теста ще бъдат базирани на хартата за правата в Канада. Нововъведението влиза в сила от 1 януари 2020 г. Ако се провалят, кандидатите за имиграция могат да вземат онлайн теста отново. За успех са нужни 75%. Ще има възможност и за курс, който покрива темите в своеобразния изпит. Лего заяви, че новодошлите трябва да знаят и за светския закон на провинцията, който забранява на държавни служители като съдии, полицаи и учители да носят религиозни символи – кипa, тюрбан или хиджаб, кръстче, докато са на работа. Оценката от 20 въпроса ще се съсредоточи върху въпроси около демокрацията, френскоговорящото общество в Квебек, светския характер на държавата и равнопоставеността между мъже и жени. Целта е да се обезпечи, че новодошлите „се интегрират в обществото и се придържат към ценностите на Кебек“, заяви провинциалният министър на имиграцията Симон Барет. Примерни въпроси са: „В Квебек мъжете и жените имат еднакви права и са смятани за равни от закона, правилно или неправилно?“ и „Посочете който от следните примери е дискриминация: отказ от назначаване на жена, която е бременна, на мъж, който няма необходимата диплома, или на човек заради неговия етнически произход“.", "date": "2019.10.31", "title": " Квебек ще пресява имигрантите с „тест за ценности“"}
{"url": "https://trud.bg/e%d0%bb%d0%b8%d0%b7%d0%b0%d0%b1%d0%b5%d1%82-%d0%bc%d0%b0%d0%ba%d0%b3%d0%b0%d0%b2%d1%8a%d1%80%d0%bd-%d0%ba%d0%b0%d1%87%d0%b5%d1%81%d1%82%d0%b2%d0%b5%d0%bd%d0%b8%d1%8f%d1%82-%d1%81%d1%86%d0%b5%d0%bd/", "text": "Елизабет Макгавърн е една от звездите във „Война на световете“ – нов сериал по класическия роман на Хърбърт Уелс. Тази интерпретация ни пренася в Европа в наши дни. Модерният трилър показва човечеството почти заличено от извънземно нашествие и проследява действията на онези, които се борят за оцеляване. „Война на световете“ ще дебютира с два премиерни епизода на 31.10. от 21 часа по FOX. Кариерата на Елизабет Макгавърн обхваща театъра, киното, телевизията и музикалната сцена. Наскоро тя игра лейди Кора в отличения с множество награди сериал „Имението Даунтън“, за който беше номинирана за „Златен глобус” и „Еми” и спечели наградата на актьорската гилдия. Макгавърн участва в номинирания за „Оскар” и БАФТА филм на Бьорн Рунге Съпругата с Глен Клоуз и Джонатан Прайс. Участва в премиерния сериал „Война на световете“ с Гейбриъл Бърн за Canal + и Fox Networks Group. Участва също и в премиерата на The Starry Messenger на Кенет Лонегран в Уестенд с Матю Бродерик. През 2017 Макгавърн продуцира първия си филм, в който играе и главна роля – The Chaperone. Сценарист е Джулиън Фелоус. Филмът дебютира през март 2019 година като първата кинопродукция на PBS. Макгавърн е номинирана за „Оскар“ и „Златен глобус“ за ролята си в Рагтайм – вторият й филм. Тя прави своя дебют с „Обикновени хора”на Робърд Редфорд, докато е студентка в Джулиард. Работила е с Джон Хюс в „She’s Having a Baby“, с Къртис Хенсън в „Прозорецът на спалнята“ (The Bedroom Window) и със Стивън Содърбърг в „King of the Hill“. Сред важните й роли в киното са в „Имало едно време в Америка“ с Робърт де Ниро и „Да надбягаш Луната“ с Никълъс Кейдж и Шон Пен. Макгавърн играе роли в театъра в САЩ и Великобритания и пред 2013 година печели наградата Will от Shakespeare Theatre Company. След забележителните й изпълнения са пиесите „Sunset at the Villa Thalia“ на Алекси Кай Кембъл, „God of Carnage“ на Линдзи Поуснър, “The Misanthrope” в Young Vic, “Three Days of Rain” в Донмар и The Shawl на Дейвид Мамет в театър Аркола. През 2017 година се завръща на Бродуей с “Time and the Conways” на Дж. Б. Прийстли. Макгавърн изпълнява песните и пише музиката на групата “Sadie and the Hotheads” и се е изявявала по цял свят с тях. Соловият й албум The Truth е издаден от Universal под лейбъла Mi5 през 2019 година. Интервюто с нея е предоставено специално на „Труд“ от FOX.  -Играя Хелън. Тя е била омъжена за Бил, пресъздаден от Гейбриъл Бърн. Когато започва инвазията, той се опитва да се помири с нея. Катаклизмът се случва насред неговите усилия да компенсира за грешките, които е допуснал по време на брака им, а тя е продължила живота си с друг. Нападението на извънземните прекъсва неговите опити за помирение, но също така им помага. Ще разберете, когато гледате сериала.  -В началото тя храни неприязън към Бил, но катаклизмът ги събира. Тя започва да омеква към него и го допуска все по-близо до емоционалния си спектър, докато историята се развива. Стават все по-близки, защото се опитват да оцелеят.  -Най-много ми харесва стремежът на сценаристите да се концентрират върху случващото се с конкретни хора пред лицето на катаклизъм, който може да сложи край на живота, какъвто го познаваме. Това хвърля светлина върху приоритетите ни, разбираме кои сме и какво означават връзките ни, когато трябва да ги преразгледаме в контекста на апокалипсиса. За мен беше това. Много по-интересно е, отколкото да гледаме как ни нападат пластмасови същества. Сценаристът се интересува от героите. В центъра на събитията не са извънземните, а начинът, по който присъствието им въздейства върху живота на хората. Интересно е да се наблюдава. Кара те да се замислиш какъв е смисълът на живота, защото трябва да го преоткриеш в тези трудни обстоятелства. Интересно е да се наблюдават героите и начинът, по който реагират на ситуацията. Сценарият изследва тази страна от историята, а това е вълнуващо.  -Беше стопроцентова наслада, защото работих с хора, които обичам. Възможността да работя с Гейбриъл Бърн и с режисьора Жил е невероятна. Отдавна съм в занаята и знам каква рядкост е да работиш с тези, които те вдъхновяват. Преди всички съм благодарна и ми беше лесно да работя с тях. Предизвикателството дойде от това, че сериалите трябва да се снимат много бързо, така че има големи скокове напред и назад в историята заради изискванията на снимачния процес. В осем епизода скачаме с 8 часа напред във времето, а после се връщаме обратно, вместо обичайната двучасова последователност. Трудно е да следиш нещата.  -Трудно е да се каже. Не снимахме на ваканционни места. Само в бункери и скривалища, които свързваме с края на света. За моята героиня нямаше живописни туристически дестинации.  -Не знам, трябва да гледам целия сериал, за да разбера. Не е точно послание, по-скоро ни принуждава да се вгледаме в себе си, в обществото си в екстремна ситуация – когато ни остават няколко дни живот. Защото има сили извън нас, които не разбираме, и които може би са решили да сложат край.  -Нямам лично мнение по въпроса. Чела съм мнението на ерудирани хора, които знаят много за вселената и според тях шансът е малък. Като знаем колко голяма е вселената и какви са факторите, които създават живота, шансът да не съществува форма на живот другаде е много малък. Никога не съм се сблъсквала с извънземни, така че не мога да говоря от позицията на опита. По един или друг начин, за мен това е интересна тема за размисъл.  -Героинята ми е доста корава. Харесва ми, че умее да оцелява. Поема ударите, пада, но успява да се изправи и се бори непрекъснато. Удоволствие е да я играя.  -За мен това, което прави историята различна, е фактът, че се концентрира върху човешките същества, изправени пред една могъща сила, а не върху самата сила. Не прекарваме много време с пластмасови извънземни, за да убеждаваме хората, че има инвазия. По-скоро показваме кои са тези хора и по какъв начин е засегнат живота им. Това е интересен прочит според мен.", "date": "2019.10.31", "title": " Eлизабет Макгавърн: Качественият сценарий ме привлече към „Война на световете“"}
{"url": "https://trud.bg/%d0%b2%d0%b0%d1%80-%d0%b3%d0%b0%d0%bb%d0%b8-%d1%80%d0%be%d0%bd%d0%b0%d0%bb%d0%b4%d0%be-%d1%80%d0%b5%d0%b6%d0%b5-%d0%b0%d0%bd%d1%87%d0%b5%d0%bb%d0%be%d1%82%d0%b8/", "text": "ВАР е майка за едни и мащеха за други. Казано по италиански – видеосъдиите галят Кристиано Роналдо и режат Карло Анчелоти.  Медии и тифози обвиниха португалеца, че симулира за дузпа в шестата минута на добавеното време при победата на „Ювентус“ с 2:1 над „Дженоа“. Ситуацията бе разгледана от ВАР и потвърдена, а Кристиано вкара победния гол. С него „Юве“ защити върха, който загуби за денонощие от „Интер“. Но „Старата госпожа“ не впечатли, а повече от 40 минути игра с човек повече заради червен картон на Франческо Касата. През този сезон при новия треньор Маурицио Сари шампионът няма загуба.  „Много съм щастлив – каза Роналдо. – Беше тежък мач срещу организиран съперник. Но ние сме „Юве“ и нашето мото е да се борим до последния миг. Фактът, че Интер бе пред нас в класирането, ни даде допълнителен стимул преди мача.“  Аурелио де Лаурентис, президентът на „Наполи“, нападна мощно ВАР. Неговият тим завърши 2:2 у дома срещу „Аталанта“, а водеше до 86-ата минута с 2:1. Тогава гостите от Бергамо изравниха чрез Йосип Иличич. Преди контраатаката Фернандо Йоренте бе фаулиран от Симон Кяер. Повече от пет минути ВАР разглежда ситуацията и накрая голът беше признат. Това влуди треньора Карло Анчелоти, който получи червен картон заедно с помощника си.  „Каква бутафория да изгониш джентълмен като Анчелоти – каза Де Лаурентис. – Без нас съдиите ще са гниещи домати. Уморихме се да ставаме техни жертви.“  „Това, което се случи, е атака срещу моя професионализъм, както този на отбора ми – изригна Анчелоти. – За първи път ще си позволя да говоря. Чувствам се нападнат и съм разочарован.“  Победи по 4:0 спечелиха двата столични гранда. „Лацио“ разгроми у дома „Торино“, а „Рома“ се справи на терена на „Удинезе“.", "date": "2019.10.31", "title": " ВАР гали Роналдо, реже Анчелоти"}
{"url": "https://trud.bg/%d0%bf%d0%b5%d1%82%d1%8a%d0%ba-%d0%b5-%d0%b4%d0%b5%d0%bd%d1%8f%d1%82-%d1%81-%d0%bd%d0%b0%d0%b9-%d0%bc%d0%bd%d0%be%d0%b3%d0%be-%d0%b8%d0%bd%d1%86%d0%b8%d0%b4%d0%b5%d0%bd%d1%82%d0%b8-%d0%bd%d0%b0-%d0%bf/", "text": "Петък е денят с най-много инциденти на пътя, сочи статистиката на КАТ Бургас. През зимата най-често инциденти с пешеходци стават в часовете между 17 и 19.00 часа. Причината е намалената видимост и фактът, че възрастни и деца ходят облечени с тъмни дрехи. „Затова призоваваме родителите да вземат на децата си светлоотразителни жилетки или някакви знаци, които да поставят на раниците им“, каза комисар Неделчо Рачев – началник отдел „Охранителна полиция и КАТ“. На три етапа ще премине акция „Зима“ в Бургас. Тя ще се проведе съвместно с БЧК, „SOS ПТП“, Съюзът на българските автомобилисти. Ще се проведат разяснителни кампании сред подрастващите за поведението им на пътя. По време на втората кампания ще бъдат проверявани водачи на автомобили и пешеходци дали са толерантни на пътя. А третата кампания предвижда контрол на безопасното шофиране. В тази връзка от КАТ призоваха шофьорите да подготвят автомобилите си за зимата, като сменят гумите и минат контролен преглед. Спад на произшествията през зимните месеци отчетоха от КАТ – Бургас. През изминалия период са станали 580 инницента, от които 450 с материални щети. 132 са тежките катастрофи със 7 загинали и 163 ранени.", "date": "2019.10.31", "title": " Петък е денят с най-много инциденти на пътя, според КАТ Бургас\t"}
{"url": "https://trud.bg/%d0%b1%d0%b0%d0%b9%d0%b5%d1%80%d0%bd-%d0%b3%d0%bb%d0%b5%d0%b4%d0%b0-%d0%ba%d1%8a%d0%bc-%d0%bf%d0%be%d1%87%d0%b5%d1%82%d0%b8%d0%bd%d0%be-2/", "text": "Дните на Нико Ковач в „Байерн“ изглеждат преброени. Втори сезон под негово ръководство баварците изпадат в есенна криза. И сега спортният директор Хасан Салихамиджич е предложил на шефовете Ули Хьонес и Карл-Хайнц Румениге да привлекат Маурисио Почетино. Аржентинецът стигна с „Тотнъм“ до финал в Шампионската лига, но през този сезон „шпорите“ са много колебливи. Друга опция за треньор на „Байерн“ е Ерик тен Хаг, който направи дубъл с „Аякс“ и игра полуфинал в Шампионската лига.", "date": "2019.10.31", "title": " “Байерн“ гледа към Почетино"}
{"url": "https://trud.bg/%d0%b6%d0%be%d0%b7%d0%b5%d1%84-%d0%b4%d0%be%d0%bb-%d1%81%d0%b0%d0%bc%d0%be-%d1%84%d0%b0%d0%bd%d0%b4%d1%8a%d0%ba%d0%be%d0%b2%d0%b0-%d0%bc%d0%be%d0%b6%d0%b5-%d0%b4%d0%b0-%d0%b3%d0%b0%d1%80%d0%b0%d0%bd/", "text": "„Само Фандъкова може да гарантира стабилно и устойчиво развитие на София“, каза Жозеф Дол-президент на Европейската народна партия. Той отправи своята подкрепа към кандидата за кмет на столицата от ГЕРБ/СДС/ Йорданка Фандъкова. Уважаеми жители на София, Йорданка Фандъкова заслужава да получи доверието ви във втория тур на общинските избори на 3 ноември. Тя го заслужава, защото благодарение на нея и екипа й София днес е един от най-динамичните и модерно развиващи се европейски градове. Резултатите от работата на Йорданка Фандъкова са от полза за всички вас. Под нейното ръководство и благодарение на активността си,  тя успя да реализира амбициозни европейски проекти за подобряване на транспорта, обновяването на градската среда, чистия въздух и бизнес екосистемата. София е град на младите и дава многобрoйни възможности за тяхното личностно и професионално развитие.  Искам да подчертая как благодарение на Йорданка Фандъкова София се превърна във фактор в  областта на новите технологии. Ние, партиите,, членове на голямото политическо семейство на ЕНП, носим отговорност за Европейския съюз, длъжни сме да застанем заедно и да бъдем обединени.  Не можем да толерираме разсейването на нашите гласове.  Защото следствието от това е само едно – успех на популистите. Не трябва да го допускаме!  Така че, скъпи столичани, има само един кандидат за кмет на София, който може и има опит, експертиза, проекти и компетентен екип. Това е Йорданка Фандъкова. С подкрепата на правителството на Бойко Борисов съм сигурен, че развитието на София ще продължи, за още повече резултати в услуга на столичани. В ЕНП сме убедени – Йорданка Фандъкова е най-добрият кмет, който София може да има за стабилността и устойчивото развитие, от които се нуждаят градът и неговите жители. Избори 2019. Платено съдържание. Купуването и продаването на гласове е престъпление.", "date": "2019.10.31", "title": " Жозеф Дол: Само Фандъкова може да гарантира стабилно и устойчиво развитие на София\t"}
{"url": "https://trud.bg/%d0%ba%d0%b0%d0%bc%d0%b8%d0%be%d0%bd-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b8%d1%80%d0%b0-%d0%b8-%d0%b7%d0%b0%d1%82%d0%b2%d0%be%d1%80%d0%b8-%d1%85%d0%b0%d0%b8%d0%bd%d0%b1%d0%be/", "text": "Товарен автомобил е катастрофирал и заради това временно бе затворен за движение Проходът на Републиката. Произшествието е станало между великотърновските села Вонеща вода и Въглевци. По първоначална информация пострадали няма. Екипи на Пътна полиция пренасочват леките автомобили през Шипка, товарните изчакват на място. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.31", "title": " Камион катастрофира и затвори Хаинбоаз\t"}
{"url": "https://trud.bg/%d0%ba%d0%b0%d1%87%d0%b2%d0%b0%d1%82-%d0%b2-%d0%b8%d0%bd%d1%82%d0%b5%d1%80%d0%bd%d0%b5%d1%82-%d0%b0%d0%bd%d0%b5%d0%ba%d1%81%d0%b8%d1%82%d0%b5-%d0%ba%d1%8a%d0%bc-%d0%be%d0%b1%d1%89%d0%b5%d1%81%d1%82/", "text": "В интернет ще се публикуват всички документи, свързани с обществените поръчки, включително договори, рамкови споразумения и анексите към тях, както и договори с подизпълнители. Това гласят промени в Закона за обществените поръчки, които бяха приети от Министерски съвет. Целта на промените е да обезпечат по-нататъшното развитие на процеса по въвеждане на изцяло електронно възлагане на обществени поръчки в страната, пише в мотивите към законопроекта. Промените засягат и поръчките на ниски стойности. Предлага се освен обявите за събиране на оферти, в регистъра на обществените поръчки (РОП) да се публикуват и поканите до определени лица, с което се разширява публичността при този ред на възлагане. Друга важна промяна при тези поръчки е подаването на Единен европейски документ за обществени поръчки вместо декларации, изготвени от възложителя. Така се уеднаквяват правилата за деклариране на различни обстоятелствата от кандидатите за обществени поръчки.", "date": "2019.10.31", "title": " Качват в интернет анексите към обществените поръчки"}
{"url": "https://trud.bg/%d1%81%d0%b5%d1%80%d1%85%d0%b8%d0%be-%d1%80%d0%b0%d0%bc%d0%be%d1%81-%d1%81%d0%b5-%d0%b8%d0%b7%d1%80%d0%b0%d0%b2%d0%bd%d0%b8-%d1%81-%d0%bc%d0%b5%d1%81%d0%b8/", "text": "Капитанът на „Реал“ преследва капитана на „Барселона“! Серхио Рамос се изравни с Лионел Меси по… голов показател. Защитникът на „Белия балет“ е вторият след аржентинския нападател с голове в последните 16 сезона на Примера дивисион. Рамос спази традиция да се разписва при победата на „Реал“ с 5:0 над последния в класирането „Леганес“. Бранителят има попадения в 14 сезона за „белите“ и преди това в два за „Севиля“. Впечатляващо за позицията му Рамос е вкарал 85 гола за „Реал“, 60 от тях са в първенството. Дошлият за 60 милиона евро през лятото сърбин Лука Йович дочака своето първо попадение. Разписа се и Карим Бензама, който е №1 по системата „гол плюс асистенция“ за сезона. Французинът сам е вкарал седем пъти и е подал за още три попадения. Бразилецът Родриго и германецът Тони Кроос довършиха разгрома за „Леганес“. Класирането на Примера придоби обичаен вид. „Барселона“ води с точка пред „Реал“. Двата гранда са с мач по-малко, защото „Ел Класико“ бе отложено заради размириците в Каталуния. В дербито „Валенсия“ и „Севиля“ поделиха точките с 1:1. Дошлият от „Марсилия“ през лятото Лукас Окампос даде аванс на гостите, а „прилепите“ изравниха чрез Рубен Собрино десет минути преди края. „ Еспаньол“, който следващия четвъртък ще приеме „Лудогорец“ в Лига Европа, катастрофира с 0:3 на терена на „Атлетик“ в Билбао.", "date": "2019.10.31", "title": " Серхио Рамос се изравни с Меси"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%81%d1%82%d0%b2%d0%be%d1%82%d0%be-%d0%be%d1%82%d0%b2%d0%b0%d1%80%d1%8f-%d0%b2%d1%80%d0%b0%d1%82%d0%b8-%d0%b7%d0%b0-%d0%b3%d1%80%d0%b0%d0%b6-3/", "text": "В Деня на народните будители, 1 ноември, ще се проведе традиционната церемония по издигане на националния флаг пред президентската институция. В 09.30 часа президентът и върховен главнокомандващ на Въоръжените сили Румен Радев ще приеме почетния строй на Националната гвардейска част, съобщиха от прессекретариата на държавния глава. След церемонията държавният глава ще проведе среща от 09.45 часа на „Дондуков“ 2 с ръководители на културни институции, общественици и дейци в областта на науката, образованието, културата и изкуството. От 10.30 до 16.30 часа президентската институция отваря врати за граждани. Държавният глава Румен Радев и вицепрезидентът Илияна Йотова ще приемат лично първите гости на „Дондуков“ 2. Посетителите на президентската институция ще имат възможност да разгледат Гербовата зала на „Дондуков“ 2, кабинетите на президента Румен Радев и на вицепрезидента Илияна Йотова, Огледалната зала и президентската библиотека. Специален акцент в празничния ден ще бъде експонираният в Гербовата зала първи препис на „История славянобългарска“, направен от Софроний Врачански само три години след завършването на оригинала от Паисий Хилендарски през 1762 г.", "date": "2019.10.31", "title": " Президентството отваря врати за граждани в Деня на народните будители"}
{"url": "https://trud.bg/%d0%bb%d0%b5%d0%b4%d0%b5%d0%bd%d0%b0%d1%82%d0%b0-%d0%bf%d1%8a%d1%80%d0%b7%d0%b0%d0%bb%d0%ba%d0%b0-%d0%bd%d0%b0-%d1%81%d1%82-%d1%8e%d0%bd%d0%b0%d0%ba-%d0%be%d1%82%d0%b2%d0%b0%d1%80/", "text": "Министърът на младежта и спорта Красен Кралев откри реновираната тренировъчна зала в Зимния дворец на спорта. Инвестицията е на стойност 1 150 000 лв. без ДДС по ЕСКО договор. Залата се ползва от клубове по фигурно пързаляне, хокей на лед и шорттрек, в които тренират близо 700 състезатели. Ремонтът беше направен с цел по-добра енергоефективност на съоръжението, информират от Министерство на младежта и спорта. Изградена е нова климатична и вентилационна централа, направена е цялостна топлоизолация, изградена е нова електроинсталация, подменено е осветлението. “Радвам се, че днес откриваме поредното реконструирано съоръжение, този път в София и свързано със зимните спортове. Много съм доволен от качественото изпълнение на ремонта. Разговарях с част от състезателите, които ще тренират тук и те споделиха, че условията са отлични. След всяко реконструирано съоръжение се забелязва повишен интерес на децата към спортовете, които се практикуват в него. Зимните спортове не правят изключение”, заяви министър Кралев. Той допълни, че страната ни има нужда от повече зали за практикуване на зимни спортове на закрито. “Имаме планове за подобряване на инфраструктурата, които са свързани с евентуалната ни кандидатура за домакин на Младежките зимни олимпийски игри през 2024 г. Ако тръгнем в тази посока ще има нови съоръжения”, добави Красен Кралев. Красен Кралев обяви, че и през този зимен сезон столичани ще  могат да се докоснат до магията на кънките на ледената пързалка, която ще бъде изградена на стадион “Юнак”. Тя беше закупена през миналата година, но през тази ще бъде използван целия й капацитет от 1200 кв. м. поради големия интерес. Съоръжението, което ще бъде с олимпийски размери, ще отвори врати в средата на ноември, ако атмосферните условия позволяват. Пързалката ще може да се ползва безплатно от деца и ученици по определен график. Ще бъдат осигурени треньори, които ще работят с начинаещите. За новия сезон са закупени 300 броя нови кънки. Пързалката ще функционира до средата на месец февруари.", "date": "2019.10.31", "title": " Ледената пързалка на ст. “Юнак” отваря в средата на ноември\t"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4-%d0%be%d1%81%d0%b8%d0%b3%d1%83%d1%80%d1%8f%d0%b2%d0%b0-%d0%b2%d0%b8%d1%81%d0%be%d0%ba%d0%be/", "text": "Община Благоевград осигурява достъп до високоскоростен безплатен интернет на ключови места в града. Сред тях са Градската градина, пл. „Македония“, пл. „Георги Измирлиев“, и градинката пред НАП. Благоевград е сред общините, които първи заявиха участие в Европейската инициатива WiFi4EU, чрез която се осигурява финансирането. Проектът WiFi4EU е по инициатива на българския еврокомисар Мария Габриел и е предназначена за граждани и посетители на ЕС, които да имат безплатен достъп до безжичен интернет на обществени места като паркове, площади, обществени сгради.", "date": "2019.10.31", "title": " Община Благоевград осигурява високоскоростен безплатен интернет на ключови места в Благоевград"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%bf%d1%80%d0%be%d0%b3%d1%80%d0%b0%d0%bc%d0%b0%d1%82%d0%b0-%d0%bd%d0%b0-7-8-tv/", "text": "От утре – 1 ноември – сигналът на 7/8 TV ще бъде достъпен в ефира на всички кабелни и сателитни разпространители в цялата страна. Това означава, че от утре до реалния й старт, по 7/8 TV ще се излъчва информационно-развлекателен блок. Той ще може да бъде гледан от зрителите в цялата страна на  78-ми канал за всички кабелни и сателитни оператори, а за абонатите на „Булсатком“ – на 180-ти канал. А ето и програмата на 7/8 TV, която ще стартира следващия понеделник (04.11.) в 19:00 часа: Понеделник (04.11) (начало)  19:00 – 19:30  TV DIGEST  (I част) – развлекателно-информативен блок  19:30 – 20:25  „Студио Хъ“ – коментарно-публицистично предаване  20:25 – 20:30  „Времето с Иван Атанасов“ – метеорологична прогноза  20:30 – 21:25  „Вечерта на актьорите“ – забавно-хумористично предаване  21:25 – 21:30  „Времето с Иван Атанасов“ – метеорологична прогноза  21:30 – 22:00  „Шоуто на сценаристите“ (I част) – информационно-сатирично предаване  22:00 – 22:55  „Вечерното шоу на Слави Трифонов“ – токшоу  22:55 – 23:00  „Времето с Иван Атанасов“ – метеорологична прогноза  23:00 – 23:30 „Шоуто на сценаристите“ (II част) – информационно-сатирично предаване  23:30 – 00:00 TV DIGEST  (II част) – развлекателно-информативен блок Вторник (05.11)  (сутрешна програма)  07:00 – 07:30  TV DIGEST (I част, повторение) – развлекателно-информативен блок  07:30  – 08:30  „Студио Хъ“ (повторение) – коментарно-публицистично предаване  08:30 – 09:30  „Вечерта на актьорите“ (повторение) – забавно-хумористично предаване  09:30 – 10:00  „Шоуто на сценаристите“ (I част, повторение) – информационно-сатирично предаване  10:00 – 11:00  „Вечерното шоу на Слави Трифонов“ (повторение) – токшоу  11:00 – 11:30 „Шоуто на сценаристите“ (II част, повторение) – информационно-сатирично предаване  11:30 – 12:00 TV DIGEST  (II част, повторение) – развлекателно-информативен блок (вечерна програма)  19:00 – 19:30  TV DIGEST  (I част) – развлекателно-информативен блок  19:30 – 20:25  „Студио Хъ“ – коментарно-публицистично предаване  20:25 – 20:30  „Времето с Иван Атанасов“ – метеорологична прогноза  20:30 – 21:25  „Вечерта на Иван Кулеков“ – журналистическо предаване  21:25 – 21:30  „Времето с Иван Атанасов“ – метеорологична прогноза  21:30 – 22:00  „Шоуто на сценаристите“ (I част) – информационно-сатирично предаване  22:00 – 22:55  „Вечерното шоу на Слави Трифонов“ – токшоу  22:55 – 23:00  „Времето с Иван Атанасов“ – метеорологична прогноза  23:00 – 23:30 „Шоуто на сценаристите“ (II част) – информационно-сатирично предаване  23:30 – 00:00 TV DIGEST  (II част) – развлекателно-информативен блок Сряда  (сутрешна програма)  07:00 – 07:30  TV DIGEST (I част, повторение) – развлекателно-информативен блок  07:30  – 08:30  „Студио Хъ“ (повторение) – коментарно-публицистично предаване  08:30 – 09:30  „Вечерта на Иван Кулеков“ (повторение) – журналистическо предаване  09:30 – 10:00  „Шоуто на сценаристите“ (I част, повторение) – информационно-сатирично предаване  10:00 – 11:00  „Вечерното шоу на Слави Трифонов“ (повторение) – токшоу  11:00 – 11:30 „Шоуто на сценаристите“ (II част, повторение) – информационно-сатирично предаване  11:30 – 12:00 TV DIGEST  (II част, повторение) – развлекателно-информативен блок (вечерна програма)  19:00 – 19:30  TV DIGEST  (I част) – развлекателно-информативен блок  19:30 – 20:25  „Студио Хъ“ – коментарно-публицистично предаване  20:25 – 20:30  „Времето с Иван Атанасов“ – метеорологична прогноза  20:30 – 21:25  „Вечерта на „Ку-Ку Бенд“ – музикално предаване с водещ Камен Водничаров  21:25 – 21:30  „Времето с Иван Атанасов“ – метеорологична прогноза  21:30 – 22:00  „Шоуто на сценаристите“ (I част) – информационно-сатирично предаване  22:00 – 22:55  „Вечерното шоу на Слави Трифонов“ – токшоу  22:55 – 23:00  „Времето с Иван Атанасов“ – метеорологична прогноза  23:00 – 23:30 „Шоуто на сценаристите“ (II част) – информационно-сатирично предаване  23:30 – 00:00 TV DIGEST  (II част) – развлекателно-информативен блок Четвъртък  (сутрешна програма)  07:00 – 07:30  TV DIGEST (I част, повторение) – развлекателно-информативен блок  07:30  – 08:30  „Студио Хъ“ (повторение) – коментарно-публицистично предаване  08:30 – 09:30  „Вечерта на „Ку-Ку Бенд“ (повторение) – музикално предаване с водещ Камен Водничаров  09:30 – 10:00  „Шоуто на сценаристите“ (I част, повторение) – информационно-сатирично предаване  10:00 – 11:00  „Вечерното шоу на Слави Трифонов“ (повторение) – токшоу  11:00 – 11:30 „Шоуто на сценаристите“ (II част, повторение) – информационно-сатирично предаване  11:30 – 12:00 TV DIGEST  (II част, повторение) – развлекателно-информативен блок (вечерна програма)  19:00 – 19:30  TV DIGEST  (I част) – развлекателно-информативен блок  19:30 – 20:25  „Студио Хъ“ – коментарно-публицистично предаване  20:25 – 20:30  „Времето с Иван Атанасов“ – метеорологична прогноза  20:30 – 21:25  „Вечерта на…“ – водещият Камен Воденичаров, чрез пряка връзка в ефир, ще дава възможност на зрителите да говорят и задават въпроси на специалния гост в студиото (първи гост – Мария Илиева)  21:25 – 21:30  „Времето с Иван Атанасов“ – метеорологична прогноза  21:30 – 22:00  „Шоуто на сценаристите“ (I част) – информационно-сатирично предаване  22:00 – 22:55  „Вечерното шоу на Слави Трифонов“ – токшоу  22:55 – 23:00  „Времето с Иван Атанасов“ – метеорологична прогноза  23:00 – 23:30 „Шоуто на сценаристите“ (II част) – информационно-сатирично предаване  23:30 – 00:00 TV DIGEST  (II част) – развлекателно-информативен блок Петък  (сутрешна програма)  07:00 – 07:30  TV DIGEST (I част повторение) – развлекателно-информативен блок  07:30  – 08:30  „Студио Хъ“ (повторение) – коментарно-публицистично предаване  08:30 – 09:30  Вечерта на…“ (повторение, гост – Мария Илиева) – водещ Камен Воденичаров  09:30 – 10:00  „Шоуто на сценаристите“ (I част, повторение) – информационно-сатирично предаване  10:00 – 11:00  „Вечерното шоу на Слави Трифонов“ (повторение) – токшоу  11:00 – 11:30 „Шоуто на сценаристите“ (II част, повторение) – информационно-сатирично предаване  11:30 – 12:00 TV DIGEST  (II част, повторение) – развлекателно-информативен блок (вечерна програма)  19:00 – 19:30  TV DIGEST  (I част) – развлекателно-информативен блок  19:30 – 20:25  „Студио Хъ“ – коментарно-публицистично предаване  20:25 – 20:30  „Времето с Иван Атанасов“ – метеорологична прогноза  20:30 – 21:25  „Вечерта на Северозапада“ – забавно предаване  21:25 – 21:30  „Времето с Иван Атанасов“ – метеорологична прогноза  21:30 – 22:00  „Шоуто на сценаристите“ (I част) – информационно-сатирично предаване  22:00 – 22:55  „Вечерното шоу на Слави Трифонов“ – токшоу  22:55 – 23:00  „Времето с Иван Атанасов“ – метеорологична прогноза  23:00 – 23:30 „Шоуто на сценаристите“ (II част) – информационно-сатирично предаване  23:30 – 00:00 TV DIGEST  (II част) – развлекателно-информативен блок", "date": "2019.10.31", "title": " Вижте програмата на 7/8 TV\t"}
{"url": "https://trud.bg/%d0%b0%d1%80%d0%b4%d0%b0-%d1%86%d1%81%d0%ba%d0%b0-%d0%b7%d0%b0-4-%d0%b4%d0%bd%d0%b8-%d0%b2-2-%d0%b3%d1%80%d0%b0%d0%b4%d0%b0/", "text": "За четири дни дебютантът в българския елит „Арда“ ще приеме ЦСКА на два различни стадиона. Абсурдно осминафиналът за купата ще се играе на 4 декември в Кърджали, а после „червените“ ще гостуват за първенството в Пловдив. Причината е, че „Арена Арда“ може да приема двубои за купата, но няма лиценз за елита поради липса на осветление. Първият двубой е от 13,30 ч, а вторият – от 14,30 ч. Заради битката с ЦСКА за купата ръководството на „Арда“ отложи реновирането на терена. А осветление би трябвало да има за пролетния дял от първенството. Предколедната седмица за ЦСКА ще е повече от тежка, защото ще стартира с домакинство на „Лудогорец“ на стадион „Българска армия“. За трети път „червените“ спечелиха мач с 4:0 през сезона. Триумфът срещу „Етър“ във Велико Търново бе втори за сезона в провинцията. Преди това ЦСКА разгроми със същия резултат „Титоград“ в първия предварителен кръг на Лига Европа и „Витоша“ в първенството. И двата мача бяха домакински. След дебютната си победа начело на ЦСКА сръбският треньор Милош Крушчич се озъби на конкуренцията. Все още бившият анализатор в тима е със статут на временен наставник. „Не се предаваме за титлата – коментира Крушчич. – ЦСКА не стои на едно място, а върви напред.“ Сърбинът дебютира с три поредни гостувания. Стартира с 0:1 от „Локомотив“ (Пд), мина през „Етър“, а във вторник е дуелът с „Черно море“ във Варна.", "date": "2019.10.31", "title": " „Арда“ – ЦСКА за 4 дни в 2 града"}
{"url": "https://trud.bg/%d1%81%d0%b8%d0%b4%d0%b5%d1%80%d0%be%d0%b2-%d0%b3%d0%b5%d1%80%d0%b1-%d1%81%d0%b0-%d0%bc%d0%b8-%d0%b4%d0%bb%d1%8a%d0%b6%d0%bd%d0%b8%d1%86%d0%b8/", "text": "Ръководството на ГЕРБ дължи обяснение защо не изказа позиция за това, че беше направена неправомерна промяна в ръководството на ПГ на Обединени патриоти и АТАКА беше изключена. Нещо, което беше направено от ВМРО и НФСБ със съучастието на ГЕРБ. Това каза пред БНР лидерът на АТАКА Волен Сидеров. „Имаме споразумение между трите партии и ГЕРБ. Не може да не ги интересува Борисов и ръководството на ГЕРБ как така единият лидер бива неправомерно отстранен от ПГ и дали това няма да се отрази на общото управление, защото четирима души сме сложили подписи. Това не е вътрешна работа на ОП. Това е работа на цялото управление”, уточни Сидеров. По думите му е много подозрителна позицията на мълчаливо съгласие на ГЕРБ, която означава съгласие за политическата разправа с АТАКА от инструментите ВМРО и НФСБ. „Това стана, след като заявих ясно, че съм против сделката за самолетите и това да се дават 2 млрд. лв. предварително. Това никъде по света не се е случвало. Цялата операция беше движена от силовия вицепремиер Каракачанов, с което той се сложи пред американците, за да бъде посочен като легитимната патриотична организация”, коментира лидерът на АТАКА. На въпрос – дали АТАКА остава в управлението, Сидеров върна въпроса, като попита – в кое управление. И уточни, че партията му беше изхвърлена от ПГ и парламентарното мнозинство, както и всички заемани от депутатите позиции в комисии и делегации. „Всичко това се наблюдаваше с мълчаливо съгласие. ГЕРБ можеха да спрат действията и да проверят как стоят нещата и дали ВМРО и НФСБ са прави в озлоблението си към АТАКА. Те не казаха нищо. Може би от някое чуждо посолство са им казали – стига с тази АТАКА, да я натикаме в ъгъла. На практика те ни извадиха от управлението”, акцентира партийният лидер и уточни, че вече никой от малката или голямата коалиция не го търси. Сидеров коментира излизането си от парламента и припомни, че го е направил, за да спази думата си към избирателите и да не мами хората. На въпрос – дали така не губи националното си значение, той отговори: „Аз не мога да загубя националното си значение, защото съм оставил след себе си идеология – 15 години политическа дейност и преди това публицистика. Всичко това не може да се зачеркне както им се иска на някои мои колеги във вече „разединени патриоти”. Не става така, по този детски начин.” Той е категоричен, че ще извади на светло всички далавери, които се правят в Столичния общински съвет, след като влезе в местния парламент в София. „В моите предизборни послания посочих много ясно, че ако стана кмет, ще преразгледам и ще прекъсна всички договори с частни компании, които поглъщат по над 700 млн. лв. годишно, но нито чистят добре, нито извършват ремонтите качествено. Всичко това трябва да се преразгледа и прекрати. Грабителската концесия „Софийска вода” също трябва да се прекрати, защото не може да купуваш водата за 2 стотинки и да я продаваш за 2 лева. Гей-парадите трябва да се спрат”, заключи Сидеров.", "date": "2019.10.31", "title": " Сидеров: ГЕРБ са ми длъжници\t"}
{"url": "https://trud.bg/%d0%b0%d1%82%d0%b0%d0%bd%d0%b0%d1%81-%d1%83%d0%b7%d1%83%d0%bd%d0%be%d0%b2-%d1%81%d0%bb%d0%b0%d0%b2%d1%87%d0%be-%d0%b0%d1%82%d0%b0%d0%bd%d0%b0%d1%81%d0%be%d0%b2-%d0%be%d0%b1%d0%b8%d0%b6/", "text": "Бившият международен футболен рефер Атанас Узунов ще открие първата сесия на новия Общински съвет в Пловдив като доайен. Кумът на Христо Стоичков е на 64 години и се оказа най-възрастния в местния парламент след изборите миналата неделя. Той бе под номер 10 в листата на ГЕРБ. Узунов твърди, че балотажът в Пловдив е изключително важен, за да продължи възходящото развитие на града. Той обаче предупреди пловдивчани да не се успокояват от огромната преднина, която кандидатът на ГЕРБ Здравко Димитров има пред опонента си Славчо Атанасов. На първия тур Димитров спечели 36,14%, а кандидата на НФСБ-ВМРО – 16,15%. Според Узунов обаче още от понеделник Славчо Атанасов обикаля партийните офиси под тепетата и моли за подкрепа, като раздава в аванс заместник-кметски места, постове в администрацията и общинските предприятия.  Узунов предупреждава, че това може да подмени вота, ако мислещите пловдивчани не отидат да гласуват в неделя. Той е изключително разтревожен и от отношението на Славчо Атанасов към институцията Общински съвет и изпрати в редакцията на „Труд“ открито писмо, което публикуваме без редакторска намеса: „Дни преди балотажа за кмет на Пловдив кандидатът на задкулисието Славчо Атанасов обикаля телевизионните студия и повтаря едни и същи опасни тези, с които се опитва да излъже пловдивчани да гласуват за него. На няколко пъти той обиди общинските съветници и продължа да руши самата институция. Твърди, че ако бъде избран за кмет, щял да работи с пловдивчани, а не с общинските съветници. Истината е съвсем друга и като бивш кмет, а сега параментарист, г-н Атанасов много добре я знае, но услужливо за себе си, я спестява . България е парламентарна република, а общините се управляват според Закона за местното самоуправление и местната администрация. И там ясно са разписани правомощията на Общинския съвет. И никой кмет или политик не трябва да ги пренебрегва. Зад всеки общински съветник, както и зад кмета, стоят гласовете на хиляди пловдивчани. Обиждайки Общинския съвет, г-н Атанасов обижда гражданите. Като твърди, че не го интересува какво ще се случва в Общинския съвет и ще управлява директно с подкрепата на пловдивчани, г-н Атанасов извършна институционален тероризъм. А той е майстор в това. Помним го от 2008 година, когато посмени вота на пловдивчани. И днес г-н Атанасов твърди, че бил „мажоритарен“ кандидат и имал личен вот.Г-н Атанасов, личен вот няма. Да принизявате ролята на партиите и на Общинския съвет, означава да рушите държавността. Защо премълчавате, че онова, което идва след демократичната многопартийна система на управление е едноличната власт и диктатурата. Това ли искате да наложите в Пловдив? Впрочем – вие отдавна работите срещу политическия модел у нас, като сменяте партиите си като носни кърпи. Така сменяте и политическите си партньори. Всички помним как бяхте и избран за кмет през 2007 г. това стана с подкрепата на ВМРО, Обединените демократични сили и най-вече – с тази на ГЕРБ.  Година по-късно се извъртяхте и пуснахте във властта БСП. Явно сега подготвяте на пловдивчани същия сценарий  – самият вие да минете във властта през задния вход и да управлявате не с тези, които те са си избрали . И да надупчите на копие не само обществения договор между гражданите и техните представители в управлението, какъвто на практика са изборните резултати, но и основните закони в България, че дори и самата Конституция. И понеже съм човек от спорта, г-н Атанасов, ще ви припомня и нещо друго – именно вие направихте пътека стадион „Пловдив“ да стане общински и държавата ни го върна по време на първия кабинет „Борисов“. И какво направихте вие – превърнахте го в паметник на големия пловдивски спорт. Първо го дадохте на концесия на бизнесмените Николай Гигов и Атанас Търев, а след като тя се провали, прогонихте потенциалните инвеститори от Испания. Заради вас стадионът задълго изпадна в забвение и следващата управа трябваше да го спасява от окончателното му рухване. Сега отново биете камбаната и твърдите, че ще спасявате стадиона. И с какви пари? Явно пак с държавни. Обаче на вас правителството не ви вярва, защото обичате да набучвате на копие важните документи, които сам сте падписал. И няма гаранция, че днес сте станал по-мъдър политик, ако се съди по изказванията ви за статута на Общинския съвет и плановете ви да управлявате Пловдив еднолично чрез така наречената  „пряка демокрация“. Снимка: Атанас Узунов с кандидата на ГЕРБ за кмет на Пловдив Здравко Димитров и ръководството на Локо Пд в кабинета на премиера Б.Борисов.", "date": "2019.10.31", "title": " Атанас Узунов : “Славчо Атанасов обижда Общинския съвет и руши институциите”"}
{"url": "https://trud.bg/%d0%bb%d0%b8%d0%b2%d1%8a%d1%80%d0%bf%d1%83%d0%bb-%d0%bf%d0%bb%d0%b0%d1%88%d0%b8-%d1%82%d1%83%d1%80%d0%bd%d0%b8%d1%80-%d1%81-%d0%b1%d0%be%d0%b9%d0%ba%d0%be%d1%82/", "text": "Всеки футболен ценител се е преклонил на осминафинала за купата на английската лига между „Ливърпул“ и „Арсенал“. Двубоят на „Анфийлд“ завърши 5:5 след куп обрати – 1:0, 1:3, 2:4, 4:5… И в добавеното време Дивок Ориги изравни. Последваха 10 дузпи, от които „Ливърпул“ вкара и петте. Вместо за радост на „Анфийлд“ говорят за бойкот. Треньорът Юрген Клоп заплаши, че ще бойкотира четвъртфинала като гост на „Астън Вила“, ако не бъде намерена приемлива за отбора му дата. По програма мачът трябва да е на 16 декември, но на 18-и „Ливърпул“ ще играе полуфинал на световното клубно първенство в Катар. „ Ако не намерят приемлива дата, като не говоря за Коледа през нощта, ние няма да играем този мач – отсече Клоп. – Нека „Астън Вила“ да продължи напред или „Арсенал“ да заеме нашето място. Сигурно много чиновници от Футболната асоциация са стискали палци пред телевизора за „Арсенал“. Сори за тях.“ „ Ливърпул“ има дупка в програмата на Висшата лига между 2 и 11 януари. Но тогава уикендът е запазен за купата на Англия. А колкото и да бъде подценяван турнира за купата на лигата, мачът на „Анфийлд“ показа колко е атрактивен. И това при положение, че и двата отбора играха със смесени състави от младоци и титуляри. В последните 15 дербита между тези съперници са паднали 47 гола. Едва за втори път в историята си „Ливърпул“ пусна 5 гола на „Анфийлд“. Предният случай бе срещу… „Арсенал“ – 3:6 през 2007 г. в същия турнир. „ Астън Вила“ се падна с „Ливърпул“ за десети път в купите на Англия, отпадна в седем от случаите. Но при последния дуел в полуфинал за купата на Футболната асоциация спечели с 2:1 на „Уембли“. Досега „Манчестър Юнайтед“ е единственият клуб, който сам се е отказал от участие в турнир. След като спечели требъл през 1999-а, Алекс Фъргюсън реши да не участва за Купата на Англия заради претоварена програма. Сега „червените дяволи“ сразиха „Челси“ с 2:1 като гост благодарение на два гола на Маркъс Рашфорд. С единия младият англичанин досущ напомни за попаденията на Кристиано Роналдо на „Олд Трафорд“. За първи път в историята си „Юнайтед“ сега ще приеме „Колчестър“. Третодивизионният тим е с най-ниско място в класацията на английския футбол в момента. Два пъти „Юнайтед“ е гостувал за купи в Колчестър. „Червените дяволи“ спечелиха две поредни гостувания на „Челси“ за първи път от 1998 година. А Рашфорд вече има пет попадения срещу „сините“. Носителят на трофея „Манчестър Сити“ ще гостува на „Оксфорд“, а „Евертън“ приема „Лестър“.", "date": "2019.10.31", "title": " „Ливърпул“ плаши турнир с бойкот"}
{"url": "https://trud.bg/%d1%82%d0%be%d0%bf%d1%80%d0%b5%d0%b0%d0%bb%d0%b8%d0%b7%d0%b0%d1%82%d0%be%d1%80%d1%8a%d1%82-%d1%87%d0%b0%d0%b2%d0%b4%d0%b0%d1%80-%d0%ba%d0%be%d1%81%d1%82%d0%be%d0%b2-%d0%b8%d0%b3%d1%80%d0%b0%d1%85/", "text": "Играхме без самочувствие и агресия, все едно сме в Киев – заяви топреализаторът Чавдар Костов. – Като деца пропускахме тройки. Не знам какво става. Вкарват ни лесни кошове, повеждат ни и гоним цял мач.  Костов отбеляза 25 точки при загубата на „Левски Лукойл“ от гостите на украинския „Киев“ в зала „Универсиада“ (76:83). Поражението е второ за „сините“ в груповата фаза от евротурнира за ФИБА къп. Баскетболистът призна, че липсата на контузения Христо Захариев се е отразила на играта на тима.  „Не може да не ме е яд, когато сме главни виновници в загубата“, обяви и треньорът Константин Папазов.  „Играчите ни в подкошието са много тредолюбиви, но нямат необходимата класа да се нагърбят във важните моменти, всичко е в ръцете на Чавдар Костов и Брандън Йънг – допълни Папазов. – А съперникът игра с много широк състав, треньорът им е от ниво Евролига, чете всяка ситуация. Опитахме се да зарадваме публиката с характер. Но в евротурнирите характер само не стига, трябва и класа.“ В събота „Левски Лукойл“ приема „Черноморец“ в мач от НБЛ. Двубоят е от 18 часа в зала „Универсиада“ Захариев ще пропусне и този среща. Наставникът изрази надежда, че баскетболистът ще се върне на терена следващата седмица. На снимката: Чавдар Костов (вдясно)", "date": "2019.10.31", "title": " Топреализаторът Чавдар Костов:  Играхме без агресия, пропускахме като деца"}
{"url": "https://trud.bg/%d0%b5%d1%82%d0%be-%d0%ba%d0%be%d0%b3%d0%b0-%d1%89%d0%b5-%d0%b1%d1%8a%d0%b4%d0%b0%d1%82-%d0%b8%d0%b7%d1%82%d0%b5%d0%b3%d0%bb%d0%b5%d0%bd%d0%b8-%d0%bf%d0%b5%d1%87%d0%b5%d0%bb%d0%b8%d0%b2%d1%88%d0%b8/", "text": "Много ви моля, бъдете по-внимателни, защото в интернет има всякакви хора. За съжаление – и хора, които лъжат и обещават неща на наш гръб. Това призова Слави Трифонов в профила си във фейсбук. Както   в сряда, в социалната мрежа се появи фалшива страница на 7/8 TV, която обещава, че по случай стартирането на телевизията ще бъдат раздадени 100 телевизора като награда на 100 човека. „Истината е, че на 4 ноември от 22 ч., във „Вечерното шоу на Слави Трифонов“ по „7/8 ТВ“ ще изтеглим печелившите от томболата с подаръците от „Шоуто на Слави“, разкрива Трифонов.", "date": "2019.10.31", "title": " Ето кога ще бъдат изтеглени печелившите от томболата с подаръци от „Шоуто на Слави“"}
{"url": "https://trud.bg/%d0%b3%d0%be%d1%80%d1%81%d0%ba%d0%b8-%d0%bf%d0%be%d0%b6%d0%b0%d1%80%d0%b8-%d1%81%d0%b0-%d1%83%d0%bd%d0%b8%d1%89%d0%be%d0%b6%d0%b8%d0%bb%d0%b8-178-000-%d1%85%d0%b5%d0%ba%d1%82%d0%b0%d1%80%d0%b0-%d0%b2/", "text": "През миналата година горските пожари в ЕС са унищожили близо 178 000 хектара гори и земя. Въпреки че това е по-малко от една шеста от площта, пострадала през 2017 г., и по-малко от дългосрочните средни стойности, пожарите са засегнали повече държави от когато и да било. Това се посочва в   на Европейската комисия за горските пожари в Европа, Близкия изток и Северна Африка, публикуван днес. През миналата година   е отбелязала най-голям брой пожари с площ 30 и над 30 хектара в Италия, Испания, Португалия, Обединеното кралство и Швеция. През 2018 г. Механизмът на ЕС за гражданска защита е бил активиран пет пъти, за да се реагира на горските пожари в Европа: в Швеция, Гърция, Латвия и Португалия. През лятото са били мобилизирани общо 15 самолета, 6 хеликоптера и над 400 пожарникари, като в подкрепа на засегнатите държави Европейският съюз е финансирал 1,6 милиона евро от транспортните разходи. Освен това по искане на държавите членки в рамките на програмата „Коперник“ са изготвени над 139 сателитни карти на горски пожари. През март 2019 г. ЕС модернизира своя Механизъм за гражданска защита и стартира програмата rescEU за подобряване на защитата на гражданите от бедствия и овладяване на нововъзникващи рискове в Европа и извън нея. През лятото на 2019 г. ЕС създаде преходен флот от противопожарни въздухоплавателни средства и вече го използва два пъти за борба с горски пожари — в Гърция и в Ливан.", "date": "2019.10.31", "title": " Горски пожари са унищожили 178 000 хектара в Европа за година"}
{"url": "https://trud.bg/%d0%bf%d0%b5%d1%82-%d0%b0%d0%ba%d1%82%d0%b0-%d0%b2-%d1%82%d1%8a%d1%80%d0%bd%d0%be%d0%b2%d1%81%d0%ba%d0%be-%d1%81%d1%8a%d1%81%d1%82%d0%b0%d0%b2%d0%b8%d1%85%d0%b0-%d0%b8%d0%bd%d1%81%d0%bf%d0%b5%d0%ba/", "text": "Служители на сектор „Рибарство и контрол“ – Велико Търново извършиха проверка на река Дунав, от лодкостоянка Вардим до 560 речен километър, на микроязовири в област Велоко Търново и корекции на река Янтра при Полски Тръмбеш, Раданово и Куцина. В хода на проверката са съставени пет акта за нарушения. Проверени са и 4 обекта за търговия с риба в град Свищов, на които са съставени предупредителни протоколи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.31", "title": " Пет акта в Търновско съставиха инспекторите от ИАРА\t"}
{"url": "https://trud.bg/%d0%bb%d0%b0%d0%b2%d1%80%d0%be%d0%b2-%d1%80%d0%b5%d1%88%d0%b5%d0%bd%d0%b8%d0%b5%d1%82%d0%be-%d0%bd%d0%b0-%d0%b4%d0%b0%d0%bd%d0%b8%d1%8f-%d0%b7%d0%b0-%d1%81%d0%b5%d0%b2%d0%b5%d1%80%d0%b5%d0%bd/", "text": "Руският министър на външните работи Сергей Лавров заяви, че   в изключителната икономическа зона на Дания представлява „отговорна“ стратегия от страна на Копенхаген. Лавров също така посочи, че самият проект „ще увеличи енергийната сигурност на европейските страни“ и че Дания е последната, която „се присъедини към консенсуса“ на европейските държави, признаващи значението на „Северен поток-2“. Неговите коментари са факт, след като в сряда Датската енергийна агенция даде одобрението си на компанията Nord Stream 2 AG за изграждането на участък от газопровода „Северен поток 2“ югоизточно от остров Борнхолм в Балтийско море. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.31", "title": " Лавров: Решението на Дания за „Северен поток-2“ е отговорно"}
{"url": "https://trud.bg/%d1%81%d1%82%d0%be%d0%b9%d1%87%d0%be-%d0%bc%d0%bb%d0%b0%d0%b4%d0%b5%d0%bd%d0%be%d0%b2-%d0%b2-%d0%ba%d0%b0%d0%b7%d0%b0%d1%85%d1%81%d1%82%d0%b0%d0%bd-%d0%b0%d0%ba%d0%be-%d1%82%d0%be%d0%b2%d0%b0-%d0%b5/", "text": "Стойчо Младенов изригна яростно срещу дузпа, отсъдена против неговия „Кайсар“ в казахстанското първенство. Гостуващият „Тобол“ получи наказателен удар в добавеното време, след който стигна до 1:1. „ Ако мислите, че тази дузпа е справедлива, ще отида на космодрума в Байконур и ще стана космонавт“, обърна се към репортерите на пресконференцията Екзекуторът на „Ливърпул“. Той обвини реферите, че не показват достатъчно уважение към „Кайсар“, който в началото на октомври спечели купата на Казахстан. „ Първенството завършва, а за цял сезон ни дадоха една дузпа – продължи Младенов. – Ние бяхме добрите на терена, но не ни позволиха да победим.“ „ Пустинните вълци“ отстраниха именно „Тобол“ в полуфинал за купата, след което стигнаха до мач за трофея с „Атирау“. Два кръга преди края на сезона „Кайсар“ е на шесто място в класирането и най-вероятно ще го запази. Откакто Младенов пое тима като новак в елита, досега е свършвал веднъж шести и веднъж пети – с тези успехи е със статут на герой в обаст Кизилорда. Веднъж посети космодрума в Байконур и гледа изстрелване на комета.", "date": "2019.10.31", "title": " Стойчо Младенов в Казахстан: Ако това е дузпа, ще стана космонавт"}
{"url": "https://trud.bg/%d1%88%d0%be%d1%84%d1%8c%d0%be%d1%80-%d0%be%d1%82-%d0%bc%d0%be%d0%bd%d1%82%d0%b0%d0%bd%d0%b0-%d1%88%d0%b0%d1%88%d0%bd%d0%b0-%d0%bf%d0%be%d0%bb%d0%b8%d1%86%d0%b0%d0%b8%d1%82%d0%b5-%d1%81-34-%d0%bf/", "text": "42-годишен шофьор на лека кола с регистрация от Монтана впечатли проверяващите жандармеристи и пътни полицаи, като при алкотеста показа стойности на алкохол в издишания от водача въздух от 3,44 промила. На нарушителя е съставен акт и издаден талон за медицинско изследване. Но монтанецът отказал да си направи изследване на кръвта като заявил, че е напълно съгласен с отчетеното от техническото средство. По случая е образувано бързо производство в районното управление в Монтана. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.31", "title": " Шофьор от Монтана шашна полицаите с 3,4 промила алкохол"}
{"url": "https://trud.bg/41-%d0%b6%d0%b5%d1%80%d1%82%d0%b2%d0%b8-%d0%b2%d0%b7%d0%b5-%d0%bf%d1%8a%d1%82%d0%bd%d0%b0%d1%82%d0%b0-%d0%b2%d0%be%d0%b9%d0%bd%d0%b0-%d0%b2%d1%8a%d0%b2-%d0%b2%d0%b0%d1%80%d0%bd%d0%b5%d0%bd%d1%81%d0%ba/", "text": "41 души са загинали по пътищата във Варненско от началото на годината. Жертвите са с две повече в сравнение със същия период на м.г., въпреки че като брой произшествията намаляват, съобщи главен инспектор Петко Камбуров, началник на сектор „Пътна полиция“ в ОДМВР преди старта на традиционната акция „Зима“. Тежките катастрофи в региона от януари насам са били 572. При тях са били ранени 735 души, като броят на инцидентите е намалял с 23 спрямо м.г., а на пострадалите – с 11 души. 66 671 нарушители на пътя са засекли от началото на година пътните полицаи във Варна и областта. Най-много са били водачите, пренебрегнали ограниченията на скоростта. 305 шофьори са били засечени да карат пияни, а 77 – след употреба на дрога. За периода служителите на „Пътна полиция“ са съставили 13 434 акта и са наложили 27 760 глоби на нарушители. От 1 ноември до 1 март санкции ще търпят и шофьорите, които управляват возила с гуми, чийто грайфер е под 4 мм. Глобата е 50 лв., но ако грайферът е под 1,6 мм, колата може да бъде спряна от движение, припомни гл. инспектор Камбуров. Според него акция „Зима“ ще се проведе на 3 етапа. През първите 10 дни на ноември ще има масови проверки на велосипедисти и каруци. След това предстои инспекция на поведението на пешеходците, а в третото десетдневие на месеца акцент ще е готовността на превозните средства за безопасно движение в зимни условия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.31", "title": " 41 жертви взе пътната война във Варненско"}
{"url": "https://trud.bg/%d0%b3%d0%b5%d0%bd%d0%b5%d1%80%d0%b0%d0%bb%d0%bd%d0%b8%d1%8f%d1%82-%d0%b0%d0%b4%d0%b2%d0%be%d0%ba%d0%b0%d1%82-%d0%bd%d0%b0-%d1%81%d0%b5%d1%81-%d0%bf%d0%be%d0%b4%d0%ba%d1%80%d0%b5%d0%bf%d0%b8-%d0%ba/", "text": "Гражданската конфискация не е обвързана с резултата от наказателното производство, смята Eleanor V. E. Sharpston Излезе   на съдия Катерина Енчева от Софийския градски съд (СГС) по делото на Комисията за противодействие на корупцията и за отнемане на незаконно придобитото имущество (КПКОНПИ) за конфискация на активите на банкера беглец Цветан Василев, съобщи  . Генералният адвокат Sharpston в голяма степен застъпва тезата на Антикорупционната комисия и заключава, че веднъж започнато гражданското производство по конфискация на престъпно имущество се води независимо от наказателното производство, образувано срещу разследваното лице. „Гражданското производство се фокусира върху имуществото, а не върху лицето, което е разследвано“, пише още в  . Според Sharpston произходът и начинът на придобиване на активите се разследват с оглед определяне дали те трябва да бъдат запорирани или конфискувани. „Гражданската конфискация не е обвързана с резултата от наказателното производство“, смята още Eleanor V. E. Sharpston. Същата теза многократно застъпваше и вече бившият председател на КПКОНПИ Пламен Георгиев, който остро възрази срещу преюдициалното запитване на съдия Катерина Енчева от СГС до Съда в Люксембург. През пролетта на 2018 г. Георгиев изрази опасения, че питането има за цел блокиране на делото, което КПКОНПИ води срещу укриващия се в Сърбия Цветан Василев. „Смущаващото в преюдициалното запитване на СГС е, че то възпроизвежда обстоятелства, посочени от страна на Цветан Василев“, каза в интервю за „Правен свят“ Георгиев. Думите му станаха повод за масирана кампания срещу него, в която основни действащи лица бяха ръководствата на Съюза на съдиите в България (ССБ) и на Върховния касационен съд (ВКС) Лозан Панов, както и медиите, собственост или финансирани от подсъдимите Иво Прокопиев и Цветан Василев. По-късно Пламен Георгиев изрази очаквания, че СЕС ще се произнесе в полза на Комисията по запитването на Катерина Енчева. Според него множество от страните членки на Общността са застъпили тезата, че гражданската конфискация следва да продължи, без значение какво е решението по хода на наказателното производство, защото то е само повод за искането за запор или конфискация на имуществото, за което се твърди, че е придобито по престъпен начин. Същото мнение сега се застъпва и от Генералния адвокат на СЕС, но това не означава, че Съдът ще вземе това решение. Все пак практиката на Съда в Люксембург сочи, че в повечето случаи произнасянето съвпада със становището на Генералния адвокат. Ако и СЕС се произнесе в полза на КПКОНПИ, то решението ще има правни последици за гражданската конфискация не само у нас, но и в целия Европейски съюз. За момента е ясно, че становището на Генералния адвокат Eleanor V. E. Sharpston дава много ясна оценка и за скандалното тълкувателно решение на ВКС, прието точно преди година, с което върховните магистрати направиха неуспешен опит за саботаж на гражданската конфискация. Със спешна промяна в законодателството този маньовър на противниците на Антикорупционната комисия бе предотвратен. Към днешна дата Пламен Георгиев е генерален консул на България във Валенсия, а малко след като прати запитването до СЕС съдия Катерина Енчева бе командирована като експерт на България в Европейската комисия. Последното стана с любезното съдействие на председателя на ВКС Лозан Панов. Заради запитването на СГС обаче много от делата по конфискация на престъпно имущество, които КПКОНПИ води са във фаза изчакване на произнасянето на Съда на Европейския съюз, което се очаква да се случи до броени седмици. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.31", "title": " Генералният адвокат на СЕС подкрепи КПКОНПИ по делото за конфискация на имуществото на Цветан Василев"}
{"url": "https://trud.bg/%d1%85%d1%8a%d1%80%d0%b2%d0%b0%d1%82%d0%b8%d1%8f-%d0%ba%d1%83%d0%bf%d1%83%d0%b2%d0%b0-%d0%b4%d0%b2%d0%b0-%d1%85%d0%b5%d0%bb%d0%b8%d0%ba%d0%be%d0%bf%d1%82%d0%b5%d1%80%d0%b0-%d0%b1%d0%bb%d0%b5%d0%ba/", "text": "Държавният департамент на САЩ е одобрил продажбата на два хеликоптера Блек хоук с принадлежащото им оборудване на стойност 115 милиона долара на Хърватия, съобщи хърватската телевизия  Държавният департамент е уведомил за това решение и Конгреса. Зелената светлина, дадена от Държавния департамент, е важна процедурна част за сделката, чиито подробности ще бъдат договорени от Пентагона и хърватското министерство на отбраната. Хърватия реши да модернизира бойната си ескадрила и да купи допълнителни хеликоптери   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.31", "title": " Хърватия купува два хеликоптера Блек хоук от САЩ за 115 милиона долара"}
{"url": "https://trud.bg/%d0%b3%d1%80%d0%b8%d0%b3%d0%be%d1%80-%d0%bf%d0%be%d0%bc%d0%b5%d1%82%d0%b5-%d1%82%d0%b8%d0%b9%d0%bc-%d0%b2-%d0%bf%d0%b0%d1%80%d0%b8%d0%b6/", "text": "Григор Димитров постигна нова престижна победа на турнира от сериите „Мастърс“ в Париж. Родният тенис ас отнесе с 6:3, 6:2 поставения под №5 в схемата Доминик Тийм (Австрия) и сложи край на надеждите му за втора поредна титла след домашния триумф във Виена миналата седмица.     Ден преди това Григор победи и белгийската надежда Давид Гофен и така походът му във френската столица вече прилича на паметната победна серия в Лондон през 2017-а, която му донесе титлата от АТП финалите. Тогава Димитров отново нареди победи над двамата младоци, които минават за най-добрите от следващото поколение. Ключът към успеха бе сервисът и агресията в разиграванията. Българинът спечели 88% от разиграванията при първо подаване и не допусна нито една точка за пробив. Тийм пък не успя да приспособи доста по-пасивната си игра към настилката в Париж и изглеждаше уязвим във всяка ситуация. Той позволи на Димитров да го пробие 4 пъти от 7 опита, което се оказа достатъчно за победата в рамките на малко повече от час.     Така Григор си осигури място на четвъртфиналите, където ще срещне изненадата Кристиан Гарин (Чили), който разплака надеждата на домакините Жереми Шарди с 6:7 (4), 6:4, 7:6 (6).  ", "date": "2019.10.31", "title": " Григор помете Тийм в Париж"}
{"url": "https://trud.bg/%d0%bd%d0%b0%d0%b3%d1%80%d0%b0%d0%b4%d0%b8%d1%85%d0%b0-%d0%bf%d1%80%d0%be%d0%ba%d1%83%d1%80%d0%be%d1%80-%d0%b8-%d1%81%d0%bb%d0%b5%d0%b4%d0%be%d0%b2%d0%b0%d1%82%d0%b5%d0%bb-%d1%80%d0%b0%d0%b1%d0%be/", "text": "Прокурорът от Варненска окръжна прокуратура Катя Петрова и следователят Милен Михалев бяха отличени със знак „За заслуги“ от главния прокурор за висок професионализъм и отлично изпълнение на служебните задължения. Двамата са били предложение за наградата от ръководителя на Апелативна прокуратура-Варна Владимир Чавдаров заради перфектната си работа по сложното дело с рухналия хотел „Вероника“. На 8 април 2015 г. под руините на обекта в реконструкция бяха погребани четирима строителни работници. За трагедията на съд бяха пратени седем души от четири фирми, работили на строителната площадка. На първа инстанция съдът призна за виновни само двама от обвиняемите. След протест на прокуратурата Апелативният съд във Варна осъди още четирима. Ефективното наказание бе само едно – на шефа на фирмата подизпълнител „Дигинг“ Георги Георгиев, който пратил строителите да режат носещи колони на първия етаж извън работно време и срещу обещание да им брои 5000 лв. Георгиев бе осъден на 3 г. затвор. Петима от съпроцесниците му получиха условни присъди, а един бе оправдан. Виновните ще трябва да платят по 100 000 лв. кръвнина на всеки от загиналите работници. За приноса си в тежкото разследване прокурор Катя Петрова и следовател Милен Михалев получиха грамоти и плакети, които им връчи апелативният прокурор Владимир Чавдаров.", "date": "2019.10.31", "title": " Наградиха прокурор и следовател, работили по делото с рухналия хотел „Вероника“"}
{"url": "https://trud.bg/%d0%bf%d1%80%d0%b8%d0%bb%d0%b5%d0%bf%d0%be%d0%b2-%d1%81%d1%8a%d0%bd-%d0%b7%d0%b0%d1%82%d0%b2%d0%b0%d1%80%d1%8f-%d0%bf%d0%b5%d1%89%d0%b5%d1%80%d0%b0-%d0%b1%d0%b8%d1%81%d0%b5%d1%80%d0%bd%d0%b0/", "text": "Красивата пещера „Бисерна“ край Шумен затваря за посетители през зимния сезон от 1 ноември, заради своите ценни обитатели – прилепите. Ограничението е въведено за да се опазят те по време на зимния им сън, съобщават от дирекция ПП „Шуменско плато“. Летящите мишки изпадат в хибернация, за да оцелеят без храна до пролетта. Безпокойството в този период може да стане причина за изчерпване на енергийните им запаси и те да не оцелеят до края на зимата. В пещерата се срещат 14 вида прилепи и в момента сформират зимните си колонии. Близо 1200 туристи са посетили пещера „Бисерна“ от отварянето й през септември до момента. Това беше втори „прозорец“ за туристи през тази година. Интересът през есента към „перлата на Шумен“ е бил по-голям, отколкото при отварянето й за първи път от десетилетия през пролетта, съобщават от дирекцията.  Пещерата ще посреща туристи отново през м.април следващата година. Дирекцията на Природен парк „Шуменско плато“ запазва регламента за влизане с предварително записване. За влизане в пещерата се сформират групи от минимум 8 души. До „Бисерна“ се стига по два пешеходни маршрута, по които са поставени указателни табели.", "date": "2019.10.31", "title": " Прилепов сън затваря пещера „Бисерна“ до пролетта"}
{"url": "https://trud.bg/%d0%b7%d0%b0%d1%85%d0%b0%d1%80%d0%be%d0%b2%d0%b0-%d0%b7%d0%b0-%d0%be%d1%82%d0%ba%d0%b0%d0%b7%d0%b0-%d0%bd%d0%b0-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b4%d0%b0-%d0%bf%d1%80%d0%b5%d0%b4/", "text": "Руското външно министерство не коментира въпроса за отказа на България да предостави виза за военния аташе на руското посолство в София, но изхожда от дипломатическия принцип на реципрочност. Това заяви говорителят на руското външно министерство Мария Захарова, по повод  на българските власти да издадат виза на военния аташе в руското посолство в София, съобщи РИА Новости. Дипломатът на когото беше отказана виза, все още е в Москва. Русия е информирана за това решение, отбеляза българското външно министерство. „Няма да коментирам конкретно този случай сега. Мога да кажа, че се прилага принципът на реципрочност, от който изхождаме“, каза Захарова, отговаряйки на въпрос дали Москва ще предприеме мерки в отговор на действията на София. „Никой не е отменил принципа на реципрочност“, добави тя.", "date": "2019.10.31", "title": " Захарова за отказа на България да предостави виза на руски дипломат: Няма да коментирам"}
{"url": "https://trud.bg/%d0%b2%d1%80%d0%b5%d0%bc%d0%b5%d0%bd%d0%bd%d0%b0%d1%82%d0%b0-%d0%ba%d0%be%d0%bc%d0%b8%d1%81%d0%b8%d1%8f-%d0%b7%d0%b0-%d0%b1%d0%bd%d1%80-%d0%bd%d0%b5-%d1%81%d1%8a%d0%b1%d1%80%d0%b0-%d0%ba%d0%b2%d0%be/", "text": "Временната комисия за БНР не събра кворум, за да започне заседание. Въпреки че председателят на комисията Тома Биков да отложи началото на заседанието с 15 минути, кворум не можа да бъде събран. Биков отбеляза, че се е потвърдил скептицизмът му от последното заседание на комисията за събирането й между първи и вотри тур. „За съжаление няма кворум. Извинявам се много на членовете на СЕМ и на КРС, с които имахме други технически проблеми в комуникацията, че ги извикахме в този момент. Няма как да започне заседанието. Единственото, което мога да кажа, че преждевременно ще ви предупредим за провеждането на това заседание, на което искаме да ви изслушаме и се надявам това да бъде последният път, в който не успяваме да съберем кворум на тази комисия“, каза още Биков. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.31", "title": " Временната комисия за БНР не събра кворум"}
{"url": "https://trud.bg/%d0%b2%d0%b8%d0%b4%d0%b8%d0%bd%d1%81%d0%ba%d0%b0%d1%82%d0%b0-%d0%be%d0%b1%d1%89%d0%b8%d0%bd%d0%b0-%d0%be%d0%bf%d1%80%d0%be%d0%b2%d0%b5%d1%80%d0%b3%d0%b0%d0%b2%d0%b0-%d0%bf%d1%83%d0%b1%d0%bb%d0%b8/", "text": "Видинската община излезе на своята интернет страница с официално опровержение на публикации на кандидата за кмет на крайдунавския град д-р Цветан Ценков, който отива на балотаж със сегашния градоначалник Огнян Ценков. Във фейсбук страницата си кандидатът за кмет на община Видин д-р Цветан Ценков се обръща с призив към гражданите, в който заявява, че ще предприеме следните мерки: „веднага, ако спечеля доверието ви: Край на заплахите и политическия рекет! Служителите на общината и всички общински структури ще работят спокойно….“ „Ръководството на община Видин обаче категорично отхвърля обвиненията в политически рекет и изразява възмущението си от обидните думи, които уронват престижа на местната институция. Служителите на общината работят в спокойна среда и върху тях никога не е оказван политически или какъвто и да било друг натиск“, пише в опровержението. Във връзка с публикации за нарушения на Закона на обществените поръчки администрацията заявяват, че всички заведени производства пред контролните органи (Комисия за защита на конкуренцията, Върховен административен съд) за нарушение на Закона за обществените поръчки, са решени в полза на общината. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.31", "title": " Видинската община опровергава публикация на кандидат-кмет във фейсбук"}
{"url": "https://trud.bg/%d0%ba%d0%b3%d0%b1-%d0%b7%d0%b0-%d0%bc%d0%bb%d0%b0%d0%b4%d0%b8%d1%8f-%d0%bf%d1%83%d1%82%d0%b8%d0%bd-%d0%b4%d0%b8%d1%81%d1%86%d0%b8%d0%bf%d0%bb%d0%b8%d0%bd%d0%b8%d1%80%d0%b0%d0%bd-%d0%b8-%d1%81%d1%8a/", "text": "Централният държавен архив за исторически и политически документи на Санкт Петербург публикува характеристика-препоръка на Комитета за държавна сигурност на СССР (КГБ) за настоящия президент на Русия Владимир Путин. Документите са показани на изложбата в чест на 90-годишнината на архива. В тях се казва, че от 1975 г. Путин е регистриран в комсомолската организация към Управлението на КГБ. Отбелязва се, че по време на работата си той се е утвърдил като „изпълнителен, дисциплиниран и съвестен служител“, пише Blitz.bg. Бъдещият руски президент също така е смятан за морално устойчив човек, който има заслужен авторитет. Подчертава се, че той е отговарял за организационната и спортната работа. „Другарят Путин В.В. постоянно повишава идеологическото и политическото си ниво. Активно е ангажиран в партийната учебна дейност. Той непрекъснато усъвършенства професионалните си умения “, се казва в документа. Освен това в характеристиката се споменава, че Владимир Путин се занимава със спорт в свободното си време, явява се майстор на спорта на СССР по джудо и самбо, а през 1976 г. става шампион по джудо на Ленинград.", "date": "2019.10.31", "title": " КГБ за младия Путин: Дисциплиниран и съвестен служител"}
{"url": "https://trud.bg/%d0%bf%d0%be%d1%80%d0%b0%d0%b7%d0%b5%d0%bd%d0%b8%d1%82%d0%b5-%d0%be%d1%82-%d0%b8%d0%bd%d1%81%d1%83%d0%bb%d1%82-%d0%b2-%d1%81%d0%b5%d0%b2%d0%b5%d1%80%d0%be%d0%b7%d0%b0%d0%bf%d0%b0%d0%b4%d0%b0-%d0%be/", "text": "Във Видин, Враца и Монтана засега няма нито една болница, която да има готовност да лекува адекватно инсулт. Това заяви акад. Иван Миланов, директор на МБАЛНП „Св.Наум“, цитиран от БНР. Подобно било положението в Сливен и Ямбол. Лечението на инсулт се прилага сравнително от скоро и все още не се практикува във всички болници, посочи акад. Миланов. По думите му адекватното лечение се прилага в 37 болници в България и то включва инжектиране на определен медикамент, който разрежда кръвта. Медикаментът трябва да се приложи до 4 часа след появата на инсулт. Центровете за лечение на инсулт са в столичните болници „Св. Анна“ и „Пирогов“, в „Св. Георги“ – Пловдив и в „Св.Марина“ – Варна. Смъртността от исхемичен инсулт в България е 4 пъти по-висока от тази в Германия, като през 2015 год. в страната ни смъртните случаи са били 154 на 100 хиляди души, а в Германия – 38 на 100 хиляди, посочи акад. Миланов, цитирайки данни от доклад на Световната здравна организация. Страната ни е на водеща позиция в Европа по брой на инсултите и на инвалидизираните пациенти. По думите му пациентите не се отнасят достатъчно сериозно към стойностите на кръвното си налягане, което е един от основните фактори за поява на инсулт. Проф. Миланов допълни, че другите рискови фактори са предсърдно мъждене, висок холестерол, висока стойност на кръвната захар, диабет, прекомерен прием на солена и мазна храна, тютюнопушене, ниска физическа активност и стрес. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.31", "title": " Поразените от инсулт в Северозапада – обречени"}
{"url": "https://trud.bg/%d0%b2%d0%b0%d1%80%d0%bd%d0%b0-%d1%87%d0%b5%d1%81%d1%82%d0%b2%d0%b0-%d0%b4%d0%b5%d0%bd%d1%8f-%d0%bd%d0%b0-%d0%b1%d1%83%d0%b4%d0%b8%d1%82%d0%b5%d0%bb%d0%b8%d1%82%d0%b5-%d1%81-%d0%bf%d0%be%d0%ba%d0%bb/", "text": "Варна ще отбележи Деня на народните будители с общоградско поклонение на паметника на отец Паисий в Морската градина, благодарствен молебен и полагане на венци и цветя с военен ритуал. В Градска художествена галерия „Борис Георгиев“ започва беседа „На този ден, роден във Варна. Борис Георгиев от Варна и Индия – мост между две цивилизации на духа“, по повод 20-годишнината от именуването на Градската галерия с името на известния български художник. Вечерта в зала „Конгресна” в Двореца на културата и спорта започва празничен фолклорен концерт „Будителите”, с участието на фолклорни ансамбли, гайдарския оркестър „Диньо Маринов“, гайдарския състав при НУИ ,,Добри Христов”, танцов състав ,Шарена гайда”, женски народен хор ,,Цветница‘‘ при читалище ,,Асен Златаров 1946”, народната певица Кичка Христова и със специалното участие на Славка Калчева.Входът е свободен, съобщават от пресцентъра на общината. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.31", "title": " Варна чества Деня на будителите с поклонение и военен ритуал"}
{"url": "https://trud.bg/%d0%b4%d0%b6%d0%be%d0%ba%d0%be%d0%b2%d0%b8%d1%87-%d0%b8-%d0%bd%d0%b0%d0%b4%d0%b0%d0%bb-%d1%81%d0%b5-%d0%be%d0%bf%d0%bb%d0%b0%d0%ba%d0%b2%d0%b0%d1%82-%d0%be%d1%82-%d1%82%d1%80%d0%b0%d0%b2%d0%bc%d0%b8/", "text": "Двамата най-добри тенисисти в света – Новак Джокович и Рафаел Надал, се оплакаха от здравословното си състояние по време на „Мастърс“-а в Париж.  „От няколко дни не се чувствам на сто процента – призна сърбинът, който тръгна с победа със 7:6 (2), 6:4 над Корентен Муте (Франция). – Бих могъл да се откажа, но може състоянието ми да се подобри в течение на турнира.“  Надал също потегли трудно срещу французин – 7:5, 6:4 срещу Адриан Манарино. „В момента ми няма нищо, но в края на сезона винаги съм уплашен, че ме дебнат контузии“, заяви испанецът.", "date": "2019.10.31", "title": " Джокович и Надал се оплакват от травми"}
{"url": "https://trud.bg/%d0%ba%d1%80%d0%b0%d0%bb%d0%b5%d0%b2-%d0%bf%d1%80%d0%b5%d1%80%d1%8f%d0%b7%d0%b0-%d0%bb%d0%b5%d0%bd%d1%82%d0%b0%d1%82%d0%b0-%d0%bd%d0%b0-%d0%b7%d0%b0%d0%bb%d0%b0-%d0%b2-%d0%b7%d0%b8%d0%bc%d0%bd%d0%b8/", "text": "Спортният министър Красен Кралев преряза лентата на ремонтираната тренировъчна зала в Зимния дворец. Държавата е инвестирала 1 150 000 лв. без ДДС, като съоръжението ще се ползва от около 700 състезатели по фигурно пързаляне, хокей на лед и шорттрек. И допълни, че ако страната ни евентуално се кандидатира за Младежките олимпийски игри през 2024-а, инфраструктурата ще бъде подобрена.  А в средата на ноември ще бъде открита нова пързалка на стадион „Юнак“, която е с олимпийски размери и капацитет от 1200 кв.м. Същеременно Кралев ще заема позицията „експерт-министър“ и ще е представител на държавите-членки на Евросъюза в Управителният съвет на Световната антидопингова агенция (ВАДА). Той бе избран за втори мандат в предстижната организация са следващите 3 г.", "date": "2019.10.31", "title": " Кралев преряза лентата на зала в Зимния дворец"}
{"url": "https://trud.bg/%d0%b0%d0%bf%d0%b5%d0%bb%d0%b0%d1%82%d0%b8%d0%b2%d0%bd%d0%b8%d1%8f%d1%82-%d1%81%d1%8a%d0%b4-%d0%b2-%d1%82%d1%8a%d1%80%d0%bd%d0%be%d0%b2%d0%be-%d0%bf%d0%be%d1%82%d0%b2%d1%8a%d1%80%d0%b4%d0%b8-%d0%bc/", "text": "Състав на Апелативен съд – Велико Търново потвърди определение на Окръжен съд –Габрово по отношение на горският инспектор Ц. Н. (43 г.), на когото е наложена мярка за неотклонение „парична гаранция“ в размер на 1000 лева. Тя е във връзка с повдигнато на същия обвинение по чл. 301 ал. 1 от НК за подкуп. Делото в Апелативен съд – Велико Търново е образувано по протест на Окръжна прокуратура – Габрово, с което се иска отмяна на определението на първоинстанционния съд и взимане по отношение на обвиняемия на най-тежката мярка за неотклонение – „задържане под стража“. Съставът на Апелативен съд – Велико Търново намира протеста за неоснователен. Съдът отчита, че е налице първата предпоставка по чл. 63 ал. 1 от НПК за взимане на мярка „задържане под стража“, а именно наличието на данни, от които може да се направи обосновано предположение, че е извършил престъплението, в което е обвинен. Не са налице, обаче, доказателства, обуславящи втората задължителна предпоставка по чл. 63 ал. 1 от НПК, а именно съществуването на реална опасност обвиняемият да се укрие или да извърши престъпление. Същата опасност не може да бъде изведена и по презумпция при предвидените предпоставки по чл. 63 ал. 2 от НПК, тъй като лицето е неосъждано, а също така престъплението, в което е обвинен предвижда наказание до 6 години лишаване от свобода и до 5000 лева глоба. С оглед това, съставът намира, че определението на ОС-Габрово следва да бъде потвърдено изцяло. Определението на Апелативен съд – Велико Търново е окончателно и не подлежи на обжалване. Ц.Н. бе арестуван миналата седмица при специализирана полицейска операция за противодействие на икономическата престъпност при Областна дирекция на МВР – Габрово. При претърсване, извършено на 17 октомври в жилището на горския инспектор в „Регионална дирекция по горите“ – Велико Търново, разследващите са намерили и иззели веществени доказателства и пари, уличаващи го в приемане на парични средства, които не му се следват, за да не извършва действия по служба.", "date": "2019.10.31", "title": " Апелативният съд в Търново потвърди мярката „парична гаранция“ за горски инспектор\t"}
{"url": "https://trud.bg/%d0%b1%d0%b0%d0%b3%d0%b0%d1%82%d0%b0-%d1%89%d0%b5-%d0%ba%d0%be%d0%bd%d1%82%d1%80%d0%b8%d1%80%d0%b0-%d1%81-%d0%b1%d1%8a%d1%80%d0%b7%d0%b8%d0%bd%d0%b0-%d1%81%d0%b8%d0%bb%d0%b0%d1%82%d0%b0-%d0%bd%d0%b0/", "text": "Благой Иванов-Багата се смята за фаворит преди боя си с американеца Дерек Люис спрякор Черния звяр. Битката в тежка категория е от главната програма на „UFC 244“, а сред зрителите се очаква и американският президент Доналд Тръмп.  „Точно с Люис исках да се бия – заяви Багата. – В тежка категория всичко може да се реши с един удар. В по-добра форма съм. Уважавам силата му, но не смятам, че ще му свърши работа срещу мен. По-бърз съм и с по-голяма издържливост. Ще оставя уменията в самбото в задния джоб. Скоростта и ритниците ще са решаващият фактор. Знам, че ще спечеля мача.“", "date": "2019.10.31", "title": " Багата ще контрира с бързина силата на Черния звяр"}
{"url": "https://trud.bg/%d0%bc%d0%be%d0%bc%d0%b8%d1%87%d0%b5%d1%82%d0%b0-%d1%81%d0%b5-%d0%bf%d1%80%d0%b5%d1%81%d1%82%d0%be%d1%80%d0%b8%d1%85%d0%b0-%d0%bd%d0%b0-%d0%be%d1%82%d0%b2%d0%bb%d0%b5%d1%87%d0%b5%d0%bd%d0%b8-%d0%b8/", "text": "Две момичета от Харманли инсценираха отвличане, за да се видят с мъже, с които се запознали в интернет. Приятелките – на 17 и 22 г., вдигнали на крак полицията, след като съобщили на близките си, че са похитени. Чрез съобщения до родителите си от 27 до 29 октомври, те отстоявали версията, че се намират заключени в Първомай и Чирпан. По-голямата от тях излязла от къщи с 1-годишното си бебе, което допълнително изправило на нокти близките й. В полицията веднага били сформирани оперативни групи, които обявили момичетата за издирване и започнали действия за намирането им. “Отвлечените” били открити на 29 октомври заедно с бебето в добро физическо и психическо здраве в компанията на двамата мъже. От разговорите на полицията с тях станало ясно, че са напуснали домовете си по собствено желание, за да се видят с непознатите, с които поддържали интернет комуникации и с които желаели да прекарат няколко дни в Хасково. Инсценирали отвличане, за да избегнат конфликт с родителите си. Материалите за поведението на непълнолетната харманлийка, ще бъдат предадени на местната Комисия за борба срещу противообществените прояви на малолетни и непълнолетни.", "date": "2019.10.31", "title": " Момичета се престориха на отвлечени и отидоха на любовна среща"}
{"url": "https://trud.bg/%d0%be%d0%b8%d0%ba-%d0%b2%d1%8a%d0%b2-%d0%b2%d0%b8%d0%b4%d0%b8%d0%bd-%d0%b8%d0%b7%d0%bf%d1%80%d0%b0%d0%b2%d0%b5%d0%bd%d0%b0-%d0%bf%d1%80%d0%b5%d0%b4-%d1%86%d0%b0%d0%b9%d1%82%d0%bd%d0%be%d1%82/", "text": "Едва в събота ще бъдат доставени бюлетините за втория тур на местните избори в община Видин, това предизвиква тотално объркване в предварителните графици на Общинската избирателна комисия, каза на пресконференция председателят ѝ Павел Петков. „За наша изненада получихме имейл от ЦИК, съгласно който бюлетините за цялата област Видин, включително община Видин и останалите 7 общини, в които ще има гласуване на втори тур, ще бъдат предадени на наши представители в събота, от 8:30 часа. Това предизвиква тотално объркване в нашите предварителни графици, тъй като досега обикновено в събота всичко е готово и в сутрешните часове започва разнасянето“, обясни Петков. Очаква се бюлетините да бъдат доставени до 13 часа в събота, след което ще започне тяхното разпределяне по общини и секции. Шефът на ОИК призова членовете на секционните комисии да са пред изборните помещения в събота от 14 часа, за да получат материалите и да подготвят навреме помещенията в изборния ден.  68 200 бюлетини трябва да бъдат отпечатани за балотажа в община Видин. На втори тур тази неделя ще се гласува за кмет на община Видин, а в пет села и за кмет на населеното място.", "date": "2019.10.31", "title": " ОИК във Видин изправена пред цайтнот"}
{"url": "https://trud.bg/%d1%82%d0%b2%d0%be%d1%80%d1%86%d0%b8-%d0%bf%d0%be%d0%b4%d0%ba%d1%80%d0%b5%d0%bf%d1%8f%d1%82-%d0%b9%d0%be%d1%80%d0%b4%d0%b0%d0%bd%d0%ba%d0%b0-%d1%84%d0%b0%d0%bd%d0%b4%d1%8a%d0%ba%d0%be%d0%b2%d0%b0/", "text": "„Стартира изграждането на центързасъвременноизкуство„Топлоцентрала“ на мястотонастарататоплоцентрала в парказад НДК. Вече е избран изпълнител за строителството. Планираме и две нови концертни зали.“ Това каза Йорданка Фандъковда, кандидат за кмет на София, издигната от коалиция ГЕРБ/СДС/, на среща с български актьори, певци, писатели и интелектуалци. На срещата присъстваха писателят Димитър Бочев, композитора Стефан Димитров, Лъчезар Георгиев, Недко Солаков, Венелин Шурелов, Весела Ножарова, Виктор Божинов, Георги Мамалев, Силвия Кацарова, Искра Радева, Влади Въргала, Филип Аврамов, Стефан Вълодобрев, Ирина Флорин, Мими Николова, Братя Аргирови, Яна Маринова, Рут Колева, Захари Карабашлиев, Яна Генова, Найо Тицин, Еми Барух, Тони Николов, Евгени Будинов, Бина Харалампиева, Ириней Константинов, маестро Людмил Ангелов, Жаклин Вагенщайн, Гергана Мудова, Герасим Георгиев – Геро, проф.Георги Арнаудов, д-р Георги Текев и др. Йорданка Фандъкова посочи, че нашата задача е да продължим и ускорим развитието на нашия град, като продължим специалното внимание към сектора на културата и културните индустрии.“ По думите на Фандъкова нашия град е активен и жив град, а вие сте талантливите хора на София, вие сте хората, които пазите духа на този град и създавате перспектива, хората, които носите вдъхновение. Благодаря ви за подкрепата за културата, вие сте истински меценат, не само управленец, каза Найо Тицин.  При формирането на новото пространство при централна гара се планира изграждането на нова концертна зала, предвижда и още една по-малка. В работата ни за тях планираме провеждането на архитектурен международен конкурс по примера на тези за „Топлоцентрала“ и за пространството около църквата „Св.Неделя“, посочи също Фандъкова в отговор на въпрос от Найо Тицин. Планира се и бившето трамвайно депо на бул.“Мария Луиза“ да бъде превърнато в пространство за култура. Предстои да започне ремонт на сградата на „Театър София“, каза Фандъкова. Избори 2019. Платено съдържание. Купуването и продаването на гласове е престъпление.", "date": "2019.10.31", "title": " Творци подкрепят Йорданка Фандъкова за кмет на София\t"}
{"url": "https://trud.bg/%d0%bf%d0%bb%d0%be%d0%b2%d0%b4%d0%b8%d0%b2%d1%81%d0%ba%d0%b8%d1%8f%d1%82-%d0%be%d0%ba%d1%80%d1%8a%d0%b6%d0%b5%d0%bd-%d1%81%d1%8a%d0%b4-%d1%80%d0%b5%d1%88%d0%b0%d0%b2%d0%b0-%d0%b4%d0%be-60-%d0%b4%d0%bd/", "text": "Пловдивският окръжен съд ще реши в срок от 60 дни виновен ли е кметът на Карлово Емил Кабиванов в длъжностно присвояване на 26 984,68 лв. европейски средства. На първа инстанция той беше признат за виновен, получи 3 години условно и беше лишен от правото да бъде кмет за срок от 4 години. Ако втората инстанция потвърди присъдата, в Карлово ще има предсрочни изори, макар Кабаиванов да беше избран отново за кмет на 27 октомври т. г. Според прокуратурата Кабаиванов е назначил в екипа на европроекта за изграждането на Пречиствателната станция съпартийците си Никола Хаджийски и Милко Стрехин и Елен Писачев, а на останалите в звеното било обяснено, че тримата няма да ходят на работа, но ще получават заплати. Кабиванов и Хаджийски са в близки отношения и – в 43-ото народно събрание, когато Хаджийски беше депутат, Стрехин и Кабаиванов бяха негови нещатни сътрудници. Кабаиванов обаче отрича да ги е назнавачал в екипа. „Писачев ми беше посочен от изпълнителния директор на ВиК, а Хаджийски и Стрехин бяха предложени от секретаря на общината. А човек, който ме познава, никога няма да повярва, че мога да кажа, че някой ще взима пари, без да работи. За мой брат не бих го казал“, заяви той пред съда. И в последната си дума поиска да бъде оправдан, защото не е извършил нищо от престъпленията, в които е обвинен. Съдебното решение ще е факт до 2 месеца.", "date": "2019.10.31", "title": " Пловдивският окръжен съд решава до 60 дни виновен ли е Емил Кабаиванов\t"}
{"url": "https://trud.bg/%d0%b8%d0%b7%d1%8f%d0%b2%d0%b5%d0%bd%d0%b8-%d1%81%d0%bf%d0%be%d1%80%d1%82%d0%b8%d1%81%d1%82%d0%b8-%d0%b8-%d1%88%d0%b0%d0%bc%d0%bf%d0%b8%d0%be%d0%bd%d0%b8-%d0%bf%d0%be%d0%b4%d0%ba%d1%80%d0%b5%d0%bf/", "text": "„Планираме изграждането на 11 нови спортни зали в кварталите – 6 от тях са в училища, а 5 – в партньорство с изявени спортисти и спортните клубове. Продължаваме програмите за подкрепа на детско-юношеските школи и възстановяването на спортните площадки в кварталите“, това каза Йорданка Фандъкова на среща с десетки успешни български спортисти. На срещата присъстваха Петър Стойчев – световен шампион по плуване, Мария Гроздева – олимпийска шампионка по спортна стрелба, Йорданка Благоева – олимпийската медалистка по скок на височина, Здравка Йорданова – олимпийска шампионка по гребане, Ваня Гешева –  олимпийска шампионка по кану-каяк, алпинистът Дойчин Боянов, волейболистът Владо Николов и други български спортисти, които подкрепиха кандидатурата на Фандъкова за кмет на София. „На мен много ми харесва София, откакто г-жа Фандъкова ръководи града. Тя е доказала колко добре работи, колко борбена е, колко хората я обичат, затова съм сигурна, че тя ще бъде нашият кмет“, каза Мария Гроздева, единствената българска с 5 олимпийски медала. „Подкрепям г-жа Фандъкова, защото съм видял на какво е способна и какво е направила за спорта в София“, заяви Петър Стойчев, 11-кратен носител на световната купа по плувен маратон. „Вдъхновяващо е, когато се виждам с вас, защото в живота вие сте тези, които увличате хората да са по-успешни и да вярват, че с труд може да се постига всичко. В това вярвам и аз и така работя през всички тези години“, каза още Фандъкова. Избори 2019. Платено съдържание. Купуването и продаването на гласове е престъпление.", "date": "2019.10.31", "title": " Изявени спортисти и шампиони подкрепиха Йорданка Фандъкова за кмет на София\t"}
{"url": "https://trud.bg/%d0%bd%d0%b0%d0%b4-50-%d0%bf%d1%80%d0%be%d1%86%d0%b5%d0%bd%d1%82%d0%b0-%d0%be%d1%82-%d0%b0%d0%bc%d0%b5%d1%80%d0%b8%d0%ba%d0%b0%d0%bd%d1%86%d0%b8%d1%82%d0%b5-%d0%bd%d0%b5-%d1%85%d0%b0%d1%80%d0%b5%d1%81/", "text": "Около 45% от американците харесват икономическата политика на Доналд Тръмп, а 55% не са съгласни с начина, по който президентът води търговските преговори с други държави, показва проучване на Асошиейтед Прес и Чикагския университет NORC, публикувано в четвъртък, информира БНР. Общо 56% от участниците в анкетата са заявили, че не могат да определят Тръмп като „честен“. Рейтингът на одобрение на американския президент е 42% в национален мащаб, сочи още проучването. Сред републиканците обаче одобрението е значително по-висока и достигна 85%. В същото време едва 7% от демократите смятат, че Тръмп върши добра работа на американски президент. Според Асошиейтед Прес рейтингът на одобрението на Тръмп е до голяма степен неповлиян от разследването за импийчмънт, водено от демократите в Камарата на представителите, в сравнение с данните от предишни подобни проучвания. Цели 61% от американците твърдят, че Тръмп има малко или никакво уважение към демократичните институции и традиции на страната. Анкетата е проведена от 24 до 28 октомври сред 1075 възрастни и има при статистическа грешна от 4,1 процентни пункта. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.31", "title": " Над 50 процента от американците не харесват икономическата политика на Тръмп"}
{"url": "https://trud.bg/%d0%ba%d0%be%d0%b8-%d1%81%d0%b0-%d0%bd%d0%b0%d0%b9-%d0%bf%d0%b5%d1%87%d0%b5%d0%bb%d0%b8%d0%b2%d1%88%d0%b8%d1%82%d0%b5-%d0%bf%d0%be%d1%87%d0%b8%d0%bd%d0%b0%d0%bb%d0%b8-%d0%b7%d0%b2%d0%b5%d0%b7%d0%b4/", "text": "Във връзка с празника Хелоуин сп. „Forbes“ публикува традиционната си класация на най-печелившите звезди, които генерират значителни приходи и след смъртта си. Подреждането за седми пореден път беше оглавено от Краля на попмузиката – Майкъл Джексън. Наследниците му са получили доходи от неговото творчество в размер на 60 милиона долара. Дори и излизането на скандалния филм „Да напуснеш Невърленд“, в който той е обвинен в педофилия, не можа да разклати лидерската позиция на Джако. На второ място с доста голяма разлика е класиран Кралят на рокендрола Елвис Пресли с генерирани приходи от 39 милиона долара. В почетната тройка влиза и художникът на комикси Чарлз Шулц с 38 милиона. На четвърто и пето място са поставени съответно голфърът Арнолд Палмър /30 милиона/ и легендарният реге музикант Боб Марли /20 милиона/. Двама бивши членове на „Бийтълс“ – Джон Ленън и Джордж Харисън, също попаднаха на предни позиции в класацията на „Форбс“ с 14 и 9 милиона долара. За първа година в подреждането присъства певицата Уитни Хюстън с 9,5 милиона долара, предава БТА.", "date": "2019.10.31", "title": " Кои са най-печелившите починали звезди"}
{"url": "https://trud.bg/%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d0%bc%d0%b5%d0%b6%d0%b4%d1%83-%d0%b4%d0%b2%d0%b5-%d0%ba%d0%be%d0%bb%d0%b8-%d0%b7%d0%b0%d1%82%d0%b2%d0%be%d1%80%d0%b8-%d0%bf%d1%8a%d1%82/", "text": "Катастрофа между два леки автомобила затвори пътя В. Търново – с. Арбанаси – Г. Оряховица. По първоначална информация е пострадала водачката на единия автомобил. Тя е откарана в Спешна помощ – В. Търново, състоянието й тепърва ще се изяснява. Автомобилите, пътуващи по това направление се отклоняват по обходен маршрут, през Лясковец.", "date": "2019.10.31", "title": " Катастрофа между две коли затвори пътя Велико Търново-Горна Оряховица"}
{"url": "https://trud.bg/%d0%b2%d0%b0%d1%81%d0%b8%d0%bb-%d0%b2%d0%b5%d0%bb%d0%b5%d0%b2-%d0%bc%d0%b0%d0%ba%d1%80%d0%be%d1%80%d0%b0%d0%bc%d0%ba%d0%b0%d1%82%d0%b0-%d0%bd%d0%b0-%d0%b1%d1%8e%d0%b4%d0%b6%d0%b5%d1%82-2020-%d0%b5/", "text": "Макрорамката, заложена в Бюджет 2020, на този етап е амбициозна според АИКБ, а според КНСБ е реалистична. Финансите на държавата за следващата година коментираха пред   председателят на УС на Асоциацията на индустриалния капитал в България Васил Велев и д-р Любен Томев- директор на Института за социални и синдикални изследвания на КНСБ. „3,4% ръст е заложен за текущата година, а за следващите три години е заложен 3,3% ръст на БВП, което е по-скоро горната граница на повечето прогнози на международните финансови институции като МВФ, Световната банка, ЕК. Не е измислица на местно ниво на Министерството на финансите.”, обясни Васил Велев. „Всяка следваща прогноза е за по-нисък, за намаляващ, растеж. Това е в резултат на търговските войни, САЩ-Китай, неяснотите около брекзит, турската икономика буксува. В България вече сме говорили за това, че в индустрията има от няколко месеца спад, така че тази макрорамка, заложена в бюджета, на етапа е амбициозна. Надяваме се да не създаде проблем”, заяви Велев. „Бих казал реалистична рамка от гледна точка на БВП. Значително по-добре от средноевропейското равнище, това дава добри перспективи за политиката по доходите за следващите години. Важното е да се отбележи, че в основата на този сравнително устойчив и сравнително висок растеж, седи вътрешното потребление, което за нас е много важно. За съжаление износът е в много лоша позиция както за текущата година, така и в перспектива, вероятно свързано с международната ситуация. Но за нас това е добър знак, че вътрешното потребление ще бъде основният двигател на растежа”, заяви д-р Любен Томев. „В същото време прогнозите са още от следващата година броят на заетите да намаляват. Това на фона на демографската криза ще е един от рисковете, които ще стоят пред този икономически растеж”. Що се отнася до очакванията за икономическа криза, Васил Велев коментира, че би било добре да се заложи известен излишък при такъв заложен ръст на БВП. „Заложените данъчноосигурителни приходи са с още по-висок ръст, спрямо номиналния ръст на БВП. Ръстът на данък от доходите на физически лица е 9,4% за следващата година. Тоест от гледна точка на това бюджетът да е антицикличен, а не процикличен, да насърчи потреблението, може да търсим по-високи стойности в разходната част”, смята Велев. „Нашето становище е по-скоро обратното. Правителството отдавна е заложило тази фискална консолидация, но според нас това не е правилния подход, защото тези пари в рамките на нормален бюджетен дефицит биха могли да стимулират вътрешното потребление”, смята Томев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.31", "title": " Васил Велев: Макрорамката на Бюджет 2020 е амбициозна"}
{"url": "https://trud.bg/kat-%d1%81%d1%82%d0%b0%d1%80%d1%82%d0%b8%d1%80%d0%b0-a%d0%ba%d1%86%d0%b8%d1%8f-%d0%b7%d0%b8%d0%bc%d0%b0-%d0%be%d1%82-%d1%83%d1%82%d1%80%d0%b5/", "text": "От 1 ноември стартира традиционната кампания Акция „Зима“. Водачите да подготвят автомобилите си за зимния период, за да гарантират своята и безопасността на останалите участници в движението – за това призоваха началникът на отдел „Пътна полиция“ – ГДНП комисар Звезделин Колев, председателят на Държавната агенция „Безопасност на движението по пътищата“ Малина Крумова, заместник-генералният директор на Българския червен кръст д-р Надежда Тодоровска, изпълнителният директор на Изпълнителната агенция „Автомобилна администрация“ инж. Бойко Рановски,  инж. Иван Досев – член на УС на Агенция „Пътна инфраструктура“, и инж. Емил Панчев – председател на Съюза на българските автомобилисти. На пресконференция в ГД „Национална полиция“ те представиха подробности за кампанията, съобщиха от МВР. Целта на Акция „Зима“ е запазване на живота и здравето на хората, подчерта комисар Колев. Той обясни, че кампанията ще протече на три етапа в рамките на предстоящия месец: от 1 до 10 ноември; от 11 ди 20 ноември; от 21 до 30 ноември. През  първия етап  във фокуса ще бъдат водачите на велосипеди и на каруци, като ще се следи основно дали са снабдени с необходимото оборудване и използването на светлоотразителни жилетки в тъмната част на денонощието, в условията на намалена видимост и на междуселищните пътища.ю Втората част  на акцията ще акцентира върху толерантността на пътя между пешеходците и водачите – в рамките й ще бъде организиран контрол за безопасно пресичане и даване на предимство на пешеходците от страна на водачите. Третият етап  на кампанията ще бъде насочен към контрол по отношение на техническата изправност на автомобилите и проверка на светлинната система. „Едно от важните послания, които искаме да отправим чрез нашите доброволци, е хората да разберат колко важно е да бъдем внимателни на пътя и да спазваме правилата“, посочи д-р Тодоровска от БЧК и напомни на водачите винаги в моторното превозно средство да поддържат добре заредена автоаптечка. Още от утре започват засилени проверки на техническата изправност на товарните автомобили и автобусите, съобщи изпълнителният директор на ИААА Бойко Рановски. Основното, за което ще се следи, е изправността на гумите, осветителната система и стъклопочистващите механизми. За поддръжка на пътищата през зимата са подсигурени повече от 3000 снегопочистващи машини и над 35 000 тона сол, информира инж. Иван Досев от Агенция „Пътна инфраструктура“.", "date": "2019.10.31", "title": " KAT стартира aкция „Зима“ от утре\t"}
{"url": "https://trud.bg/20-%d0%bf%d0%be-%d0%bc%d0%b0%d0%bb%d0%ba%d0%b0-%d0%ba%d0%be%d0%bd%d1%86%d0%b5%d1%81%d0%b8%d1%8f-%d0%b7%d0%b0-%d0%bf%d0%bb%d0%b0%d0%b6%d0%be%d0%b2%d0%b5-%d1%81-%d0%b5%d0%b2%d1%82%d0%b8%d0%bd%d0%b8/", "text": "Таксата нараства според инфлацията Правят малките пясъчни ивици по-привлекателни за бизнеса До 20% по-малко концесионно възнаграждение за държавата ще плащат стопаните на плажове, които предлагат социално приемливи цени за чадърите и услугите. Но за да се намали концесионната такса държавата трябва изрично да е поискала по-ниски цени за плажните принадлежности или да са в сила „други обстоятелства от фактически или правен характер, свързани с морския плаж“. Това е записано в новата Методика за определяне на минималния размер на концесионното възнаграждение за морските плажове, приета от кабинета по предложение на Министерство на туризма. За да се постигне по-справедлива цена и да се гарантира интерес към пустеещите към момента плажове се променя формулата за изчисляване на концесионните възнаграждения, пише в документа. Занапред при определяне на минималната такса, която държавата изисква от кандидатите да стопанисват плажа, ще се намали тежестта на коефициента, отчитащ легловата база, разположена на разстояние до 3 км от отдавания плаж. Значение за формиране на концесионното възнаграждение имат още прогнозираният приход от едно плажно място. Във формулата за определяне на концесионното възнаграждение се взима предвид площта на ивицата и нормите за поставяне на плажни принадлежности. Освен това концесионното възнаграждение се преизчислява всяка година според инфлацията и в зависимост от корекционен коефициент. Според новата методика, самият корекционен коефициент вече ще зависи и от допълнителни показатели. При определяне му ще се взимат предвид степента на урбанизация, прилежащата туристическа и техническа инфраструктура, местоположение на плажа, природо-климатични и екологични особености, активната плажна площ, характерните особености на ивицата и брега.", "date": "2019.10.31", "title": " 20% по-малка концесия за плажове с евтини чадъри\t"}
{"url": "https://trud.bg/%d0%b2%d0%b4%d0%b8%d0%b3%d0%b0%d1%82-%d0%bf%d0%b5%d0%bd%d1%81%d0%b8%d0%b8%d1%82%d0%b5-%d1%81-67-%d0%bd%d0%b0-%d1%81%d1%82%d0%be-%d0%be%d0%b1%d0%b7%d0%be%d1%80/", "text": "363 лв. ще е прагът на бедност Правителството одобри законопроекта за бюджета на държавното обществено осигуряване за 2020 г. Проектът предвижда от 1 юли догодина пенсиите, отпуснати до края на 2019 г., да се увеличат с 6,7%. Средният размер на пенсията ще достигне 412,28 лв., което е с 31 лв. повече в сравнение с 2019 г. От 1 юли 2020 г. минималният размер на пенсията за осигурителен стаж и възраст ще се повиши от 219,43 лв. на 234,13 лв. От същата дата ще нарасне и социалната пенсия за старост, която ще стане 141,63 лв. Максималният размер на получаваните една или повече пенсии се запазва на достигнатото през 2019 г. ниво от 1200 лв. Прогнозите са, че през 2020 г. средният осигурителен доход ще достигне 1063 лв., което е ръст от 7,8% в сравнение с очакваната му стойност през настоящата година. Средногодишният брой осигурени лица се очаква да се увеличи на 2,796 млн. кабинетът предвижда 10,576 млрд. лв. За изплащане на пенсии – със 729,1 млн. лв. повече в сравнение с очакваните разходи през настоящата година. Правителството определи линията на бедност за 2020 г. Размерът є ще е 363 лв. – с 15 лв. по-висок в сравнение 2019 г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.31", "title": " Вдигат пенсиите с 6,7 на сто (обзор)\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-515/", "text": "Премиерът Бойко Борисов: Не работят само тези, които не искат! Безработицата е на 4% България е с най-ниски нива на контрабанда и на трето място в ЕС по най-нисък външен дълг.         Вдигат пенсиите с 6,7 на сто Средният осигурителен доход расте до 1063 лв. 363 лв. ще е прагът на бедност.         До три години “Пирогов” ще има европейски вид Зачестяват случаите на пострадали от гръмнали газови бутилки, казва проф. Асен Балтов, изпълнителен директор на „Пирогов“, в интервю за „Труд“.             Забравеният будител от село Мокреш Подобно на Паисий и Софроний, и Пунчо Куздин пътува из българската земя и в чужбина – „Мистериите на българските земи“ с проф. Пламен Павлов.                 Преброяването като колатерална щета за Скопие Предсрочните парламентарни избори в Северна Македония догодина ще блокират процеса на реформи – анализ на Костадин Филипов.             Меценатът милиардер Силует на Джейкъб Ротшилд. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.31", "title": " Вижте акцентите в броя на вестник „Труд“ в петък, 1 ноември 2019"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d0%bd%d0%b5-%d1%80%d0%b0%d0%b1%d0%be%d1%82%d1%8f%d1%82-%d1%81%d0%b0/", "text": "България е с най-ниски нива на контрабанда и на трето място в ЕС по най-нисък външен дълг БВП стига до 130 млрд. лв. Безработицата отиде на 4%, на практика не работят само тези, които не искат. Това заяви преди началото на правителственото заседание премиерът Бойко Борисов. Той коментира новата бюджетна рамка и обяви, че са предвидени и 60 милиона лева допълнително за Спешната помощ: „Нека тези пари да стигнат до сестрите лекарите и да им се повишава възнаграждението. Не само съм поел личен ангажимент за построяването на клиниката в „Пирогов”, но също и за цялостното саниране на сградата”. Това, което сме обещали, го изпълняваме в пълния му обем”, посочи премиерът. „В началото на мандата поехме ангажимент БВП да мине 110 милиарда лв., а в момента сме на близо 119 милиарда и до края на мандата ще стигне 130 милиарда”, допълни Борисов. Министър-председателят определи това като най-видния показател как се развива държавата. „Искам да ви кажа за външния дълг, където имаше много спекулации. Ние сме трети в ЕС по нисък външен дълг. По времето на управлението тези 3 години външния дълг намаля от 28% до края на мандата сме планирали да е 19,5%. Това показва отговорността към следващите поколения и, че харчим толкова, колкото изкарваме”, каза Борисов. Той припомни, че в момента България е държавата с най-ниска контрабанда на цигари в ЕС, а това се дължи на добрата работа на приходната агенция, ДАНС, МВР и прокуратурата: „Битката с корупцията- в момента сме държавата с най-ниска контрабанда от 3,4% на цигари в ЕС. С 3 милиарда лева повече пари има в бюджета вследствие на това. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.31", "title": " Премиерът Бойко Борисов: Не работят само тези, които не искат! Безработицата е на 4% (обзор)"}
{"url": "https://trud.bg/%d0%b7%d0%b0-%d0%be%d1%81%d0%bc%d0%b0-%d0%bf%d0%be%d1%80%d0%b5%d0%b4%d0%bd%d0%b0-%d0%b3%d0%be%d0%b4%d0%b8%d0%bd%d0%b0-%d0%be%d1%82%d0%bb%d0%b8%d1%87%d0%b8%d1%85%d0%b0-%d0%b8%d0%b7%d1%8f%d0%b2%d0%b5/", "text": "За осма поредна година в навечерието на Деня на народните будители бяха отличени изявени учители от Сливен и областта с наградите „Софроний Врачански”. Това стана на церемония в Регионалното управление на образованието. Берн Щендер, съветник по образованието в посолството на Германия у нас, отбеляза, че подобни отличия са без аналог в страната ни, както и в родината му. Щендер участва в двудневен семинар с учителите по немски език от Източна България и бе гост на празничното събитие. Специалната награда „Софроний Врачански“ бе присъдена на учителката Ирина Дюлгерова от детска градина „Елица“ в Сливен.Награди бяха присъдени в още няколко категории. „Директор на годината“ станаха Стефка Великова, директор на ДГ „Зорница“ в сливенското с.Гавраилово, и Георги Тузлуков, директор на СУ „Аргира Жечкова“ към женския затвор в Сливен. Отличието „Екип, колектив на годината“ бе присъдено на ДГ „Детски свят“ в Нова Загора и на СУ „К.Константинов“ в Сливен. Наградите „Учител на годината“ бяха отредени на Таня Вълчева от ДГ „Теменуга“ в Сливен, Надка Димитрова от ОУ „П.Хилендарски“ в с.Тополчане, Даниела Тодорова от ОУ „Д-р Ив.Селимински“ в Сливен, Елисавета Коларова от ППМГ „Д.Чинтулов“ в Сливен, Минко Минчев от ПГИ „Проф.д-р Димитър Табаков“, Юрка Николова от ЦСОП „Д-р Вл.Шуманов“ в Сливен, педагогическия съветник Милена Минчева от ОУ „Хр.Ботев“ в с.Самуилово. С наградата „Млад учител – успешен старт в професията“ бе отличена Катерина Стоянова от ОУ „Хр.Ботев“ Сливен, с „Активни педагози – преди и сега“ – Галина Балканска от ОУ „Неофит Рилски“ в Твърдица, със „Спомоществовател на образованието“ – „Ротари клуб“ в Нова Загора. „Наградите бяха връчени от областния управител Чавдар Божурски, зам.кмета на Сливен Пепа Чиликова, началника на РУО Милена Чолакова. Божурски отбеляза, че работата на учителите е приоритет на държавната политика особено днес, когато институциите полагат много усилия спрямо част от децата, за да ги върнат и задържат в образованието. Той допълни, че в тази насока в Сливенска област са постигнати добри резултати. Наградите „Софроний Врачански“ са учредени от Регионалното управление на образованието. Те се присъждат за високи постижения или цялостна професионална дейност в областта на просветата на учители, педагогически екипи и директори от детските и учебните заведения в Сливенска област. На снимките: Част от отличените учители. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.31", "title": " За осма поредна година отличиха изявени учители в Сливен за Деня на народните будители"}
{"url": "https://trud.bg/%d0%b3%d0%be%d0%b2%d0%be%d1%80%d0%b8%d1%82%d0%b5%d0%bb%d1%8f%d1%82-%d0%bd%d0%b0-%d0%b5%d0%ba-%d0%bc%d0%b8%d0%bd%d0%b0-%d0%b0%d0%bd%d0%b4%d1%80%d0%b5%d0%b5%d0%b2%d0%b0-%d0%bd%d0%b5-%d0%b6%d0%b5%d0%bb/", "text": "Европейският съюз няма да желае отново да предоговоря с Обединеното кралство последното Брекзит споразумение, заяви в четвъртък говорителят на Европейската комисия Мина Андреева, информира БНР. „Всяко преразглеждане на Споразумението за оттегляне трябва да бъде изключено като възможност“, заяви Андреева и отбеляза, че ЕС е предоставил на Великобритания още едно удължаване на срока за Брекзит, за да може британският парламент да ратифицира наскоро договорената сделка. И преди време Европейският съюз настоя, че няма да предоговори Брекзит сделката на бившият британски премиер Тереза Мей, но в крайна сметка постигна ревизирано споразумение с нейния наследник Борис Джонсън по-рано този месец. Въпреки това парламентът на Обединеното кралство отказа да приеме необходимото законодателство преди крайния срок на 31-ви октомври, така че ЕС се наложи да уважи молбата на Великобритания за ново отлагане на крайния срок за Брекзит с още три месеца (до 31-ви януари 2020). АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.31", "title": " Говорителят на ЕК Мина Андреева: Не желаем да предоговаряме отново сделката за Брекзит с Обединеното кралство"}
{"url": "https://trud.bg/%d0%b7%d0%b0%d0%b5%d0%b2-%d1%81%d1%8a%d0%b2%d0%bc%d0%b5%d1%81%d1%82%d0%bd%d0%b0%d1%82%d0%b0-%d0%b1%d1%8a%d0%bb%d0%b3%d0%b0%d1%80%d0%be-%d0%bc%d0%b0%d0%ba%d0%b5%d0%b4%d0%be%d0%bd%d1%81%d0%ba%d0%b0/", "text": "Съвместната българо-македонска комисия има за цел, чрез исторически факти да изгражда допълнително приятелство, а не да увеличава враждебността. Това каза македонският премиер Зоран Заев в парламента в отговор на въпрос на депутата от опозиционна ВМРО-ДПМНЕ Ане Лашкоска, която го обвини в намеса в работата на комисията, информира БГНЕС. “Ние се опитваме да се договорим за всички различия, които съществуват помежду ни. Една от тях се отнася и за Комисията, която има за цел, чрез исторически факти да изгражда допълнително приятелство, а не да увеличава враждебността. Публично твърдя пред всички Вас, и ще бъде хубаво да докажете противното, защото твърди, че съм извършвал натиск върху комисията. Комисията ни е експертна, от големи професионалисти, които уважавам за това, което правят в преговорите, за тяхната иновативност, обич към родината, нашата идентичност, македонски език. Аз се уча от тях и вярвам, че през развитието на стратегиите ще намерим решение, така както намерихме приемливо решение за четирите исторически личности”, заяви Заев. Той каза, че след приемането на Декларацията от страна на България е имало неприятно чувство, защото това е станало по време на изпълнението на Договора, преди решението на Европейския съвет. „Аз реагирах и ще реагирам. Това е мой дълг, но няма да си позволя да предизвиквам разправии, които ще ни блокират държавата, така както това бе в продължение на 10-на години с Договора с България от 2009 г. Това време не бих искал да се повтори отново“, категоричен е Заев и добави: Българският премиер Бойко Борисов и външният министър Екатерина Захариева бяха сред основните ни защитници, които се бореха с аргументи в Съвета на министрите и Европейския съвет за започването на предприсъединителни преговори с ЕС. Македонският премиер заяви и още, че македонският език е признат от ООН още през 1977 г. и очаква европейска България това нещо да приеме по време на преговорния процес. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.31", "title": " Заев: Съвместната българо-македонска комисия има за цел да изгражда приятелство, а не да увеличава враждебността"}
{"url": "https://trud.bg/%d0%be%d0%ba%d1%80%d1%8a%d0%b6%d0%bd%d0%b8%d1%8f%d1%82-%d1%81%d1%8a%d0%b4-%d0%b2-%d1%81%d0%bb%d0%b8%d0%b2%d0%b5%d0%bd-%d0%be%d1%82%d0%ba%d0%b0%d0%b7%d0%b0-%d1%81%d1%8a%d0%ba%d1%80%d0%b0%d1%82%d0%b5/", "text": "Окръжният съд в Сливен отказа съкратено съдебно следствие по дело за убийство на 54-годишен мъж, извършено с особена жестокост и по особено мъчителен начин за жертвата, съобщи ръководителят на Окръжния съд съдия Мартин Данчев. Това е станало на разпоредителното заседание по делото, проведено на 31 октомври. Обвиняеми за тежкото умишлено престъпление са Пламен П. и Иван М., на 43 и 48 години, от новозагорското село Езеро. На 11 март те се събраи със своя приятел в дома на Пламен, за да се черпят. Изпили значително количество алкохол. Скарали се. Иван станал от масата. Грабнал водопроводна тръба, подпряна на хладилника в стаята, и започнал да удря  жертвата по гърба. После тръбата взел Пламен. Продължил с побоя, нанесъл няколко удара по главата на човека и го съборил. Биячите си разменяли тръбата и продължавали да налагат. Забивали ритници в гърдите на безпомощния си приятел. Побоят продължил половин час. По време на насилието биячите спирали, за да си починели, и пак продължавали. Накрая зарязали жертвата си. Оставили го потънал в кръв, без да мърда, без да издава звуци, с едва доловимо дишане.  Взели ракия и продължили да пият. Преспали в дома на Иван. На 13 март около 1 часа отново се върнали. Открили пребития човек мъртъв. Изнесли тялото му с одеяло и го оставали на отдалечена улица. Отново се върнали. Почистили кръвта. Скрили тръбата. Обувките, колана и шапката на жертвата изгорили в печка. Случаят започнал да се разплита, след като сутринта на 13 март бил подаден сигнал за намерения мъртвец, по чието тяло имало следи от насилие. Пламен е извършил жестокото убийство в условията на опасен рецидив. Обвиняемите са поискали делото да бъде разгледано по съкратеното следствие, като признаят фактите и обстоятелствата по обвинителния акт, в резултат на което да им бадът наложени присъди, намалени с една трета. Защитата им посочил, че промените в закона, с които съкратеното следствие отпадна при убийства, не са били в сила към датата на извършване на престъплението. Окръжният съд е отхвърлил претенцията. Посочил е, че става дума за промени в процесуални правила, които са влезли в сила миналия петък и които не могат да бъдат погазвани, само защото тежкото престъпление е извършено по-рано.  Това е първият отказ от съкратено съдебно следствие в Окръжния съд в Сливен. Делото за жестокото убийство ще се гледа по общия ред. Първото заседание по същество е насрочено за края на ноември. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.31", "title": " Окръжният съд в Сливен отказа съкратено следствие за жестоко убийство"}
