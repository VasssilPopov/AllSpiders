{"url": "https://trud.bg/%d0%b4%d0%bd%d0%b5%d1%81-%d0%b4%d0%b0-%d0%bf%d0%be%d1%87%d0%b5%d1%80%d0%bf%d1%8f%d1%82-295/", "text": "Ангел Исаев, независим депутат в 44 НС, 45 г.Проф. Константин Жалов, спортен деятел, 89 г.Николай Сотиров, актьор, 61 г.Христо Михайловски, член на Съвета на директорите и изпълнителен директор на Българската агенция за кредитен рейтинг, 61 г.", "date": "2017.05.31", "title": " Днес да почерпят"}
{"url": "https://trud.bg/%d1%82%d1%80%d1%8a%d0%bc%d0%bf-%d0%b7%d0%b0%d1%8f%d0%b2%d0%b8-%d1%87%d0%b5-%d1%81%d0%b2%d0%b5%d1%82%d0%be%d0%b2%d0%bd%d0%b8%d1%82%d0%b5-%d0%bb%d0%b8%d0%b4%d0%b5%d1%80%d0%b8-%d0%bc%d0%be%d0%b3%d0%b0/", "text": "Президентът на САЩ Доналд Тръмп е посочил на световните лидери, че могат да му се обаждат на мобилния телефон и да му задават въпроси свързани със сигурността. Предложението, което представлява и риск разговорите на президента да бъдат прехващани, е и нарушение на дипломатическия протокол, предаде Според запознати източници от Белия дом Тръмп е призовал министър-председателя на Канада Джъстин Трюдо и президента на Мексико Пеня Нието да му се обаждат на мобилния телефон. По-късно източник от френското правителство посочи, че след срещата си Тръмп и неговият френски колега Еманюел Макрон са обменили номера, но не уточни дали френският държавен глава ще се възползва от предложението.Въпреки, че е нещо нормално хората да си звънят един на друг, разговорите между световните политици са внимателно управлявано дело. Типичният дипломатически протокол предполага разговорите да се провеждат по сигурни телефонни линии.", "date": "2017.05.31", "title": " Тръмп заяви, че световните лидери могат да му звънят на мобилния телефон за въпроси, свързани със сигурността"}
{"url": "https://trud.bg/%d1%82%d0%be%d0%bf%d0%bb%d0%be-%d0%bd%d0%be-%d0%b4%d1%8a%d0%b6%d0%b4%d0%be%d0%b2%d0%bd%d0%be-%d0%bf%d1%80%d0%b5%d0%b7-%d0%bf%d1%8a%d1%80%d0%b2%d0%b8%d1%8f-%d0%bb%d0%b5%d1%82%d0%b5%d0%bd-%d0%bc%d0%b5/", "text": "В началото на следващата седмица времето ще бъде по-стабилноСредните температури ще бъдат около и над нормата, а количествата валеж за голяма част от страната ще бъдат близки или над обичайните, повече ще вали в Северна България и около планинитеВ началото на следващата седмица времето ще бъде по-стабилно. На места най-вече в планините на Западна България ще има кратки следобедни валежи с гръмотевици. Максималните температури ще са от 26 до 33 градуса, по крайбрежието на морето малко по-ниски.В края на първото и в началото на второто десетдневие времето ще бъде по-динамично. На места ще има интензивни валежи, като тук-там ще има и градушки. През периода 10-12 юни ще бъде сравнително хладно, с разкъсана и променлива облачност и краткотрайни валежи.Към средата на второто десетдневие ще настъпи временно стабилизиране на времето, но впоследствие отново ще бъде динамично с условия за по-ниски температури и краткотрайни валежи и гръмотевици.По традиция последните дни на юни ще бъдат по-стабилни с много слънчеви часове и летни температури. Валежите ще бъдат на по-малко места и главно в планините. По-масово ще вали около 24 и 28 юни. На Еньовден гадаем каква ще е зиматаСпоред народната метеорология какъвто е юни, такъв ще е декември. Когато на Еньовден (24 юни) овчарското куче лежи свито на кълбо, ще има много студена зима, а ако е проснато, зимата ще е мека. Ако на Петровден (29 юни) духа вятър, по Коледа ще вали сняг. Най-много валежи и градушкиЗа по-голямата част от страната юни е най-дъждовният месец за годината. Средната сума на валежите в извънпланинската част е между 45 и 130 л на кв. м. Причина за обилните дъждове е честото нахлуване на хладен и влажен океански въздух. При такива обстановки падат краткотрайни, но интензивни валежи, придружени от гръмотевици, а градушките са често явление. Всяка година от градушка се засягат над 2000 населени места, а върху около 2,5 млн дка обработваема земеделска площ има нанесени щети. Най-често това се случва по линията Видин – Свиленград.Друго много опасно, случващо се през юни, е смерчът. Познат още като торнадо и тромб, представлява фуниеобразен вихър с вертикална ос, в който скоростта на вятъра надвишава 200 км/ч.", "date": "2017.05.31", "title": " Топло, но дъждовно през първия летен месец"}
{"url": "https://trud.bg/%d0%b0-%d0%bc%d0%be%d0%b6%d0%b5-%d0%bf%d0%be-%d0%b8%d0%bd%d0%b0%d1%87%d0%b5-%d0%bc%d0%be%d0%b6%d0%b5/", "text": "Как да се скочи от царството на ограничения избор в царството на безкрайния изборУправляващата коалиция, чието правителство, според указанията на неговия премиер, щяло да работи като един ансамбъл, засега затъва в гафове и скандали. Медийните скандали все някак ще бъдат преодолявани, но въпросът за избирателната система няма как да запази парламентарното мнозинство при очертаващата се заплаха законопроектът на ГЕРБ да получи подкрепата не само от „Воля”, но и от ДПС. При мажоритарна избирателна система присъствието на ДПС в парламента значително ще нарасне, а присъствието на обединените патриоти ще стане проблематично и крайно несигурно. Няма как тази формация да съучаства в своята парламентарна гибел, при това – сервирана от собствения й съюзник с подкрепата на основния им опонент.Тук ще предложа на вниманието на нашата общественост един необсъждан модел на избирателна система, който би могъл да преодолее противоречието между известните две, но едва ли ще преодолее разнопосочните надвиквания на 5-те парламентарно представени политически сили.Пропорционалната избирателна система идва, за да смени мажоритарната, преодолявайки нейния основен недостатък – несъответствието между представителството на дадена партия в парламента и нейната реална електорална тежест. Привържениците на пропорционалната избирателна система обаче не могат да отговорят на зловещия въпрос „Защо онази старата е още жива?” Защо тази надхилядолетна старица е все така здрава, действена и даже любима на мнозина, въпреки че нито едно от пропагандните й качества не е вярно. За да си отговорим на този въпрос, трябва да се насочим към основополагащия принцип на равенството, а именно един гражданин = 1 глас = еднаква тежест.Нека „чуем“ какво се получава, ако представим двете системи като разговор между демократичната държава и нейния гражданин. При мажоритарната избирателна система държавата пита за едно депутатско място и предоставя един изборен глас, докато при пропорционалната въпросът е за няколко (от 4 до 16) места в парламента, но гласът на гражданина пак е един. Когато дълги години и много пъти се повтаря това изнервящо несъответствие, в гърдите на гражданина се натрупва гняв и неиздишан въздух, който води до референдум крясък „дай ми друго“.Мажоритарната избирателна система с пълно право може да се нарече синхронна заради очевидния синхрон между цел и средство, между поставена задача и предоставени възможности за нейното решение. Това е нейната действителна сила, нейното истинско преимущество. Налице е класически пример за верността на шопската мъдрост „По-простото е по-здраво и по-трайно“.За да се запази преимуществото на пропорционалната избирателна система, но да не се наруши синхронът, завещан от мажоритарната, е необходимо да се разшири и допълни демократичният принцип на равенството и той да придобие следния вид:един гражданин = един глас = еднаква тежест = ЗА ЕДНО ИЗБИРАЕМО МЯСТО,т. е. когато държавата се обръща към гражданина с въпрос за няколко места в парламента или в общинския съвет, тя трябва да му предоставя толкова изборни гласа, за колкото места го пита.Как ще изглеждат едни парламентарни избори в условията на предлаганата система?Допускаме, че страната е разделена на 60 четиримандатни района. Политическите партии, коалиции и инициативни комитети представят в РИК-овете своите листи, като кандидатите са подредени по азбучен ред; РИК-овете провеждат жребий за подредеността на всички и всеки от регистрирани кандидати, т. е. всеки кандидат има свой индивидуален номер, а партиите изобщо нямат отделни листи с определен номер.Изборната бюлетина е направена така, че срещу номера и името на всеки кандидат има 4 квадратчета, в които избирателят може да прави своите отметки.Да видим при тази ситуация какви са вариантите за поведение на избирателя:При такава съществена промяна на изборните правила, каквато се предлага тук, бихме могли да си зададем въпроса – при коя избирателна система гражданинът е по-свободен. Известно е, че в играта „6 от 49“ възможните комбинации са към 14 милиона, но там участникът не може да натрупва повече от едно предпочитане върху всяко от избраните числа. Следователно, ако в условията на разглежданата хипотеза имаме около 40 кандидати за 4 места, възможните комбинации вероятно са десетки и десетки милиони. И при пропорционалната, и при мажоритарната – гражданинът може да избере едно от няколко десетки, докато тук – пропорционалността е предоставена на самия гражданин, а той я изразява чрез предпочитания за личности, т. е. мажоритарно. Това би било скок от царството на ограничения избор в царството на неизчерпаемия, на безкрайния избор.Как ще се определя кои от кандидатите стават депутати?Гласовете за всички кандидати от една партия се сумират в нейна полза на национално ниво и съотнесено с общия брой на действителните бюлетини се определя колко места има тази партия в парламента, но – голямото НО! – класацията на кандидатите от една и съща партия се прави от ЦИК на основата на получения процент от дадения кандидат в неговия район.Виждаме, че при такава система за определяне на депутатите конкуренцията между кандидатите би отбелязала качествен скок. Състезанието не е само с кандидатите от другите партии, но и със своите съпартийци, и то не само в своя избирателен район, а по цялата територия на страната. Както казва всеки спортен коментатор, за да имаме добър национален отбор, трябва да имаме силно вътрешно първенство.Разбира се, ролята на партийните ръководства пак ще се запазва, макар и силно затруднена. Те ще бъдат принудени да проявяват пределна реалистичност както в избора на кандидатите, така и в техния брой в съответния избирателен район. Колкото повече са кандидатите от една партия в даден район, толкова по-висока е вероятността те да привлекат повече гласове за своята партия. От друга страна обаче, разпиляването на гласовете между тях ще поставя всеки от кандидатите на по-ниски позиции в партийната класация на национално ниво. Трудно, но затова пък интересно и най-важното – полезно за държавата.Всяка новост поражда недоверие приблизително както вроденият страх от тъмно и непознато място, но време е България да покаже самочувствие в семейството на европейските демокрации. След десет години членство и при предстоящо председателство на Европейския съюз крайно време е България да спре да се държи като старателна и срамежлива ученичка, а да се изпъчи като новатор в развитието на демократичното изборно законодателство.„И ний сме дали нещо на света“. А защо само в минало време?! ", "date": "2017.05.31", "title": " „А може, по-иначе може…”"}
{"url": "https://trud.bg/%d0%bd%d1%8f%d0%bc%d0%b0-%d0%bd%d0%b8%d0%ba%d0%b0%d0%ba%d0%b2%d0%b8-%d0%b4%d0%be%d0%ba%d0%b0%d0%b7%d0%b0%d1%82%d0%b5%d0%bb%d1%81%d1%82%d0%b2%d0%b0-%d1%87%d0%b5-%d0%b1%d0%b0%d1%88%d0%b0%d1%80-%d0%b0/", "text": "Президентът на Русия Владимир Путин заяви, че няма никакви доказателства, че правителството на Сирия начело с президента Башар Асад е използвало химическо оръжие по време на гражданската война в страната, предаде Regnum.„След като събитието, свързано с химическото оръжие, се случи, ние предложихме на нашите партньори от САЩ и на всички, които смятат това за целесъобразно, да проведат инспекция на летището, от което уж са излетели самолетите, използвали химическото оръжие“, посочи руският президент. Той напомни, че всички са отказали да се проведе проверка, а също така и не са изследвали мястото, по което предполагаемо е бил нанесен въздушният удар с употреба на химическо оръжие.„Според мен това бе направено само с една цел – да се обясни, защо спрямо Асад трябва да се използват допълнителни мерки за въздействие, в това число и от военен характер. Това е всичко. Няма никакви доказателства за това, че Башар Асад е използвал химическо оръжие. Според нашето дълбоко убеждение това е просто провокация. Асад не е използвал такива оръжия“, подчерта Путин.", "date": "2017.05.31", "title": " Няма никакви доказателства, че Башар Асад е използвал химическо оръжие, заяви Путин"}
{"url": "https://trud.bg/%d0%b4%d0%bd%d0%b5%d1%81-%d1%81%d1%82%d0%b0%d0%b2%d0%b0-%d1%8f%d1%81%d0%bd%d0%be-%d1%81-%d0%ba%d0%be%d0%bb%d0%ba%d0%be-%d1%89%d0%b5-%d0%bf%d0%be%d1%81%d0%ba%d1%8a%d0%bf%d0%bd%d0%b5-%d1%82%d0%be%d0%ba/", "text": "Днес ще стане ясно с колко ще поскъпне токът от 1 юли. Комисията за водно и енергийно регулиране ще се опита да ограничи поскъпването.Всички дружества по веригата от производител до доставчик са заявили поскъпване на електроенергията в различна степен.Електроразпределителните дружества са заявили увеличение от 1 до 9%.Производителите на ток също искат по-високи цени – АЕЦ „Козлодуй” например са заявили близо двоен ръст в цената.Окончателното решение за новата цена на тока ще стане факт на 30 юни.", "date": "2017.05.31", "title": " Днес става ясно с колко ще поскъпне токът от 1 юли"}
{"url": "https://trud.bg/%d0%bc%d1%81-%d1%89%d0%b5-%d0%be%d0%b1%d1%81%d1%8a%d0%b4%d0%b8-%d1%81%d1%8a%d1%81%d1%82%d0%be%d1%8f%d0%bd%d0%b8%d0%b5%d1%82%d0%be-%d0%bd%d0%b0-%d0%be%d1%82%d0%b1%d1%80%d0%b0%d0%bd%d0%b0%d1%82%d0%b0/", "text": "Министерският съвет ще обсъжда състоянието на отбраната и въоръжените сили на редовното си заседание днес.Очаква се правителството да одобри предложени законодателни промени.Предвижда се да бъде оттеглен и доклада за състоянието на отбраната и въоръжените сили от 2016 г., одобрен с решение на МС.В него бяха очертани тревожни тенденции, а именно, че армията е на предела на възможностите си по изпълнение на задачите, гарантиращи националната сигурност.От тестовете му стана ясно още, че заради липсата на средства, стара техника и незапълнени щатни бройки, армията само частично изпълнява задълженията си.", "date": "2017.05.31", "title": " МС ще обсъди състоянието на отбраната"}
{"url": "https://trud.bg/%d0%b0%d0%bd%d0%b3%d0%b5%d0%bb-%d1%85%d1%80%d0%b0%d0%bd%d0%b8%d1%82%d0%b5%d0%bb-%d0%bf%d0%be%d0%bc%d0%b0%d0%b3%d0%b0-%d0%bd%d0%b0-%d1%85%d1%8a%d0%b4%d1%8a%d1%80%d1%81%d1%84%d0%b8%d0%b9%d0%bb/", "text": " В модерния футбол татуировките са неизменна част от арсенала на футболистите. Едни увековечават спечелени трофеи, други залагат на символи от китайската митология, а трети посвещават туш на близък човек. Именно в последната графа попада Наки Уелс, звездата на най-новия член на Висшата лига „Хъдърсфийлд“.Нападателят целуна символично своята китка на излизане от тунела на „Уембли“ за решителния плейоф с „Рединг“, спечелен с дузпи с 4:3. Малцина обаче са запознати с историята на непривичния жест на играча. Уелс повтори упражнението и след перфектно изпълнената дузпа, спомогнала за голямата мечта на тима – завръщане в елита след 45-годишна пауза.В действителност на ръката на нападателя е изписано името Тумани Стийде – приятел от детството на Наки, починал след катастрофа с мотор. „Загубата на най-добрия ми приятел е най-голямата мотивация за мен – признава нападателят. – С Тумани бяхме конкуренти в атака, а в юношеските години бяхме считани за най-добрите нападатели на Бермудите. Въпреки общата цел ние бяхме най-добри приятели. Той имаше потенциал, също като моя, за добра кариера, но после дойде този инцидент през 2012 година. От този миг насам аз съм горд, че представям не само себе си и моето семейство на терена, но и Тумани и родителите му.“Още преди съдбоносната среща с „Рединг“ в понеделник нападателят призна, че мислите му на „Уембли“ ще бъдат свързани с неговия ангел хранител. „Мисля си за него преди всеки мач. Неговото име е изписано на китката ми, а той е и ангелът на моето рамо. Чувствам се сякаш изживявам моите и неговите мечти, които винаги сме имали. Надявам се, че го правя горд.“Самият Уелс идва на Острова през 2010 г., за да комбинира обучение в университет и да играе футбол в местна академия „Еклесхийл Юнайтед“ от десетото ниво на английския футбол. Следва кратък престой в „Карсли“, преди талантливият футболист да се завърне за кратко в своята родина. Именно тогава получава предложение за пробен период в „Брадфорд“. Следва силен сезон (2012/13) за Уелс, включващ 25 попадения, а за капак играе със скромния тим и финал за купата на Лигата със „Суонси“ (0:5).12 месеца по-късно „Хъдърсфийлд“ чупи клубния си рекорд, плащайки 1.3 млн. паунда за звездата на „петлите“. Сега Уелс е само на два месеца от това да повтори мотивиращата история на Джейми Варди от „Лестър“, стигнал до Висшата лига след дълъг път от аматьорските дивизии. „Да пренапиша неговата история е оптималната приказка, за която съм мечтал“, завършва своята вдъхновяваща история новата звезда на Висшата лига.", "date": "2017.05.31", "title": " Ангел хранител помага на „Хъдърсфийлд“"}
{"url": "https://trud.bg/%d0%b6%d0%b5%d0%bd%d0%b0-%d0%be%d1%82-%d0%b2%d0%b8%d0%b4%d0%b8%d0%bd%d1%81%d0%ba%d0%be-%d1%81%d0%b5%d0%bb%d0%be-%d1%83%d0%bc%d1%8a%d1%80%d1%82%d0%b2%d0%b8-%d0%ba%d1%83%d1%87%d0%b5-%d0%bf%d1%80%d0%b5/", "text": "Жена от видинско село жестоко удари и умъртви кутре пред очите на собственика му, предава Причината за гнева й – кутрето влизало в градината й и унищожило част от насажденията.Британецът Лиам Филд наскоро приютил две малки кучета, подхвърлени в двора му. Едното претърпява инцидент на пътя, но оцелява.В неделя вечер обаче жителка на селото го убива – в неговия имот, на неговата тераса. Лиам вижда в ръцете на жената непознато за него оръжие и го обяснява на полицаите с рисунка, от която става ясно, че жената е държала мотика.Градината на Людмила Манафска се намира точно срещу къщата на британеца. По думите й тя не е ударила кученцето с мотика.Преди сезона на разсадите и появяването на кутретата, върбовските съседи се спогаждали, затова младият британец е в абсолютен шок от преживяното.„Никога не съм имал проблеми с нея. В началото като дойдохме, тя ни даваше плодове и зеленчуци. Не мога да разбера какво я е накарало да превърти”, споделя той.За нея причината е, че малкото кутре отъпкало градината й.Ден след инцидента двете страни не се разбраха. Въпреки разразилата се война, отървалото се от човешки гняв куче ще остане в къщата.Людмила не изпитва вина за извършеното. Ако след аутопсията стане ясно, че тя е умъртвила кучето, жената ще бъде съдена.", "date": "2017.05.31", "title": " Жена от видинско село умъртви куче пред очите на собственика му\t\t\t"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%b2%d1%8a%d0%be%d1%80%d1%8a%d0%b6%d0%b5%d0%bd-%d0%bc%d1%8a%d0%b6-%d0%bd%d0%b0-%d0%bc%d0%b5%d0%b6%d0%b4%d1%83%d0%bd%d0%b0%d1%80%d0%be%d0%b4/", "text": "Въоръжен мъж на международното летище вдигна на крак полицията в Орландо, щата Флорида. Той е бил задържан от органите на реда след преговори, предаваНе се е стигнало до стрелба, няма пострадали. Районът е бил отцепен и хората са били евакуирани, съобщи летищната управа в „Туитър“.Кадри от местни телевизии показват десетки полицейски коли на летището.Полицията съобщи, че няма арестувани по случая. Потребител споделя в социалните мрежи, че сестра му е чула полицаите да обещават на задържания мъж, че „ще отиде в болница, а не в затвора“.Други подробности около инцидента засега не са огласени.", "date": "2017.05.31", "title": " Задържаха въоръжен мъж на международното летище в Орландо"}
{"url": "https://trud.bg/%d0%bc%d0%be%d1%89%d0%bd%d0%b0-%d0%b5%d0%ba%d1%81%d0%bf%d0%bb%d0%be%d0%b7%d0%b8%d1%8f-%d0%b2-%d0%ba%d0%b0%d0%b1%d1%83%d0%bb/", "text": "Мощна експлозия е избухнала тази сутрин в столицата на Афганистан Кабул. Има ранени и загинали при самоубийствения атентат с кола бомба. Според Асошиейтед прес има 50 убити и ранени.Експлозията е станала на метри от българското посолство града, съобщиха пред  от Министерството на външните работи.Къщите, разположени на стотици метри от мястото на взрива са повредени, като прозорци и врати са отнесени от пантите си.Все още няма официални данни за броя на загиналите. ", "date": "2017.05.31", "title": " Мощна експлозия в Кабул"}
{"url": "https://trud.bg/%d1%80%d0%b5%d0%b6%d0%b8%d1%81%d1%8c%d0%be%d1%80%d1%8a%d1%82-%d1%81%d1%82%d0%b5%d1%84%d0%b0%d0%bd-%d0%ba%d0%be%d0%bc%d0%b0%d0%bd%d0%b4%d0%b0%d1%80%d0%b5%d0%b2-%d0%bf%d1%80%d0%b5%d0%b4-%d1%82-2/", "text": "Аз си обичам страната и ми пука много за нея– Какво е усещането да си в официалната селекция на фестивала в Кан?– Страхотно преживяване. Много е стряскащо като начало. Първо, всички събития са толкова стриктно подредени, че дъх не ти остава. Особено около дните на премиерата сякаш си в машина. Всичко е разпределено по часове, по минути: в толкова часа – интервю; в толкова – фотосесия; в еди-колко си часа, с еди-какво си облекло трябва да бъдеш там. Едни ритуали, които от години се спазват и е готино, вълнуващо. Тази малка част от екипа, която беше с мен, се чувстваше страхотно. Вчера цял ден си говореха по вайбър как им липсва Кан и как пак трябва да се съберем заедно. Най-важното е, че никой от нас не се беше надявал на чак толкова хубав прием.– Защо?– Все пак български филм, малка държава. Затова никой не очакваше, че цялата зала ще стане права и ще ръкопляска близо десет минути. Много хора идват при теб, прегръщат те, поздравяват те. Имаше и страхотни публикации на кинокритици от различни държави – във френски, испански, хърватски медии. Това беше хубаво, но и най-важното нещо за един филм е срещата му със зрителите. Самият факт, че е в рамките на Кан – това е значението за филмовата индустрии – „Посоки“ беше взет за разпространение във важни държави като Франция, Испания, Гърция, Турция, Полша, държавите от Бенелюкс, Китай… колкото и стряскащо да звучи.– Пожелавам ти поне десет процента от китайците да го гледат.– Няма да е зле… Та след всички тези емоции се чувстваш уморен, но щастлив.– Получи ли вече покани от други фестивали?– Да, това също е важно. Много фестивали вече ни поканиха. Балканската премиера ще бъде в Сараево, а северноамериканската, както говорихме предния път, ще бъде на фестивала в Торонто. Освен тях вече имаме покани от Хайфа, Рим, Рио де Жанейро. Имахме покана и от фестивала в Полша, но той също е „А“ категория и след като е имало премиера в друг фестивал, не знам дали ще има начин да го покажем и там. Изобщо филмът си тръгва много добре по своя живот.– Очакваше ли това да се случи, при условие че филмът е нискобюджетен дори и за България?– В интерес на истината преди и по време на снимките не съм го мислил в тази посока „дай сега да направим филм за Кан“. Когато на премиерата директорът на „Особен поглед“ Тиери Фремо ме накара да кажа нещо на български език, както каза той, „каквото и да е, така или иначе никой няма да разбере“, аз бях толкова неподготвен, че казах истината.– Какво каза на български език?– Казах, че съм направил този филм заради двете ми деца и тяхното бъдеще в България. И това е истината. Този филм от самата си идея е правен за българската публика. Показвайки тази реалност, да се опитам да променя нещо към по-добро. Наистина искам тези две деца да се чувстват добре, пълноценно в своята родина. Ценностно и демографски и във всяко отношение нещата днес не са добри. Това беше моята мотивация – да направя филм за българската публика, да мотивира някакви разговори и някакъв дебат. Аз си изповядвам тази философия, че човек не може да бъде пенкилер. Не мога да се занимавам с политика. Ако всеки, който в професията си разбира и се чувства добре, и се опита да направи нещо така, че да се променят нещата, ще има някакъв положителен резултат. Така че сега сериозно се готвя за среща с българската публика, която за мен е най-важната.– Ако махнем чисто комерсиалните филми, рядко чуваме някой да се посвещава изцяло на българската публика. Прав ли е един от персонажите в „Хамлет“, който казва, че ако бъдеш честен към себе си, ще бъдеш честен и към другите?– Най-вероятно. Най-важната рецепта, според мен, да се опиташ да направиш читав филм е да бъдеш честен и да се опиташ да сложиш на екрана нещо, което те вълнува и не ти позволява да заспиш. За мен това е единственият начин. Да търсиш някакви рецепти, някакви тайни, да се приравняваш към това, което в момента е вървежно по света – това е кауза пердута.– Ти и миналата година беше копродуцент на румънски филм в същата категория и пак мина по червения килим. Има ли разлика тогава и сега?– Вярно, бях, но няма нищо общо. Разликата е огромна. Разликата е, че си режисьорът на българския филм, че около теб са едни чудесни хора – малка част от актьорския състав и екипът ти. Докато минавахме по килима, звучеше финалната песен, която организаторите сами бяха извадили от филма – „Обичам те!“ на „Уикеда“.– Туристите оглеждаха ли ви?– Туристите? Да… Това, което си мислех, докато се качвахме по стълбите… Мислех си за баща ми. Той почина малко след снимачния процес.– Искаше той да види този твой успех?– Е, да!… Това си мислех и това ми беше в главата, защото имам усещането, че и той помогна. Като се качвах по килима, казах: „Благодаря ти!“– Каза, че си направил този филм за двете ти деца. Ани има прекрасна роля…– Да, заедно с теб…– Аз чудесно изпълвам кадъра с мълчание… Но и Петьо, синът ти, е в масовката. Какво ще им прехвърлиш от киното? Ще ги поведеш ли по този път?– Никъде не искам да ги повеждам. Нека те сами си решат къде искат да живеят и какво да работят. Докато бях в Кан, получих страхотната новина, че Ани е спечелила конкурс за есе в училище. Тя пише много интересно и много нестандартно. Очевидно има талант за това, но животът тепърва е пред нея и пред Петьо. Тук се връщаме и към тезите на филма „Светът е голям“, защото светът наистина е голям и всеки избира къде да живее и какво да прави. Хубаво е да се пътува, но е много важно да има къде да се върнеш. Някак си нашата цел с жена ми е да има това място, където те ще могат да се връщат, ако тръгнат нанякъде.– Във филма един от героите казва, че в България са останали само оптимистите, защото реалистите и песимистите вече са напуснали страната. Ти оптимист ли си?– Изхождайки от факта, че съм тук, най-вероятно съм голям оптимист. Аз си обичам страната и ми пука много за нея. Боли ме от това, което виждам. Боли ме от това, което виждам по улиците. Боли ме от това, което виждам като ниво на образование, което се срутва все повече и повече. Като виждам начина, по който баща ми оцеляваше, как оцеляват другите възрастни хора, как оцеляват огромна част от хората в провинцията – всичко това ме боли. Затова този филм е някакъв вик.– Защо го кръсти „Посоки“?– От една страна, това са шест истории в шест различни таксита, които имат своите посоки, преплитайки се една в друга. От друга, персонажът на Стефан Денолюбов накрая казва: „Посоката, братче, посоката. Изгубихме я.“ Ако се върнем на темата за песимиста и оптимиста, няма как да не кажа, че преди десетина години и аз, и моите приятели бяхме много по-големи оптимисти, отколкото сега. Няма обаче опасност да се кача на самолет и да отлетя при реалистите и песимистите. Има много неща, които си ме държат тук. Има една друга такава реплика във филма. Героят на Юлиян Вергов пътува към летището, защото се мести в чужбина да работи и живее. Ирини Жамбонас го пита: „И сега, какво? Щастлив живот в Германия?“ и той казва: „Щастлив – не. Приличен.“ Няма щастливи емигранти. Аз съм срещал достатъчно много български емигранти по света, които след втората ракия освобождават затворената в себе си носталгия и започват да споделят колко им им е кофти да бъдат чужденци, колко им липсва родината.– След като се прибра от Кан, още на следващия ден беше в университета при студентите си. Какво им каза?– В Кан имаше един български късометражен филм – „Серафим“, който беше селектиран в така наречения „шорт корнер“. Той е на едно момиче – Ваня, която преди две години беше в магистърската програма в Нов български университет. Това, което им казах, е, че трябва да се правят филми. Това е единственият начин да се учи този занаят и той е да снимаш, да снимаш, да снимаш. Когато направиш едни грешки, на следващите снимки да не ги допускаш.Освен „Посоки“ в същата категория имаше и друг филм с българско участие, на който копродуценти бяха Борко и Виктор Чучкови. Така че моето послание към студентите е такова. Кан е една мечта, която с много снимане, с много работа е постижима мечта.– След толкова филми коя награда ти е най-любима?– Тази, която получих на летището, връщайки се от Кан. Ани и Петьо бяха изработили една прекрасна триизмерна статуетка от картон, боядисана в златно, на която пише „Номер едно“. Това е нещото, за което си струва да влагаш цялата си енергия, и това е нещото, за което говорехме по-горе – да има къде да се връщаш и при кого. Тази награда е най-голямата за мен. Нашият гостСтефан Командарев е роден през 1966 г. Завършил е Медицинската академия в София (1993) и кино и тв режисура в НБУ (1999). Член на Европейската филмова академия. Вторият му филм „Светът е голям и спасение дебне отвсякъде“ е най-разпространяваният български филм в света – в 92 държави в Европа, Америка и Азия. Носител е на над 35 международни филмови награди, половината от които са награди на публиката. Достигнал до краткия списък (shortlist) от 9 филма в номинациите за чуждоезичен „Оскар“ за 2010 г. Следващият му филм „Съдилището“ дебютира в официалната селекция на Варшавския филмов фестивал, спечели „Златна роза“ на кинофестивала във Варна и още десетки награди, включително и голямата награда на фестивала в Индианополис (САЩ).", "date": "2017.05.31", "title": " Режисьорът Стефан Командарев пред „Труд“: Единственият начин да направиш читав филм е да си честен"}
{"url": "https://trud.bg/%d1%82%d0%b5%d1%80%d0%b5%d0%b7%d0%b0-%d0%bc%d0%b5%d0%b9-%d0%bc%d0%be%d0%b6%d0%b5-%d0%b4%d0%b0-%d0%b7%d0%b0%d0%b3%d1%83%d0%b1%d0%b8-%d0%bc%d0%bd%d0%be%d0%b7%d0%b8%d0%bd%d1%81%d1%82%d0%b2%d0%be%d1%82/", "text": "Kонсервативната партия на британския министър-председател Тереза Мей рискува да загуби мнозинството си в парламента след парламентарните избори на 8 юни според проучване на „ЮГов“, предадеЗа разлика от други проучвания, които предполагат, че консерваторите ще разширят мнозинството си, проучването на „Югов“ сочи, че те могат да загубят 20 от своите 330 места в парламента и че опозиционната Лейбъристка партия може да спечели допълнителни 30.Това може да остави консерваторите с липсващи 16 места в парламента, за да достигнат до мнозинство от 326 места, необходими им да създадат правителство без необходимостта да се коалират с други партии.", "date": "2017.05.31", "title": " Тереза Мей може да загуби мнозинството в парламента"}
{"url": "https://trud.bg/%d0%b4%d0%b8%d0%bc%d0%b8%d1%82%d1%8a%d1%80-%d0%b3%d0%bb%d0%b0%d0%b2%d1%87%d0%b5%d0%b2-%d0%b2%d1%8a%d0%bd%d1%88%d0%bd%d0%b8%d1%82%d0%b5-%d1%80%d0%b8%d1%81%d0%ba%d0%be%d0%b2%d0%b5-%d1%81%d0%b0-%d0%be/", "text": "Всички бяхме единодушни на КСНС, че стратегията от 2011 за национална сигурност има нужда от актуализация, каза председателят на НС Димитър Главчев пред Външните рискове са основното притеснение, не става дума за вътрешната система, вътрешните рискове не са налице, добави той.Демографската криза е проблем за всяка страна в ЕС, не е нещо различно, просто доходите например са по-голям проблем, отбеляза Главчев.Няма да има пренебрегване на вътрешните фактори в националната сигурност, интегриран е подходът за справяне и с вътрешните, и с външните фактори за националната сигурност, заяви Главчев.Според председателят на НС трябва да се намерят нови източници на финансиране:Основният извод е да намерим други източници за борбата с дефицитите като борбата с контрабандата, за да се преодолеят тези дефицити, поясни Главчев.Основната идея е, че българската сигурност е елемент от сигурността на НАТО и ЕС. Няма да бъде за сметка на други сектори модернизацията на сектор „Сигурност“, бе категоричен Главчев.Имаше политическа воля да се осъществи осъвременяването на стратегията за национална сигурност, каза още той.", "date": "2017.05.31", "title": " Димитър Главчев: Външните рискове са основното притеснение"}
{"url": "https://trud.bg/%d1%83%d0%b1%d0%b8%d1%82%d0%b8%d1%82%d0%b5-%d0%b2-%d0%ba%d0%b2-%d0%b2%d0%b8%d1%82%d0%be%d1%88%d0%b0-%d0%b8%d0%bd%d0%b2%d0%b5%d1%81%d1%82%d0%b8%d1%82%d0%be%d1%80%d0%b8-%d0%bd%d0%b5/", "text": "Убитите в кв. „Витоша” инвеститори не са дължали пари на извършителя Драгомир Драганов, твърди дъщерята на убитата жена – Галина Колева.На 18 май Драганов застреля двама души и рани тежко трети в офис на инвеститорска фирма, с която работи. Галина Колева губи майка си Стойка Мишева, която от години работи като строителен инженер, а брат й Станимир е тежко ранен и в момента се намира в интензивното отделение на болница „Св. Анна”.„Ние сме едно обикновено семейство. Нямаме връзка с никаква мафия”, категорична е Колева. По думите й семейството й по никакъв начин не е било задължено на фирмата на Драганов, като дори на няколко пъти са му помагали, купувайки материали за строителство, тъй като той нямал средства, за да ги плати.„С тази строителна фирма се е работело много трудно. Майка ми за първи път казваше, че много некачествена работа, много трудно се комуникира с тях”, пояснява още Колева пред Адвокатът на семейството Екатерина Димитрова заяви, че тиражираната по медиите информация е неправилна. „Сумата пари, за която става въпрос, е била дадена авансово от инвеститора на строителя. Инвеститорът не е дължал никакви пари”, поясни Димитрова.„Драгомиров е имал финансови проблеми. На тази среща е отишъл с молбата да не се приспадат авансово никакви суми, защото няма с какво да се плати на работниците му”, пояснява адвокатът.Димитрова сигнализира и за евентуално нарушение на правилника в съдебната зала. При гледането на мярката на Драгомир Драгомиров непозната жена е предоставила на обвиняемия документи за подпис. Адвокат Димитрова има и снимки от съдебната зала.„Тя няма право да бъде при него. Не се знае и документите какви са”, пояснява Димитрова.„Драгомиров се ползва с медиен комфорт. Пише се за горкия баща, принуден да работи, измамен…”, заяви адвокатът на семейството.„Драгомиров има 4 деца, 3 от които пълнолетни и не живеят с него. Жертвите на Драгомиров – едната жертва има дете на 3 годинки и половина и в деня след убийството, жена му ражда още едно дете. Братът на Галина Колева има дете на 1 годинка, майка й има 4 внуци. Това са реални хора и ние се оказваме в ситуацията жертвите да се оправдават и да обясняват, че наистина са жертви”, добави Димитрова.", "date": "2017.05.31", "title": " Убитите в кв. „Витоша” инвеститори не са дължали пари на извършителя, твърдят близки"}
{"url": "https://trud.bg/%d1%82%d1%80%d1%8a%d0%bc%d0%bf-%d0%bf%d0%be-%d1%81%d1%82%d1%8a%d0%bf%d0%ba%d0%b8%d1%82%d0%b5-%d0%bd%d0%b0-%d0%b5%d0%bb%d1%86%d0%b8%d0%bd/", "text": "За около седмица президентът на САЩ Доналд Тръмп се срещна:– с лидерите на 50-ина ислямски държави, обединени около Саудитска Арабия, като пътьом се обяви срещу ислямските страни, които избират да следват Иран;– с ръководителите на Израел, както и с представители на палестинците;– с католиците в лицето на папа Франциск;– с лидерите на страните от НАТО, както и с управляващите бюрократи в ЕС;– с лидерите на страните, влизащи в т. нар. Г-7.В дневния ред на тези срещи бяха въпроси като тероризма, световната търговия, миграционните движения, военните разходи, отношенията с Русия, с Китай, с Иран, кризата в Сирия, тази в Украйна и т.н., и т.н.В часовете, прекарани в Риад, Ерусалим, Рим, Брюксел, Таормина – може би пропускам някоя „спирка“? – Доналд Тръмп постигна нещо небивало за САЩ в историята на съвременните международни отношения. С незначителни изключения позицията на САЩ, изразена от Доналд Тръмп, се оказваше противостояща на позициите на останалите. По четири пети – ако не и повече – от разглежданите въпроси се натрапи впечатлението, че САЩ са несъгласни с партньорите си в НАТО, че са несъгласни със страните от ЕС, че в рамките на Г-7 съотношението е един (САЩ) срещу шест (т.е. всички останали).Никой от водещите политици, включително и самият Тръмп, не опита да анализира създалото се изключително по характера си положение, нито да очертае някакво виждане за изход от него. Въпреки че е очевидно повишаването на риска и несигурността в международните отношения, до които води тази повече от необичайна обстановка.Може ли да се приемат за достатъчни обясненията, които лансираха някои кореспонденти и коментатори? Че екипът на президента Тръмп не бил подготвен, както би следвало, за подобен дипломатически маратон. Че президентът Тръмп не бил в състояние да се съсредоточава при разговор повече от 4 минути. Че имало някакви търкания и несъгласия между Тръмп и съпругата му Мелания. Че Тръмп, поради нарцисизма си, бил предразположен да се държи просташки и др. Дори и да има по нещо вярно във всяко от тези твърдения, ясно е, че те не се отнасят до главното.Струва ми се, че е полезно да погледнем проблема през призмата на една съпоставка с развитието на Русия (СССР преди това). Още в първото десетилетие след края на Втората световна война президентът на САЩ ген. Айзенхауер предупреди американското общество, че съдбата на САЩ ще се определи в голяма степен от нивото на контрола, който ще бъде реализиран върху дейността и амбициите на военнопромишления комплекс. Айзенхауер говори за САЩ, но бе разбираемо, че същото се отнася и за главния съперник на САЩ на световната сцена, а именно СССР. Но там фаталната роля на американския военнопромишлен комплекс се играеше от партийната номенклатура.В изминалия повече от половин век, както в САЩ, така и в Русия (СССР), се развиха конфликти и кризи, свидетелстващи колко прав е бил Айзенхауер. Завоалирани с умели манипулации, за обществото често оставаха скрити конкретните подбуди и най-вече конкретните интереси. Но имаше и моменти, в които по едни или други причини нещата се разиграваха по някакъв драстично откровен и открит за всички погледи начин. Така бе например в Русия (СССР) през 80-те и началото на 90-те години от миналия век. Военнопромишленият комплекс, ръководен от партийната номенклатура, доведе страната до тежка криза. Обществото не бе повече в състояние да понася жертвите и лишенията, налагани му в името на една безперспективна политика. Елцин се амбицира да освободи съветското общество от непосилния товар на военнопромишления комплекс, ръководен и олицетворяван от партийната номенклатура. Една от главните му идеи бе, че Русия ще се развива много по-хармонично и динамично, ако се освободи от товара, който според него представляваха федерираните с нея републики. Така се стигна до проекта и трескавото организиране на разпада на СССР в началото на 90-те години. Последвалите години показаха, че Елцин и екипът му са действали необмислено, че са обслужили различни интереси, вместо да постигнат решаване на действителните проблеми на Русия. До голяма степен те и досега чакат истински решения.Изборът на Доналд Тръмп за президент стана на вълната на категорично недоволство на значителна част от избирателите от политиката на „вашингтонската върхушка“ – с други думи, военнопромишления комплекс и олицетворяващата го номенклатура от двете главни политически партии в САЩ. И точно както бе с Елцин, в екипа на Тръмп се оформи мнението, че за да си решат проблемите, САЩ трябва да престанат „да плащат“ за партньорите си в НАТО, в ЕС и въобще където имат такива. Обстоятелството, че тези партньори не са „федерални републики към САЩ“, е подробност, която не променя логиката на разсъждението. Но в своята цялост, така както се прояви и през изминалата седмица, политическата линия на Тръмп е белязана от прибързаност и повърхностен подход, които носеше навремето линията на Елцин. По тази причина е логично да се очаква, че тя може също да доведе до неочаквани и разрушителни по характера си последици. Кой ще надделееЩе успеят ли кръговете на военнопромишления комплекс на САЩ да възстановят политическите си позиции, отстранявайки по един или друг начин президента Доналд Тръмп от Белия дом? Или Тръмп и силите, които го подкрепят, ще успеят да изведат политиката на САЩ на равнището на истинските предизвикателства на нашето време? От отговора на тези въпроси сме заинтересовани всички.", "date": "2017.05.31", "title": " Тръмп по стъпките на Елцин?\t\t\t"}
{"url": "https://trud.bg/%d0%bc%d0%b2%d0%bd%d1%80-%d0%bd%d1%8f%d0%bc%d0%b0-%d0%bf%d0%be%d1%81%d1%82%d1%80%d0%b0%d0%b4%d0%b0%d0%bb%d0%b8-%d1%87%d0%bb%d0%b5%d0%bd%d0%be%d0%b2%d0%b5-%d0%bd%d0%b0-%d0%bf%d0%b5%d1%80%d1%81%d0%be/", "text": "Няма пострадали членове на персонала на посолството, съобщават от външното министерство във връзка с .Мощен взрив е избухнал в дипломатическия квартал на Кабул, Афганистан, в близост до българското посолство, днес около 8.30 ч местно време (7 ч българско).  В резултат на експлозията са нанесени материални щети на сградата на дипломатическото представителство и съседните сгради.Местните власти са отцепили района. Обстоятелствата за инцидента се изяслняват. Подозира се експлозия на кола-бомба, но няма данни нападението да е било насочено конкретно към българската мисия.", "date": "2017.05.31", "title": " МВнР: Няма пострадали членове на персонала на българското посолство след взрива в Кабул\t\t\t"}
{"url": "https://trud.bg/%d0%b2%d0%b0%d1%80%d0%b8%d0%b0%d0%bd%d1%82-2-%d0%b1%d0%b5-%d0%b8%d0%b7%d1%82%d0%b5%d0%b3%d0%bb%d0%b5%d0%bd-%d0%b7%d0%b0-%d0%bf%d0%be%d1%81%d0%bb%d0%b5%d0%b4%d0%bd%d0%b0%d1%82%d0%b0-%d0%bc%d0%b0%d1%82/", "text": "В Министерството на образованието и науката журналистката Галя Младенова от вестник „Аз Буки“ изтегли „Вариант II“ за държавния зрелостен изпит по желание за зрелостниците, които се явят на изпит по география и икономика, биология и здравно образование и история и цивилизация днес. Това съобщават от образователното министерство.Заявление за тези изпити са подали общо 154 зрелостници.Изпитът започва в 8.00 часа и продължава четири астрономически часа.Това е последният държавен зрелостен изпит от майската сесия на 2017 г.", "date": "2017.05.31", "title": " Вариант 2 бе изтеглен за последната матура по желание"}
{"url": "https://trud.bg/%d1%81-%d0%bf%d1%80%d0%b0%d0%b7%d0%bd%d0%b8%d0%ba%d0%b0-%d0%bc%d0%bb%d0%b5%d1%87%d0%bd%d0%b8-%d1%89%d1%83%d1%80%d0%be%d1%82%d0%b8%d0%b8-%d0%b4%d0%b5%d1%86%d0%b0%d1%82%d0%b0-%d0%b2/", "text": "С голям детски празник под надслов „Млечни щуротии с Лактима – Балкан” малчуганите във Велико Търново ще посрещнат Международния ден на детето 1 юни. Арена на забавата ще е съвременната детска площадка „Азбукари” в парк „Марно поле”, предоставяща разнообразни възможности за игра на най-малките жители на Старата столица. Празникът ще стартира в 10,00 ч.Организаторите от Община Велико Търново и компанията „Лактима” ЕАД са подготвили много изненади и игри за децата. Забавни състезания, музика, песни, танци и здравословни напитки за всички очакват малчуганите. За доброто настроение на всички празнуващи ще се грижи и аниматор.", "date": "2017.05.31", "title": " С празника „Млечни щуротии” децата във Велико Търново посрещат 1 юни"}
{"url": "https://trud.bg/%d1%82%d1%80%d0%b8-%d0%bf%d0%b0%d0%b2%d0%bb%d0%b8%d0%ba%d0%b5%d0%bd%d1%81%d0%ba%d0%b8-%d1%81%d0%b5%d0%bb%d0%b0-%d0%b8%d0%b7%d0%bb%d0%b8%d0%b7%d0%b0%d1%82-%d0%bd%d0%b0-%d0%bf%d1%80%d0%be%d1%82%d0%b5/", "text": "Три павликенски села излизат на протест заради лошото състояние на пътищата, предава 25-километрова отсечка в района се нуждае от спешен ремонт.Това е пътят, който свързва Свищов със Севлиево. Румънски фирми също го избират, за да прекосят тази част на страната.Според местните хора вечното оправдание е, че няма пари.", "date": "2017.05.31", "title": " Три павликенски села излизат на протест заради лошото състояние на пътищата"}
{"url": "https://trud.bg/%d0%b3%d0%b5%d1%80%d0%b1-%d0%b7%d0%b0-%d0%b4%d0%b0-%d0%b8%d0%bc%d0%b0-%d0%bc%d0%b8%d1%80-%d0%b1%d1%81%d0%bf-%d0%b2-%d1%81%d0%b8%d0%b1%d0%b8%d1%80/", "text": "Парламентарната група на ГЕРБ отговори с декларация, прочетена от Спас Гърневски, на декларацията на БСП от петък, в която Антон Кутев цитира извадки от книгата на депутата от ГЕРБ Антон Тодоров „Шайка – Бойко, Цецо, Росен и другите“.„По време на парламентарния контрол миналия петък, от трибуната на Народното събрание, народният представител Антон Кутев прочете безпрецедентна по своето безочие декларация от името на БСП“, напомниха от ГЕРБ и добавиха, че „безспорните й качества са кръвта и насилието“.„С поведението Ви от дните след изборите до днес, вашата партия може да спечели избори или само в Северна Корея или в Сибир. Не знам дали това ще е добре за народите в онези ширини, но поне в България най-после ще настане мир!“, завърши декларацията на ГЕРБ. Уважаеми г-н Председател, Уважаеми колеги,По време на парламентарния контрол миналия петък, от трибуната на Народното събрание, народният представител Антон Кутев прочете безпрецедентна по своето безочие Декларация от името на Българската социалистическа партия. От преливащият със злоба и откровен цинизъм текст на цяла България стана ясно, че нереформираната столетница още не се е отърсила от кошмара на изборната загуба. Още не е преглътнала поредната политическа плесница, с която избирателите отново я приземиха. Както до последната минута в изборите, така и още от първата след тях, червената парламентарна група продължава да сее напрежение, конфронтация и разделение в Обществото. Да, г-н Кутев, след 45 години комунистическа диктатура и 27 години лицемерен преход, българският народ и особено младите поколения са наясно че основните белези, основните характеристики, с които партията Ви се отличава през всичките години на своето съществуване са арогантността, наглостта, демагогията, двуличието, грабителството, а най – безспорните й качества са кръвта и насилието. Бих могъл да ви приведа безброй примери като факти и доказателства за твърдението ми. В декларацията си от петък се подразнихте от твърдението, че комунистическата партия е избивала невинни българи така, както са го правили и турците. Напълно съм съгласен с Вас. Българските комунисти избиха цвета, елита на нацията ни, така както наистина никой друг не може да го направи, така както могат да го направят само истинските комунисти – да убиват българи без съд и справедливи присъди. След окупацията през 1944г. комунистическата държава изгражда многократно повече концентрационни лагери за мъчения и убийства на достойни българи от самата нацистка Германия и нейния съюзник в началото на Втората световна война -болшевишкия Съветски съюз взети заедно… Уважаеми колеги от всички партии, призовавам Ви да спрем ровенето в незарасналите рани на историята. Сега са други времена и други хоризонтите. България е свободна, независима и демократична държава. Властта се получава не служебно според член първи от Конституцията, а след Вота на народа, регистриран с броя на бюлетините в урните. Крайно време е да осъзнаем, че политическите битки за идеи и философия на управлението би трябвало да приключат с обявяване на победителя в изборите. След структуриране на новия Парламент и формиране на новото правителство, на дневен ред трябва да излязат отговорното държавническо поведение в делата на българските политици. Страната ни е изправена пред сериозни изпитания, които биха били преодолени с обединените усилия и воля на цялата политическа система – от централната до местната власт. Тук въобще не става въпрос за широка коалиция или колаборации между идеологически несъвместими партии, макар че в най-развитите демокрации, особено пред национални изпитания го правят. Преди години един източно-европейски президент в подобна ситуация бе възкликнал: „Аз не мисля за следващите избори, а за съдбата на следващите поколения“. Днес тази страна е значително по-добре интегрирана в лоното на проспериращите европейски икономики от нашата. Г-жо Нинова, онези от партиите, които в изборната кампания заложиха на злост, реваншизъм и популизъм, съвсем закономерно загубиха. Загубиха, защото народът ни е достатъчно зрял, за да прецени кой е гарант за европейското бъдеще на България, кой е наясно с ежедневните проблеми на хората и кой предлага реални стъпки за тяхното решение. Между впрочем, всички партии назоваваха общоизвестните проблеми на страната и във вътрешен и във външен аспект, но доверието за трети път в последните осем години да води страната в дните на изпитания отново получи министър-председателя Бойко Борисов и водената от него политическа партия ГЕРБ. Знаете ли защо г-жо Нинова? Защото, освен безспорните си лидерски качества, в тези осем години той се утвърди и като истински държавник. Защото, докато яздехте черния жребец на мегдана и се вживявахте в ролята на Жана Д,арк с победно копие в ръка, докато плашехте народа ни че ще му бъдете следващият премиер, Бойко Борисов заяви: „Радвам се че най- после и социалистите разбраха, че България има наследени от доста десетилетия тежки проблеми, за които ние не носим никаква вина“. И наистина, проблемите на страната ни в икономиката, в социалната сфера, в демографията, здравеопазването, образованието, културата и останалите сектори на обществения живот са плод на десетилетия вървене в обратната на нормалното човешко развитие посока. В съвременния свят, когато желязната завеса бе свалена, това безспорно стана ясно за всички. Длъжен съм да ви припомня другарки и другари, че от окупацията на България през 1944 до днес – 2017 ни делят 73 години. В цели 63 от тях, с явни или коалиционни правителства е управлявала Вашата комунистическа партия с три поколения дейци: Първото – безродници и убийци, които със сопи и куршуми налагат дивашкия комунизъм – днес заклеймен и обявен за престъпен; Второто – синовете им, партийната номенклатура която разграби държавата, а след ноември – 1989 г. се превъплати в ролята на строител на съвременния капитализъм с отвратителния олигархичен вариант по руски образец; Третото поколение – достойните внучета, днес от лявата страна в парламентарната зала демагогски ни проповядат социална справедливост, морал и нравственост. Е, как няма да сме най-бедната и изостанала страна в Европейския съюз? Въпреки всичко Бойко Борисов заяви, че когато ГЕРБ спечели изборите, ще предложи на всички политици да решават заедно проблемите на България и то бързо, в името на конкретния човек, защото хората нямат никаква вина за да продължават тегобите им. Ето заради това спасително национално обединение около програма с приоритети за възраждане на Родината, той бе преизбран отново ! Българският Министър – Председател удържа на думата си и призова всички отговорни партии да загърбят партизанщината и да заработят най-накрая за народа си. Предложи високи постове на Опозицията. Предложи най-високият пост в Държавата – Председател на Народното събрание на лидера на БСП Корнелия Нинова. С този държавнически акт той не целеше да прелъсти левицата, а ние българите да демонстрираме ярко политическо единство и воля за продължаване на Европейския път на развитие на страната ни пред Европа и Светът. В навечерието на българското председателство на Европейския съюз това е особено важно . Целта бе в следващите години България да постигне значителен социално- икономически растеж и задълбочаваща се интеграция в структурите на европейското семейство. БСП обаче отхвърли протегнатата ръка. Явно родните комунисти продължават да възприемат България единствено като еднолична тяхна територия в едно с българския народ, която не желаят да поделят с никого, пък било то и за нейното добро. Е, г-н Кутев, не се наемам да коментирам заклинанията ви от миналата седмица, че няма да допуснете ГЕРБ да управлява цели 30 години. Сигурен съм обаче, че с поведението Ви от дните след изборите до днес, вашата партия може да спечели избори или само в Северна Корея или в Сибир. Не знам дали това ще е добре за народите в онези ширини, но поне в България най-после ще настане мир! Декларация от името на ПГ на „БСП за България“Уважаеми колеги от ГЕРБ,“Най-краткото определение на думата “шайка” е “група хора, обединени от престъпни цели”.“Според мен ГЕРБ са точно шайка – неподправена, с българо-руски традиции, лишена от усет за минимално самовъзпиране в злодействата си…”.“Какъв Премиер на демократична страна може да бъде човек, който е бил сред главатарите на групировките през 90-те години?”Уважаеми колеги от ГЕРБ,Надявам се разбирате, че тези думи не са мои. Те са написани през 2013 година от ваш колега, сега депутат от ГЕРБ, който миналата седмица ни заклейми, че сме били клали българите, както турчин не ги е клал. Човекът е написал и издал цяла книга, посветена на вас – управляващия в страната елит. Там между другото, сте наречени “Истински политически рецидивисти, никога не осъзнали вредите, които причиниха на нацията”. Особено е интересен цитатът, в който той ни казва, че днес можем да кажем, че най-големите провали на ГЕРБ и Борисов, в частност, се случиха точно тук, в избора на хората. Калинките наводниха всички нива на публичното управление, а случаи като- Бойко Борисов, Цветан Цветанов, Мирослав Найденов, Румяна Желева, Калина Илиева и още стотици- ще останат в аналите на българската политическа наука като сублимат на един от най-големите провали на българската нация . Защо, при това положение, човекът се е съгласил да бъде депутат от ГЕРБ, за мен остава неясно. Но важният въпрос е- защо вие се съгласихте да го сложите в листите си и да го направите депутат.В тази книга има и две страници, посветени на мен, в които съм цитиран доста точно. Това, в рамките на този труд, ме поставя редом с Барух Спиноза, Махатма Ганди и дори Бойко Борисов. Последният, между другото, е цитиран в доста по-негативна конотация от мен.Но аз ви обръщам внимание на този съмнителен, в интелектуално-естетическо отношение, опит за творчество, не защото ви предлагам да го прочетете, а защото искам да ви обърна внимание на компромисите, които сте склонни да направите в името на властта. За съжаление, историята на прехода е история на непростими компромиси, които обезсмислиха политическата класа в очите на гражданите и в които участваха всички, почти без изключение. Именно затова, днес никой вече няма право да упражнява власт заради самата власт.Всяка власт е форма на компромис. Главният въпрос на властта е до какво ниво на компромис си готов да стигнеш. Кое е твоето ниво на гнусливост, под което не си склонен да паднеш. Червената линия, която те отличава от политическия продажник и която показва, че властта не се упражнява на всяка цена, а само в полза на обществото.На какво ниво на компромис трябва да си, за да направиш 25-годишен човек зам. министър на външните работи. Румяна Желева не ни ли стига, за да разберем, че външната политика е сложно нещо? Особено сега.Що за цинизъм е необходим, за да направиш Валери Симеонов председател на Съвета за сътрудничество по етническите въпроси? Това е компромис, който дори не е гнусен. Правите компромис, който е опасен за държавата, в много сложна обстановка. Точно когато се нуждаем от умерена и рационална политика по отношение на Турция, с това назначение, вие стремглаво се отстранявате от всякаква етническа толерантност. Не знам за вас, господа от ГЕРБ, но ние не бихме подкрепили такъв комромис.За реализирането на изискванията на Конвенцията на ООН за хората с увреждания са необходими няколко милиарда лева, но в тригодишната бюджетна прогноза от 18 до 20-та година, публикувана само преди дни, няма предвидено дори минимално увеличение на средствата за тези хора. Какъв трябва да ти е прагът на гнусливост, за да не различиш, че държавната грижа за хората с увреждания е част от самоопределението ни като човеци!Дойдохте с обещания за 300 лева минимална пенсия, а компромисите ви докараха до увеличение с 20 лева! Но за сметка на това- токът, водата, газта и респективно- цените на всички стоки, ще се увеличат. Т.е. номинално пенсионерите ще получават по-малко, защото ще могат да си купят по-малко с пенсиите си. А това, при пенсия от 200 лева, си е геноцид.Обещавате стабилност, а задълженията на държавата за периода на последното ви управление нараснаха с повече от 10 млрд. лева. Сега, с новата бюджетна процедура, ще стане дума за още 6 млрд. Коя държава е стабилна, когато задълженията й нарастват? Дългът към международните финансови институции прави България зависима, а не стабилна! Както прави зависими и нашите деца, които или ще плащат дълговете на това управление, или ще изпълняват безропотно условията на МВФ. А тези условия обикновено са приватизация, замразяване на доходите и други “политики на стабилност”. Това вече не е коалиционен компромис, а цивилизационен избор. С него вие избирате несвободата, за сметка на комфорта във властта. А това, колеги от ГЕРБ, е под нашия праг на гнусливост и ние от БСП ще бъдем последователно против.Уважаеми колеги народни представители,България, както и светът, днес са изправени пред ключови проблеми. Бежанската вълна ни залива и става все по-ясно, че общо европейско решение на проблема не може да се очаква. Самата Европа е разкъсвана от старите си противоречия. Вече е очевидно, че неолибералният модел на развитие изчерпва своите възможности. Очевидно е, че за последните три десетилетия България проведе най-десния икономически преход, като остави около милион и половина наши сънародници под границата на бедността. От другата страна- стоят няколко стотин богати хора, за голяма част от които няма разумно обяснение на богатството им. Или ако има обяснение, то то граничи с Наказателния кодекс. За нас, в БСП, е очевидно, че това не може да продължи така. Ние разбираме нашите политически различия и не очакваме от вас да станете защитници на бедните и онеправданите. Но сме твърдо убедени, че с така наречените “коалиционни компромиси” няма да решите нито един от проблемите на страната и само ще задълбочите язвите на прехода. Милион и половина български граждани, живеещи около и под прага на бедността имат нужда от спешни решения. Такива, като при природно бедствие, защото те не знаят дали и как ще доживеят следващата бюджетна година. Компромисите, които правителството прави сега и ниският ви праг на гнусливост ще бъдат фатални за част от тези хора. Част от хората в тази държава, на които не помогнем сега, догодина ще бъдат само числа в тъжна статистика.През предишния мандат на парламента, партия ГЕРБ имаше цялата политическа власт в страната. Вие имахте парламентарно мнозинство, при това доста стабилно. Вие излъчихте правителство. Президентът на републиката, в миналия мандат, реално беше назначен от вас. Ваша е и огромната част от местната власт. Никога повече в България няма да има толкова много съсредоточена власт в едни ръце. И вие не успяхте да промените нищо! Нито един от ключовите проблеми на прехода не беше решен- нито бедността, нито престъпността, нито кризата в образованието, нито демографския срив, нито стагнираната икономика, нито обездвижващата цели региони безработица, нито бежанската криза, нито провалената отбранителна способност на армията, нито издънената здравна реформа, нито незапочналата съдебна реформа. Нищо!И всичко това се случи, защото колеги от ГЕРБ, бяхте затънали в непреодолими компромиси в управлението. Сякаш нищо не сте научили. Днес сме изправени пред същите компромиси! И за съжаление никой не очаква по-добър резултат. Бъдете по-гнусливи със собствените си компромиси и спазвайте стария принцип на Селинджър “По-горе билото, майстори!”", "date": "2017.05.31", "title": " ГЕРБ: За да има мир – БСП в Сибир"}
{"url": "https://trud.bg/49-%d0%b6%d0%b5%d1%80%d1%82%d0%b2%d0%b8-%d0%b8-%d0%bd%d0%b0%d0%b4-300-%d1%80%d0%b0%d0%bd%d0%b5%d0%bd%d0%b8-%d0%bf%d1%80%d0%b8-%d0%b0%d1%82%d0%b5%d0%bd%d1%82%d0%b0%d1%82%d0%b0-%d0%b2-%d0%ba%d0%b0%d0%b1/", "text": "Най-малко 49 души са загинали при мощната бомбена експлозия, която разтърси силно охранявания дипломатически квартал на афганистанската столица Кабул тази сутрин.От местното Министерство на здравеопазването съобщиха, че повече от 300 души са пострадали при инцидента. Властите призоваха гражданите да дарят кръв за пострадалите.Мощният взрив на кола-бомба е избухнал в близост до българското посолство около 8.30 ч местно време (7 ч българско). В резултат на експлозията са нанесени материални щети на сградата на дипломатическото представителство и съседните сгради, но няма пострадали от нашата мисия, .Посолствата на Германия и Франция също са получили щети в резултат на нападението.", "date": "2017.05.31", "title": " 49 жертви и над 300 ранени при атентата в Кабул (ВИДЕО)"}
{"url": "https://trud.bg/%d0%b1%d1%81%d0%bf-%d0%b2%d0%bd%d0%b5%d1%81%d0%b5-%d0%b8%d1%81%d0%ba%d0%b0%d0%bd%d0%b5-%d0%b7%d0%b0-%d0%be%d1%81%d0%b2%d0%be%d0%b1%d0%be%d0%b6%d0%b4%d0%b0%d0%b2%d0%b0%d0%bd%d0%b5-%d0%bd%d0%b0-%d0%bf/", "text": "Парламентарната група на БСП внесе в деловодството на парламента предложение за предсрочно освобождаване на председателя на Народното събрание Димитър Главчев от ГЕРБ. Това обяви лидерът на левицата Корнелия Нинова на брифинг в парламента. По-рано депутатите на социалистическата партия напуснаха пленарната зала, след като от ГЕРБ изчетоха остра декларация в отговор на петъчната позиция на левицата.Според правилника на НС отстраняването на председателя става по писмено предложение на 80 народни представители и се гласува с обикновено мнозинство (половината от присъстващите в залата депутати) в деня след постъпване на искането му.„Това отношение е, не само към БСП, а към 1 милион българи, които ние представляваме“, каза Нинова, обявявайки мотивите за поисканото отстраняване. Според нея, Главчев не изпълнява правилника на парламента и не санкционира народни представители, които използват обидни думи. „Г-н Главчев не взема отношение, когато депутати от неговата партия правят това от пленарната трибуна и не придвижва законопроекти на БСП“, добави лидерът на левицата.От БСП обвиниха Димитър Главчев в системно превишаване на правата и неизпълнение на задълженията му като председател Според Корнелия Нинова, председателят на парламента не реагира срещу езика на омразата.", "date": "2017.05.31", "title": " БСП внесе искане за освобождаване на председателя на НС Димитър Главчев"}
{"url": "https://trud.bg/%d0%b3%d0%bb%d0%b0%d0%b2%d1%87%d0%b5%d0%b2-%d0%b1%d1%81%d0%bf-%d1%89%d1%8f%d1%85%d0%b0-%d0%b4%d0%b0-%d1%81%d0%b8-%d1%81%d0%bf%d0%b5%d1%81%d1%82%d1%8f%d1%82-%d0%bd%d0%b5%d1%81%d0%b3%d0%be%d0%b4%d0%b8/", "text": "БСП щяха да си спестят всички тези несгоди, ако г-жа Нинова беше приела председателския пост в Народното събрание (който ГЕРБ й предложи при съставянето на настоящия парламент – бел.ред.). Това коментира председателят на НС Димитър Главчев малко след като с искане за освобождаването му по повод .По повод обвиненията от страна на левицата, че бави законопроектите им, Главчев увери, че всичките проекти на социалистите са разпределени в съответните комисии, в момента на постъпването им.На обвинението, че допуска обиди и език на омразата в пленарна зала той посочи, че не е правилно да се прекъсва депутат, който чете декларация от името на група. „Няма как да отнемам думата, когато говори една цяла парламентарна група“, каза Главчев. Според него, като цяло тонът в пленарната зала е коректен.", "date": "2017.05.31", "title": " Главчев: В БСП щяха да си спестят несгодите, ако Нинова беше приела председателството на НС"}
{"url": "https://trud.bg/%d1%8e%d0%bb%d0%b5%d0%bd-%d0%bd%d0%be%d0%b2%d0%b8%d1%8f%d1%82-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bd%d0%b0-%d0%be%d0%ba%d0%be%d0%bb%d0%bd%d0%b0%d1%82%d0%b0-%d1%81%d1%80%d0%b5/", "text": "„Министърът на околната среда и водите Нено Димов бързо се поддаде на натиска на зелените организации. По този начин те заедно се опитват да влияят на Върховния административен съд. Становището на Министерството на околната среда и водите, предоставено на съда, е в подкрепа за екологична оценка на проекта за актуализация на плана за управление на Национален парк „Пирин“. Това е мнението на зелените организации, които чрез протести, се опитваха да манипулират институциите и управляващите“, гласи становище на „Юлен“ АД по казуса“:„Абсурдно е да се прави дълбока екологична оценка на целия план без да има конкретни инвестиционни намерения, в което са категорични всички професионалисти в бранша. Досега на нито един план на който и да е парк в страната не е правена екологична оценка. Целта на зелените организации е чрез обжалвания и дела да бавят приемането на плана за Национален парк „Пирин“, което е вече напълно прозрачно. Не става дума за екологични проблеми в плана за управление или за неговото качество, а за целенасочен дългосрочен еко рекет от едни и същи хора над цялата държава и за жалост поредно правителство се поддава на него.Европейската комисия в свой доклад също обяви, че България досега не е управлявала адекватно тези територии и критикува липсата на нови планове. За жалост пореден министър се хвана на лъжите на зелените организации или от страх или те са добри лъжци!“", "date": "2017.05.31", "title": " „Юлен“: Новият министър на околната среда и водите се поддаде на натиска на зелените"}
{"url": "https://trud.bg/%d1%86%d0%b0%d1%87%d0%b5%d0%b2%d0%b0-%d0%be%d1%81%d0%b2%d0%be%d0%b1%d0%be%d0%b4%d0%b8-%d0%be%d0%b1%d0%b2%d0%b8%d0%bd%d0%b5%d0%bd%d0%b8%d1%8f-%d1%81%d1%8a%d0%b4%d0%b8%d1%8f-%d0%bf%d0%be-%d0%b2%d0%bf/", "text": "Във връзка с образуване на наказателно производство за тежки умишлени престъпления и повдигнато обвинение от Специализираната прокуратура срещу Йордан Стефанов Раденков, съдия по вписванията при Служба по вписванията – гр. София, министърът на правосъдието Цецка Цачева издаде заповед, с която го отстрани от длъжност. Това съобщават от пресцентъра на Министерство на правосъдието.Раденков беше арестуван при акция на ГДБОП в агенцията в понеделник. Вчера прокуратурата му повдигна обвинение за подкуп и пране на пари. Малко преди задържането му, при претърсаване в дома му, са открити 35 хил лв. в идентични пликове.", "date": "2017.05.31", "title": " Цачева освободи обвинения съдия по вписванията"}
{"url": "https://trud.bg/%d0%b4%d0%b2%d0%b5-%d1%81%d1%8a%d1%80%d1%86%d0%b0-%d0%b2-%d0%b5%d0%b4%d0%bd%d0%b0-%d0%ba%d0%be%d0%bb%d0%b0/", "text": "Първият в света автомобил с три варианта на електрифицирана моторизация е Hyundai Ioniq, който бе избран за екологична кола на 2017 г. в България. Най-напред на пазара се появи хибридният модел със задвижващ пакет от електрически и бензинов двигател с обща мощност 141 конски сили и въртящ момент 265 Nm. Скоро след това излезе изцяло електрическият вариант с ресурс от 120 конски сили и над 280 км пробег с едно зареждане на литиево-йонната полимерна батерия с капацитет 28 киловатчаса. А това лято в Европа започват продажбите и на Plug-In хибрида със зареждане от контакта.Ioniq Plug-In хибрид разполага със системна мощност от 141 конски сили, ускорява от 0 до 100 км/ч за 10,6 секунди и постига максимална скорост 178 км/ч. Електрическият мотор и 4-цилиндровият бензинов агрегат GDI съчетават най-доброто от два различни свята. Литиево-йонната полимерна батерия с ресурс 8,9 киловатчаса осигурява пробег от 63 км изцяло на ток. Когато батерията е заредена и се използва оптимално, в първите 100 км разходът на гориво възлиза само на 1,1 л.В зависимост от избрания от водача режим на движение колата променя поведението си, като използва приоритетно единия от двата или двата мотора едновременно. В спортен режим бъдещите собственици могат да използват оптимално неповторимата динамика при старт и ускорение, която се осигурява от електрическата енергия. В екологичен режим функционира електронна система за движение по инерция. На база данните от навигацията водачът получава сигнал кога да освободи предварително педала на газта, за да се използва оптимално електрическия мотор при движение по инерция. Друг асистент управлява натоварването на бензиновия и електрическия двигател според релефа на маршрута и необходимостта от използване или зареждане на батерията.", "date": "2017.05.31", "title": " Две сърца в една кола"}
{"url": "https://trud.bg/%d0%b0%d0%bd%d1%82%d0%be%d0%bd-%d0%ba%d1%83%d1%82%d0%b5%d0%b2-%d0%b4%d1%8a%d1%80%d0%b6%d0%b0%d0%b2%d0%b0%d1%82%d0%b0-%d0%b8%d0%bc%d0%b0-%d0%bd%d1%83%d0%b6%d0%b4%d0%b0-%d0%be%d1%82-%d1%81%d0%bc%d0%b8/", "text": "„Миналата седмица не ставаше дума за противопоставяне между едните и другите, а за това, че държавата има нужда от смислена идеология“. Това заяви зам.-председателят на ПГ на „БСП за България“ Антон Кутев от парламентарната трибуна. Според него лявото и дясното се разделят по пътя на човешките съдби, а те минават през милиони граждани, които живеят под линията на бедността.„Говорихме за това, че вчера на КСНС трябваше да става дума за заплатите на военните, а не за военната техника и самолетите. Говорихме за това, че всяко едно решение в България има лява и дясна част. И че след 25 години преход, ние трябва да търсим левите решения, защото това е нещото, от което има нужда обществото“, допълни той. Кутев подчерта, че не е говорил за лагерите, както и за безочието на хората, които сменят по пет политически сили. „И не искам да вкарваме парламента в разговора за онова минало, не защото то не е важно. Когато нямаш минало, нямаш бъдеще. Когато не помниш какво се е случило, няма да знаеш какво ще се случи напред“, каза още той.„Моят баща беше заклет комунист и беше почтен човек. Аз се гордея с това. Той имаше много възможности и никога не се е възползвал от тях. Няма да приема някой сега да ми казва, че цялото ни поколение било крадци, убийци и “, коментира зам.-председателят на парламентарната група.„Опитах се да бъда доста толерантен миналата седмица, защото единственото, което правих, е да цитирам колега от ГЕРБ. При това, нито веднъж не си позволих да спомена името му“, посочи Кутев. По неговите думи всички са се разпознали в неговата декларация и са разбрали за кой точно става въпрос.„Това не е мой проблем. Между другото, в тази книга се говори много подробно за връзките на Бойко Борисов и Цветелина Бориславова с Пашата, но тези неща не ги споменах. Нали разбирате, че при това положение, се опитах да бъда умерен и да изведа принципни политики“, каза още Кутев.„Г-н Гърневски ни обвинява, че сме зли комунисти и сме правили ужасни неща – та ни прати чак в Сибир. Истината е, че аз и Корнелия Нинова никога в живота си не сме били членове на БКП. Обаче Бойко Борисов, Цецка Цачева и още 18 души от групата на ГЕРБ, са били“, заяви народният представител и попита: „Защо се криете, вдигнете ръце, списък ли ще вадим?“.", "date": "2017.05.31", "title": " Антон Кутев: Държавата има нужда от смислена идеология, а не от противопоставяне"}
{"url": "https://trud.bg/%d0%ba%d0%b0%d0%b1%d0%b8%d0%bd%d0%b5%d1%82%d1%8a%d1%82-%d0%b4%d0%b0%d0%b2%d0%b0-%d0%be%d1%89%d0%b5-800-%d1%85%d0%b8%d0%bb-%d0%bb%d0%b2-%d0%b7%d0%b0-%d1%80%d0%b5%d1%81%d1%82%d0%b0%d0%b2%d1%80%d0%b0/", "text": "Правителството ще отпусне нови 800 хил. лв за реставрацията на Голямата базилика в Плиска. Това обяви премиерът Бойко Борисов в началото на днешното заседание на министерски съвет, на което присъства и ловчанският митрополит Гавриил.Духовникът заяви, че е важно реставрацията да продължи, тъй като базиликата е елемент, който доказва историята ни. „Това е веществено доказателство, което никой не би могъл да отрече. Това е историята на България“, каза той.Митрополитът благодари на премира за отпуснатите средства за строеж да катедрален храм в Ловеч. Той припомни, че от ГЕРБ вече са дали 600 хил. лв. от партийната си каса за изграждането на храма. „Имам голямата чест да благодаря на г-н Бойко Борисов и на правителството за голямата помощ в Ловеч за построяването на новия катедрален храм, който по разгъната площ е на 2-ро място след храмът „Александър Невски“, мисля че е и една от най-красивите църкви в България“, обясни митрополит Гавриил.", "date": "2017.05.31", "title": " Кабинетът дава още 800 хил. лв за реставрацията на Голямата базилика в Плиска"}
{"url": "https://trud.bg/%d0%b1%d1%8a%d0%b4%d0%b5%d1%89%d0%b5%d1%82%d0%be-%d0%bd%d0%b0-%d1%82%d0%b5%d0%bb%d0%b5%d0%ba%d0%be%d0%bc%d0%b8%d1%82%d0%b5-%d0%b5-%d0%b2-%d0%ba%d0%b0%d1%87%d0%b5%d1%81%d1%82%d0%b2%d0%b5%d0%bd%d0%be/", "text": "– Все повече телекоми по света инвестират в съдържание, за да увеличат приходите си. Каква е стратегията за развитие на Мтел? – Нашата стратегия е непрекъснато да пробваме нови неща. В нашия бизнес, ако не си динамичен и не поемаш рискове, няма начин да оцелееш дълго време. Затова и непрекъснато се стремим да изкарваме иновативни продукти като часовникa за деца MyKi, услугата за неограничен домашен интернет през 4G мрежата ни Net Box и много други. Освен това и ние виждаме ниша за развитие в създаването и разпространението на съдържание. Телекомите притежават цялата инфраструктура за пренос на данни и е логично да започнат да произвеждат и съдържанието, което минава през нея. Бъдещето на телекомите е в качественото съдържание. Затова и стартирахме собствените си спортни канали Mtel Sport 1 и 2. Вярваме, че те предлагат турнири и състезания, които се отличават от тези на конкурентите ни в България и за наша радост засега се приемат доста добре от клиентите ни. – Смятате ли да придобивате ново съдържание в близко бъдеще? Ако да, пак ли ще се насочите към спорта или друг вид? – Ние непрекъснато се оглеждаме за добри възможности. Засега нямаме конкретни планове, но всичко може да се промени изключително бързо. Фокусирахме се върху спорта, тъй като в България той е цар. Всички важни спортни събития се радват на високи рейтинги. Това обаче не означава, че ще вървим само в тази посока. Ако се появят добри възможности, защо да не инвестираме и в съдържание от друг тип? Ето например телеком групата America Movil, от която Мтел е част, има собствени канали в Мексико, Колумбия, Перу, а също така и продуцира редица успешни сериали в Южна Америка като нашумелия там La Hermandad („Братството“). – Вие вече инвестирахте в собствени ТВ канали. Смятате ли да предложите и дигитални платформи за съдържание в бъдеще? – Вече предлагаме подобна платформа – мобилната интерактивната телевизия Mtel NOW, чрез която всеки може да гледа над 45 от най-популярните ТВ каналa навсякъде както на своя телефон или таблет, така и на мобилния си компютър. Като част от America Movil, 4-тата най-голяма телеком група в света имаме достъп до много добри световни практики и платформи. Вече подготвяме някои от тях за нашия пазар и скоро ще изненадаме приятно българския потребител.– Какви други възможности за растеж виждате за телеком индустрията освен придобиването на съдържание? – Телеком индустрията има много възможности за ръст – например Internet of Things навлиза все повече и в България. Свързаните умни устройства скоро ще станат милиони и преносът на данни между тях, и синхронизацията им, са огромно поле за ръст, за което телекомите са най-добре позиционирани. Има и голям потенциал при обработката на т.нар. Big Data – управлението на големи масиви от данни. Телекомите разполагат с много информация за клиентите си като потребителски навици, какви неща искат да купят и т.н. Тази информация може да бъде използвана, за да се предоставя на клиента по-добра услуга или да му се предложи именно продукта, от който той има нужда. Доброто боравене с Big Data ще доведе до много по-добро клиентско изживяване и ще спре сегашното засипване на клиентите с реклами, които те не искат да виждат, за продукти, от които нямат нужда. Друга възможност за развитие е нещо, което вече предлагаме на пазара – пакетните предложения, включващи различни видове услуги като мобилен абонаментен план, домашен интернет, телевизия и т.н. Те се приемат изключително добре от клиентите ни, защото им пестят време и пари. Има много голям потенциал и в B2B сегмента – неща като софтуер като услуга (SaaS). Ние вече предлагаме подобни решения за нашите бизнес клиенти като Мтел офис централа – услуга, която дава всичко необходимо на клиента, за да може той да използва телефония за фирмата си, без да се налага да закупува скъпа комуникационна техника или да осигурява нейната поддържка. Скоро ще започнем да предлагаме и услугата Mtel Smartsite, която ще позволява на всеки бизнес сам да създаде свой собствен сайт лесно и удобно, спестявайки време и разходи, като поддръжката ще е изцяло наша грижа. Въобще има много възможности за растеж, стига да си достатъчно гъвкав и находчив, за да се възползваш от тях. – Имате ли планове да навлезете в бизнеса с онлайн разплащанията по подобие на други телекоми на Запад? – Да, смятаме, че това е добра ниша за развитие на бизнеса ни. За съжаление тук обаче не мисля, че телекомите имат голямо предимство като в по-горните примери, просто защото не притежаваме финансовото ноу-хау, което имат банките например. Затова ние правим малки стъпки в тази насока, като се опитваме да си партнираме с компании, които вече имат опит в тази сфера. Ето сега например пуснахме възможност за плащане в Google Play Store през сметката си в Мтел. Скоро ще го направим и за App Store на Apple. – Предвиждате ли бъдещи придобивания по примера на blizoo с цел повишаване на потенциала за ръст на бизнеса ви? – Винаги сме отворени за сделки, които биха подобрили позицията ни на пазара и биха ни направили по-конкурентни. Засега няма нищо коректно, но ние постоянно се оглеждаме, защото знаем, че това е един от най-бързите начини за навлизане на нови пазари и придобиване на ново ноу-хау, както беше случаят и с blizoo.– В модерния свързан свят телекомите все повече се превръщат в защитници на мрежата и клиентите очакват от тях да спират хакерските атаки, на които сме свидетели все по-често. Как е подготвен Мтел за това предизвикателство? – Да, правим всичко възможно да защитим нашите мрежи и тези на нашите клиенти. Използваме най-модерните системи за сървърна защита и постоянно наблюдаваме мрежите ни за евентуални атаки. Предлагаме и продукти за защита от вируси и злонамерен софтуер като Kaspersky Internet Security. Наистина в последно време зачестяват опитите за хакване, но досега успяваме да се справим с всичко, което ни атакува. В днешно време никой не може да е сигурен, че е 100% защитен, но мога да кажа, че технологиите и процесите, които ползваме са на световно ниво. – Въобще накъде мислите, че ще се развива телеком пазара в България през следващите 5 години?– Оптимист съм за следващите 5 години. Въпреки пренаситения сектор на мобилни услуги в България, мисля, че телекомите имат много опции за развитие и само от нас зависи да ги използваме. Ако не друго, то поне със сигурност ще живеем в интересни времена. ", "date": "2017.05.31", "title": " Симеон Донев, Старши директор „Маркетинг“ и член на УС в Мтел пред „Труд“: Бъдещето на телекомите е в качественото съдържание"}
{"url": "https://trud.bg/%d0%bd%d0%b8%d0%bd%d0%be%d0%b2%d0%b0-%d0%be%d1%82%d0%b3%d0%be%d0%b2%d0%be%d1%80%d0%b8-%d0%bd%d0%b0-%d0%b3%d0%bb%d0%b0%d0%b2%d1%87%d0%b5%d0%b2-%d0%b3%d0%b5%d1%80%d0%b1-%d0%b4%d0%b0-%d0%b4%d0%b0%d0%b4/", "text": "ГЕРБ могат да дадат председателството на Народното събрание на патриотите, достатъчно са им „клекнали“ за всички други министерства и постове. Това заяви лидерът на БСП Корнелия Нинова след като председателят на НС Димитър Главчев каза, че тя е трябвало да приеме предложения й от ГЕРБ пост на председател на парламента. По този начин Главчев отговори на БСП, които поискаха отстраняването му.Попитана дали няма да разреши несправедливостта, ако поеме поста, Нинова отговори: „Не, няма. Знаете какво представлява председателският пост. Председател, който няма мнозинство в залата не може да проведе нито една политика на партията, която представлява. Аз ще бъде принудена да подписвам законопроектите на ГЕРБ и на влизане, и на излизане от залата. С моя подпис трябва да се приемат решения, срещу които ние сме категорично против“, подчерта лидерът на БСП.Според нея с това си предложение от ГЕРБ са целяли да се обезличи опозицията. „Няма – този въпрос приключи. Този спор го водихме един месец. Първо беше за министерски кресла, после за председателско място. Не, г-н Борисов, ние сме ви алтернатива, не сме част от статуквото и от това мнозинство“, заяви лидерът на БСП.Депутатите на БСП ще присъстват в зала утре за разглеждането на доклада на КЕВР. „Искаме да проведем дебат, защо увеличиха цените малко след изборите, ще увеличат ли от 1 юли цените?“, обясни Нинова.", "date": "2017.05.31", "title": " Нинова отговори на Главчев: ГЕРБ да дадат председателството на патриотите, клекнаха им за другите постове"}
{"url": "https://trud.bg/%d1%80%d1%83%d1%81%d0%b8%d1%8f-%d0%b8%d0%b7%d1%81%d1%82%d1%80%d0%b5%d0%bb%d1%8f-%d1%80%d0%b0%d0%ba%d0%b5%d1%82%d0%b8-%d0%bf%d0%be-%d0%b8%d0%b4%d0%b8%d0%bb-%d0%b2-%d0%bf%d0%b0%d0%bb%d0%bc%d0%b8%d1%80/", "text": "Руският военноморски флот изстреля ракети по ИДИЛ в сирийския град Палмира, предава Си Ен Ен.Атаката е била насочена към източната част на града, район с концентрация на екстремисти и тежко оборудване.“Фригатата “Адмирал Есен“ и подводницата “Краснодар“ изстреляха четири ракети клас „Калибър“ от Средиземно море срещу ИДИЛ. Всички цели бяха поразени,“ коментира Министерството на отбраната на Русия.САЩ, Турция и Израел са били предупредени за действията на Русия “своевременно“, допълва Си Ен Ен.Контролът над Палмира е ключов за гражданската война в Сирия. От 2015 г. насам градът, намиращ се на 225 километра от главните сили на ИДИЛ в Ракка, често е сменял управлението си, като е бил контролиран както от режима, така и от ИДИЛ.", "date": "2017.05.31", "title": " Русия изстреля ракети по ИДИЛ в Палмира"}
{"url": "https://trud.bg/%d0%b4%d0%b0%d0%bd%d1%81-%d0%bf%d0%be%d0%bb%d1%83%d1%87%d0%b0%d0%b2%d0%b0-%d0%b4%d0%b0%d0%bd%d0%bd%d0%b8%d1%82%d0%b5-%d0%be%d1%82-%d1%80%d0%b5%d0%b7%d0%b5%d1%80%d0%b2%d0%b0%d1%86%d0%b8%d0%b8%d1%82/", "text": "Правителството одобри проект на споразумение между Международното дружество за въздухоплавателни телекомуникации и Държавната агенция „Национална сигурност”.Споразумението предвижда предоставянето на услуги за предаване на резервационни данни (PNR данни) в електронен вид към базата данни на Националното звено за получаване и обработване на резервационни данни на пътниците, превозвани по въздух, съобщиха от пресслужбата на Министерски съвет.Със законови промени от 2016 г. Националното звено беше ситуирано в ДАНС. Анализът на PNR данните подпомага идентификацията на високорискови пътници с цел борбата с тежките престъпления и особено – с тероризма.", "date": "2017.05.31", "title": " ДАНС получава данните от резервациите на самолетни билети"}
{"url": "https://trud.bg/70-%d1%89%d0%b0%d1%82%d0%bd%d0%b8-%d1%87%d0%b8%d0%bd%d0%be%d0%b2%d0%bd%d0%b8%d1%86%d0%b8-%d0%b2-%d0%bd%d0%be%d0%b2%d0%be%d1%82%d0%be-%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d1%82%d0%b2/", "text": "Правителството прие Устройствен правилник на Министерството за Българското председателство на Съвета на Европейския съюз 2018. Със създаването на новото ведомство се утвърждава силна координационна структура, която да изпълнява единствено и само функции по подготовката и провеждането на председателството. Това съобщиха от пресслужбата на Министерски съвет.Устройственият правилник урежда организацията, реда на дейност, функциите и числеността на персонала на министерството, правомощията на министъра като национален координатор за подготовката и провеждането на Председателството. Регламентират се бюджетни и финансовите въпроси, свързани със създаването на министерството и вливането на Националния център по подготовката и провеждането на Българското председателство на Съвета на ЕС в структурата на новото ведомство. Предвидени са и съответни промени в нормативните актове, регулиращи въпроси, свързани с подготовката председателството.Администрацията на министерството е структурирана в четири дирекции – две в общата и две в специализираната администрация. Общата численост на персонала е 70 щатни бройки. Основната дейност по подготовката и провеждането на българското председателство се осъществява от двете специализирани дирекции – „Подготовка и провеждане на Председателството“ и „Комуникация и пресцентър“.Функциите на дирекция „Подготовка и провеждане на Председателството“ са основно свързани с изготвянето на обобщен календар на събитията, които ще се проведат по време на Председателство. Дирекцията ще изготвя разпределението на събитията от календара на Председателството по сгради, ще отговаря в координация с дирекция „Държавен протокол“ на МВнР за логистичната подготовка и протоколното обслужване на неформалните заседания на Европейския съвет и различните формати на Съвета на ЕС, събитията от парламентарното измерение на Председателството и официалните церемонии по откриването и закриването на Председателството, за ангажирането на доброволци за осъществяване на дейности по Председателството, в т. ч. изпълняващи ролята на лица за свръзка с делегациите.Дирекция „Комуникация и пресцентър“ в координация с МВнР ще изпълнява Комуникационна стратегия на българското председателство в национален план, ще организира пресцентъра на българското председателството в София. Предвижда се и длъжността говорител на Председателството.С друго решение правителството възложи на министър Лиляна Павлова да сключи с „Национален дворец на културата – Конгресен център София“ ЕАД договор за учредяване на безвъзмездно право на ползване върху части от сградата на НДК за срок до 31 декември 2018 г. за нуждите на Министерството за Българското председателство на Съвета на ЕС. Това са четири кабинета на първия етаж в главната сграда на НДК и зала 3/3.", "date": "2017.05.31", "title": " 70 щатни чиновници в новото министерство за подготовка на председателството на ЕС"}
{"url": "https://trud.bg/%d0%ba%d0%b0%d0%ba%d0%b2%d0%b0-%d0%b5-%d0%bf%d1%80%d0%b8%d0%bb%d0%b8%d0%ba%d0%b0%d1%82%d0%b0-%d0%bc%d0%b5%d0%b6%d0%b4%d1%83-%d1%84%d0%be%d1%80%d0%bc%d1%83%d0%bb%d0%b0%d1%82%d0%b0-%d0%bd%d0%b0-%d0%bb/", "text": "– Детенце, ти слушаш ли мама? – Слушам я. – А тате? – И той я слуша.***– Иванчо, дай пример за крайна и безкрайна величина! – Крайна величина са тротоарите, а безкрайна са автомобилите за паркиране!***Стар, опитен рибар знаел едно място на реката, където се хваща най-много риба – тайно, прикътано, почти никой не ходел там, толкова тайно било. Един ден отива на риболов и заварва един младеж – метне и хване, метне и хване, а дядото стои с часове и нищо. Най-накрая попитал: – Абе, младеж, ти на каква стръв си, че колкото пъти хвърлиш въдицата, все ти се лови? – Ами на хапчета против сифилис. Хукнал дядото към най-близката аптека и казва на аптекарката: – Една опаковка хапчета против сифилис, моля. – Абе, дядо, за какво са ти тези хапчета… – казала аптекарката, къде пък ще хванеш ти… – Аааа, знам аз едно място, дето няма начин да не хвана…***Млада дама нервничи преди полет със самолет.– Надявам се, че ще ни свалите на земята благополучно? – тихо пита тя пилота. – Естествено, досега не е имало случай да оставя някой във въздуха!***Урок по география: – И така, ученици… кой ще каже къде се намира Жълто море? – До бреговете на Китай, госпожо! – И защо според вас е кръстено така? Иванчо: – Ами, когато наблизо живеят милиард и половина пикливи китайци, как да го кръстят, госпожо?***Майка пита дъщеря си: – Защо плачеш? Да не би Пешо да ти изневерява? – Да беше само Пешо!***– Ние с жена ми имаме уговорка – единия ден ходя до магазина аз, на другия пазарува тя. – И какво, доволен ли си? – Ами да – единия ден пием, на другия замезваме.***В училище учителката задава въпрос: – Деца, какво ще се случи, ако едно всеразрушаващо гюле се удари в една неразрушима стена? Иванчо отговаря: – Ще поскъпне ракията. Учителката: – Е как така? Къде е логиката? – Не знам къде е логиката, но татко казва, че в тази държава каквато и простотия да се случи, единственият резултат е, че поскъпва ракията.***Мутра и елегантен господин седят в ресторанта на една маса. Мутрата си поръчва пържола, а господинът пъстърва. Келнерът донася поръчката и елегантният господин казва на келнера: – Келнер, рибата иска да плува. След малко келнерът носи чаша бяло вино. – Елегантна работа, мисли си мутрата. – Хей, келнер, свинята иска да пие!***– Кажете ми, курсант Холер, какво разбирате под еднопосочна улица? – пита инструкторът. – Разбирам това, че по нея човек може да бъде блъснат само отзад.***Един младеж кара кола. С едната си ръка е прегърнал млада дама, а с другата държи волана. Спира ги полицай и казва на момчето: – С двете ръце, с двете! А то отговаря: – Съжалявам, господин полицай, но не мога да пусна волана.***– Знаеш ли каква е приликата между формулата на любовта и Формула 1? – Не! Каква е? – В междинните спирания… за смяна на гумите…***Индианец е на очен лекар. Там на таблото за проверяване на зрението му показват един ред от букви БКРДЖЧТПХ и го питат: – Виждате ли какво пише тук? – Естествено – казва индиецът. – Само не знам откъде знаете моминското име на жена ми!***– Мамо, кога ще се върнеш от работа? Скучно ми е сама. – Няма да успеете, връщам се след 5 минути. Предай поздрави на гаджето.***Диалог между кандидатка за еврокомисар и евродепутати: – Знаете ли? – Знам. – Какво знаете? – По ресора. – По кой ресор? – По който се явявам. – По кой се явявате? – Е, вие вече се заяждате. . . .***– Защо не тръгна автобусът? Закъснява доста… – Защото шофьорът отстъпи мястото си на майка с малко дете.***Гошко пита баща си: – Татко, кажи ми как съм се родил? – Донесе те един щъркел. – Ама че безобразие! Мама е толкова хубава, а вместо теб при нея е легнал някакъв си щъркел!***Каубой вика на друг: – Хей, аз съм най-бързата ръка на Дивия запад! А онзи му отвърнал спокойно: – А аз предпочитам жени!***Преподавател към студент: – Джон, вчера ви забелязах на територията на женското общежитие към 23 ч. Този път ще ви се размине с 10 долара, но ако пак ви видя, ще се разделите с 25… – Сър, ние с вас сме делови хора! Колко е абонаментът за целия семестър?", "date": "2017.05.31", "title": " Каква е приликата между формулата на любовта и Формула 1?"}
{"url": "https://trud.bg/%d0%bf%d1%80%d0%b0%d0%b2%d0%b8%d1%82%d0%b5%d0%bb%d1%81%d1%82%d0%b2%d0%be%d1%82%d0%be-%d0%b8%d0%b7%d1%82%d0%b5%d0%b3%d0%bb%d1%8f-%d0%be%d1%82-%d0%bd%d1%81-%d0%b4%d0%be%d0%ba%d0%bb%d0%b0%d0%b4%d0%b0/", "text": "Правителството реши да оттегли внесения за разглеждане в Народното събрание Доклад за състоянието на отбраната и въоръжените сили на Република България през 2016 г. Това съобщиха от пресслужбата на Министерски съветДокладът беше одобрен от служебното правителство. Освен информационен документ, той представлява и ангажимент на редовно избран парламент и изпълнителна власт за бъдещото осъществяване на политиките в областта на отбраната на страната. След проведените предсрочни парламентарни избори се налага извършването на нов, задълбочен преглед на документа и неговото повторно внасяне в актуализиран вид за разглеждане от страна на правителството и Народното събрание.Припомняме, че преди две седмици , че ще изтегли доклада на предшественика си в служебния кабинет Янев, с мотива, че крайните оценки в документа са грешка. Според доклада, състоянието на армията е такова, че тя може само частично да изпълнява конституционното си задължение по опазването на суверенитета.", "date": "2017.05.31", "title": " Правителството изтегля от НС доклада на служебния кабинет за състоянието на отбраната "}
{"url": "https://trud.bg/%d0%b1%d0%be%d1%80%d0%b8%d0%bc%d0%b8%d1%80%d0%be%d0%b2-%d1%81-%d0%bf%d0%be%d0%bb%d0%be%d0%b2%d0%b8%d0%bd-%d1%83%d1%81%d1%82%d0%b0-%d0%bc%d0%b8%d1%82%d0%be%d0%b2-%d0%be%d1%81%d1%82%d0%b0%d0%b2%d0%b0/", "text": "Спортният директор на „Левски“ Даниел Боримиров призна с половин уста, че Николай Митов остава треньор на тима. На въпрос на репортер на „Труд“ дали наставникът ще запази поста си след появилите се спекулации, героят от САЩ 94 обяви: „Когато има нещо официално, то излиза от клуба – обясни многозначително Боримиров. – В случая няма нищо.“При повторно задавана не въпроса, спортният директор все пак обяви: „Да, Митов остава треньор“.", "date": "2017.05.31", "title": " Боримиров с половин уста: Митов остава"}
{"url": "https://trud.bg/%d0%b0%d0%b3%d0%b5%d0%bd%d1%86%d0%b8%d1%8f%d1%82%d0%b0-%d0%b7%d0%b0-%d0%b1%d1%8a%d0%bb%d0%b3%d0%b0%d1%80%d0%b8%d1%82%d0%b5-%d0%b2-%d1%87%d1%83%d0%b6%d0%b1%d0%b8%d0%bd%d0%b0-%d0%be%d1%81%d1%82%d0%b0/", "text": "Правителството определи Петър Харалампиев за председател на Държавната агенция за българите в чужбина.„От декември 2014 г. до м. май т. г. Петър Харалампиев е заместник областен управител на област София. Бил е изпълнителен директор и член на Управителния съвет на фондация „Българе“. Магистър е по право от СУ „Свети Климент Охридски““, гласи представената от МС негова биография.Харалампиев е председател на сдружението „БГ Патриот“, което е част от коалицията „Обединени патриоти“.Предишният председател на агенцията Борис Вангелов стана депутат от „Обединени патриоти“.Правителството назначи Галин Григоров за областен управител на Русе и Красимир Кирилов – на Добрич. От заеманите до момента длъжности са освободени Стефко Бурджиев и Детелина Николова.„Галин Григоров е магистър по мениджмънт на търговската дейност от СА „Д. Ценов” – Свищов. В момента е експерт „Финансови и стопански операции“ в частна фирма“, гласи съобщението на МС. Григоров е неуспял кандидат за депутат на Патриотите, регионален лидер на ВМРО, досега беше общински съветник.„През последните години Красимир Кирилов е заместник главен счетоводител във „ВиК Добрич“ АД. Той е магистър по икономика от СА „Д. Ценов” – Свищов“, съобщават от МС. Кирилов е общински председател на ВМРО в Горна Оряховица и общински съветник.", "date": "2017.05.31", "title": " Агенцията за българите в чужбина остава под управление на Патриотите\t\t\t"}
{"url": "https://trud.bg/%d1%82%d0%be%d0%b2%d0%b0-%d1%81%d0%b0-%d0%bd%d0%be%d0%b2%d0%b8%d1%82%d0%b5-%d0%b5%d0%ba%d0%b8%d0%bf%d0%b8-%d0%bd%d0%b0-%d0%bb%d0%b5%d0%b2%d1%81%d0%ba%d0%b8-%d1%81%d0%bd%d0%b8%d0%bc%d0%ba%d0%b8/", "text": "Ръководството на „Левски“ представи официално новите екипи, с които тимът ще играе през сезон 2017/18.На „Герена“ отново заложиха на спортния консерн „Хома“, а първият екип ще е в традиционното „синьо“. Резервният вариант е в „жълто“, а третият екип е най-любопитен – „сиво“.„Сивият цвят се възприе много добре от футболистите – обявиха от клуба. – Цената на фланелката пък е 49 лева, а останалите два екипа са на 69 лева.Договорът между клуба и „Хома“ е за 1 година.", "date": "2017.05.31", "title": " Това са новите екипи на „Левски“ (СНИМКИ)"}
{"url": "https://trud.bg/764-%d0%bc%d0%bb%d0%bd-%d0%bb%d0%b2-%d0%b2-%d0%bf%d1%80%d0%be%d0%b3%d1%80%d0%b0%d0%bc%d0%b0%d1%82%d0%b0-%d0%bf%d0%be-%d0%bf%d0%be%d0%b4%d0%b3%d0%be%d1%82%d0%be%d0%b2%d0%ba%d0%b0-%d0%bd%d0%b0-%d0%bf/", "text": "Правителството прие Многогодишна програма (2015-2019 г.) за подкрепа на избрания за Европейска столица на културата български град. Така ще се гарантира успешното осъществяване на инициативата, съгласно която Пловдив е Европейска столица на културата през 2019 г., съобщиха от Министерски съвет.Средствата за изпълнение на Програмата са общо 76,4 млн. лв. От тях 20 млн. лв. са от държавния бюджет, 46,4 млн. лв. – от бюджета на община Пловдив, и 10 млн. лв. – от спонсори и други източници. Средствата от държавния бюджет са разпределени по години, както следва: 2015 г. – 4 млн. лв., които са предоставени с постановление на Министерския съвет, за 2017 г. са планирани 7 млн. лв., за 2018 г. – 9 млн. лв.Инициативата „Европейска столица на културата” е една от ключовите дейности на Европейския съюз в културната сфера. Целта е да се подчертае богатството и културното многообразие в Европа, споделянето на общи ценности и да се насърчи взаимното опознаване и разбирателството между европейските граждани. Градът, който спечели титлата „Европейска столица на културата”, в продължение на една година изпълнява културна програма, която има европейско измерение, съвместима е с националната културна стратегия или с политиките и с регионалните стратегии за културата.С днешното решение се отменя Многогодишната програма за подкрепа на избрания за Европейска столица на културата български град, която беше одобрена през април 2015 г.", "date": "2017.05.31", "title": " 76,4 млн. лв. за подготовка на Пловдив за Европейска столица на културата\t\t\t"}
{"url": "https://trud.bg/%d0%bf%d1%80%d0%be%d1%82%d0%b5%d1%81%d1%82-%d0%bd%d0%b0-%d0%b3%d0%b5%d1%80%d0%b5%d0%bd%d0%b0-%d0%be%d1%81%d1%82%d0%b0%d0%b2%d1%8f-%d1%81%d0%b5%d0%ba%d1%82%d0%be%d1%80-%d0%b1-%d0%bf%d1%80%d0%b0/", "text": "Привържениците на „Левски“ подеха протест срещу отбора след серията от слаби резултати. Положението ескалира след повторната загуба от ЦСКА с 0:3 в шампионата, когато фенове опитаха да съблекат част от играчите след последния съдийски сигнал.Поради слабата и бездушна игра за мача с „Черно море“ тази вечер Сектор „Б“ ще остане празен. Това обяви Националния клуб на привържениците на „сините“.Заглавието е „Срам ни е да ви гледаме!“: „Националният клуб на привържениците уведомява всички Левскари, че днес по време на мача с Черно море в Сектор Б няма да има зрители.Призоваваме всички привърженици да подкрепят вековния ни клуб от секторите А и В. Бездушниците на терена нямат нашата подкрепа и са срам за фланелката, която носят“, пишат фенове", "date": "2017.05.31", "title": " Протест на „Герена“ оставя Сектор „Б“ празен"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8-%d0%bf%d0%b8%d0%bb%d0%be%d1%82-%d0%b0%d1%82%d0%b0%d0%ba%d1%83%d0%b2%d0%b0-%d0%b7%d0%b0-%d0%b2%d1%82%d0%be%d1%80%d0%b0-%d0%bf%d0%be%d1%80%d0%b5/", "text": "След успешния сезон през 2016 българският състезател Георги Дончев отново влиза в една от най-престижните автомобилни надпревари на Европа – Porsche Sports Cup Германия. Миналата година Дончев и немският му съотборник Марвин Дийнст оглавиха крайното подреждане в клас 5e-997 GT3 Cup в Endurance сериите и заслужиха престижното трето място в генералното класиране на всички класове. Този сезон отборът им SCHUTZ Motorsport (Overdrive Racing) ще се опита да повтори успеха в още по-конкуретния 5d-991 GT3 Cup, където ще „мерят сили“ с още над 20 автомобила.Endurance състезанието е една от шестте серии на Porsche Sports Cup, а моделите във всяка са различни – от улични 911, Бокстер и Кайман в началните Sports Cup и PZ Trophy, до най-бързите GT4 Clubsport, GT3 Cup и GT3 R в Super Sports Cup и Endurance. Шампионатът стартира през 2004 и до момента може да се похвали с повече от 1200 участвали пилоти, а пистите са сред най-известните в Европа – от Нюрбургринг, Хокенхаймринг и Ошерслебен в Германия до Ред Бул Ринг в Австрия и легендарната СПА в Белгия.Първите два старта за сезона се проведоха в края на април на Нюрбургринг, където технически проблеми и нелепа катастрофа лишиха българския пилот от така очаквания подиум. Подготовката на новото Porsche 911 GT3 Cup от 2016, което Дончев ще шофира този сезон, отне повече време от очакваното и Георги и Марвин пропуснаха свободните тренировки в петък и събота. За да могат все пак да свикнат с автомобила, състезанието и пистата, тандемът решава да се включи в предходната серия Super Sports Cup – две спринтови състезания от по 30 мин. Тъй като не е карал квалификации, българинът стартира последен и за три обиколки изпреварва 17 коли, но в началото на четвъртата съперник не успява да завърши маневрата и се врязва в Поршето му. Катастрофата води до светкавичен ремонт по купето, чисто нови калник, броня, радиатор и ходова част, а в крайна сметка отборът не само стартира и в двете състезания от Endurance сериите, но и записва седмо и четвърто място в стартовете и важни 18 точки за крайното класиране.На 3 и 4 юни, отново в Германия, но този път на Хокенхайм, Дончев ще има шанс за реванш и почетна стълбица. Тъй като Марвин Дийнст има тестове за „24-те часа на Льо Ман“, гост-пилот и съотборник на Георги ще бъде немската GT звезда Давид Ян, който е неколкократен шампион от ADAC GT Masters стартове както и тазгодишен победител в 24-те часа на Нюрбургринг в клас SP7. Първият старт е в неделя от 15:40 часа българско време, а вторият – от 17:05, като продължителността на всеки тур е по 50 минути. Третата дата от календара е в края на юли в Австрия, а през лятото между състезанията Дончев и екипът му със сигурност ще посетят България за серия промотиращи събития и интересни срещи.", "date": "2017.05.31", "title": " Български пилот атакува за втора поредна година Porsche Sports Cup"}
{"url": "https://trud.bg/%d1%81%d1%82%d0%b0%d1%87%d0%ba%d0%b0-%d0%b2-%d1%80%d1%83%d0%bc%d1%8a%d0%bd%d1%81%d0%ba%d0%be%d1%82%d0%be-%d1%80%d0%b2%d0%b4-%d1%83%d0%b2%d0%b5%d0%bb%d0%b8%d1%87%d0%b8-%d0%b2%d1%8a%d0%b7%d0%b4%d1%83/", "text": "Стачка на румънските ръководители на полети предизвика частично затваряне на румънското въздушно пространство, което увеличи с 30% трафика над България вчера. Авиокомпаниите използваха маршрути за заобикаляне на Румъния, като основно трафикът бе пренасочен през страната ни, съобщиха от РВД. Това наложи значителни трансформации на потоците на въздушното движение обслужвани от BULATSA.След координация с ЕВРОКОНТРОЛ, бяха разработени и приложени мерки за увеличаване на пропускателната възможност и компенсиране на негативните ефекти от прерутирането. В пиковите моменти на стачката BULATSA обслужи безопасно 113 самолета на час, а общият брой допълнително обслужени самолети бе над 110.С бързите и адекватни действия българските ръководители на полети отново се откроиха, като ключов фактор в аеронавигационно обслужване в Европа.", "date": "2017.05.31", "title": " Стачка в румънското РВД увеличи въздушния трафик над България"}
{"url": "https://trud.bg/%d0%b1%d0%b0%d1%89%d0%b0-%d0%b8-%d1%81%d0%b8%d0%bd-%d0%bf%d0%be%d1%81%d1%82%d1%80%d0%b0%d0%b4%d0%b0%d1%85%d0%b0-%d0%bf%d1%80%d0%b8-%d0%bf%d0%be%d0%b6%d0%b0%d1%80/", "text": "86-годишен варненец бере душа в реанимация с обгаряния на краката и обгазяване, получени при пожар в дома му на ул. „Карамфил“. Сигнал за огнения инцидент бил подаден около 5 ч в сряда, съобщиха от полицията.Пламъците тръгнали от готварска печка и подпалили оставена до нагревателния уред табуретка в кухнята на апартамента. При пожара пострадал и сина на дядото. 45-годишният мъж е нагълтал дим, но няма риск за живота му, уточниха от полицията. По случая е образувано досъдебно производство.", "date": "2017.05.31", "title": " Баща и син пострадаха при пожар"}
{"url": "https://trud.bg/%d0%be%d0%b1%d1%80%d0%b0%d1%85%d0%b0-%d0%b4%d0%be%d0%bc%d0%b0-%d0%bd%d0%b0-%d0%ba%d0%bc%d0%b5%d1%82%d0%b0-%d0%bd%d0%b0-%d0%b7%d0%bb%d0%b0%d1%82%d0%b0%d1%80%d0%b8%d1%86%d0%b0/", "text": "Дръзки апаши са обрали жилището на кмета на Община Златарица Пенчо Чанев във Велико Търново. Злосторниците са разбили патрона на входната врата на апартамента му на ул. „Тракия“ 4 в старата столица по сред бял ден и  претършували помещенията. Задигнали са около 2000 лв, които градоначалникът бил скътал за предстоящ ремонт. От касичка на децата му, крадците отмъкнали 500 лв и свили златни накити на съпругата му.„Посегателството е извършено на 29 май. Същия ден излязох от дома в 8,30 часа. Около 13 часа съседка ми се обади, че е забелязала входната врата на апартамента открехната. Когато се прибрах, заварих неописуем хаос в жилището. Всички шкафове и чекмеджета бяха преровени, а вещите разхвърляни из стаите. Полицаи направиха оглед. Давал съм ключа от дома си на почистваща фирма, както и на майстори, които са ми правили ремонти. Тепърва ще се изяснява дали секретния патрон е бил строшен или крадците са отворили с ключ“, коментира пред „Труд“ Пенчо Чанев.", "date": "2017.05.31", "title": " Обраха дома на кмета на Златарица"}
{"url": "https://trud.bg/%d0%b4%d0%be%d0%b1%d1%80%d0%be%d0%b2%d0%be%d0%bb%d1%86%d0%b8-%d0%bf%d0%be%d0%bb%d0%b8%d1%86%d0%b0%d0%b8-%d0%b8-%d0%be%d0%b3%d0%bd%d0%b5%d0%b1%d0%be%d1%80%d1%86%d0%b8-%d1%81%d0%bf%d0%b0%d1%81%d0%b8/", "text": "Доброволци, полицаи и пожарникари от Велико Търново и планинското село Вонеща вода са издирили и спасили във вторник вечерта изчезнал в Балкана старец. В злополучния ден 89-годишният Георги М., който има вила над автогарата в курортното селище, казал на дъщеря си, че ще излезе да се поразходи в гората.Дядото, който е със слабо зрение, тръгнал около 12 часа от дома си и се отправил в посока към махала Бойчевци. Роднините му го чакали да се прибере около 15 часа, но старецът не се появил. „Около 19 часа близките му се притеснили и ми се обадиха за помощ. Събрах десетина доброволци и тръгнахме по трасето да го търсим. След като не го открихме, алармирах полицията и пожарната. Около 20,30 часа го открихме жив и здрав. Възрастният човек се бе залутал в гориста местност и на свечеряване не открил пътеката към дома си“, обясни кметът на Вонеща вода Янко Първанов.", "date": "2017.05.31", "title": " Доброволци, полицаи и огнеборци спасиха изчезнал в Балкана старец"}
{"url": "https://trud.bg/%d0%bc%d0%b0%d0%b9%d0%ba%d1%8a%d0%bb-%d1%84%d0%bb%d0%b8%d0%bd-%d1%89%d0%b5-%d0%bf%d1%80%d0%b5%d0%b4%d0%b0%d0%b4%d0%b5-%d0%b4%d0%be%d0%ba%d1%83%d0%bc%d0%b5%d0%bd%d1%82%d0%b8-%d0%bf%d0%be-%d1%80%d0%b0/", "text": "Бившият съветник по националната сигурност на президента на САЩ Майкъл Флин ще предостави документи на комисията на американския Сенат по разузнаването в рамките на разследването за руска намеса на президентските избори през 2016 г.Според анонимен източник, близък до Флин, едната част от документите, които ще предаде, се отнасят до две негови фирми, а другата са негови лични, предава . По думите му бившият съветник на Тръмп възнамерява да ги представи до следващата седмица.Комисията беше изискала тези документи по-рано този месец, но Флин реши да се позове на Петата поправка от Конституцията на САЩ и отказа да й ги предаде. Според източника обаче явно той е размислил.При предишното изискване от комисията на документите адвокатите на Флин отстояваха тезата, че то е твърде широко формулирано и с изпълнението му клиентът им на практика можело да предостави информация, която да бъде използвана срещу него.", "date": "2017.05.31", "title": " Майкъл Флин ще предаде документи по разследването за руска намеса в американските избори"}
{"url": "https://trud.bg/%d0%bd%d0%b7%d0%be%d0%ba-%d0%b7%d0%b4%d1%80%d0%b0%d0%b2%d0%bd%d0%b8%d1%82%d0%b5-%d0%ba%d0%bd%d0%b8%d0%b6%d0%ba%d0%b8-%d1%81%d0%b5-%d0%bf%d0%be%d0%bb%d1%83%d1%87%d0%b0%d0%b2%d0%b0%d1%82-%d0%b2-%d1%80/", "text": "Във връзка със зачестили въпроси на граждани как и от кого следва да получат здравноосигурителната си книжка при осъществяване на първоначален избор на общопрактикуващ лекар за себе си или за новороденото си дете, от НЗОК уточниха, че това става в районните каси.С влизането в действие от 1 април 2017 г. на Националните рамкови договори за медицински и за дентални дейности за 2017 г., общопрактикуващите лекари нямат задължението да предоставят на гражданите здравноосигурителни книжки, когато те осъществяват първоначалния си избор. Според Наредбата за осъществяване на правото на достъп до медицинска помощ, Националната здравноосигурителна каса издава книжките на здравноосигурените и ги разпространява чрез районните здравноосигурителни каси (РЗОК). Всяка РЗОК е създала организация за предоставянето на гражданите на здравноосигурителни книжки.Здравноосигурителната книжка е документ, удостоверяващ здравноосигурителната принадлежност на гражданина и се предоставя на лекаря или лекаря по дентална медицина при всяко ползване на медицинска или на дентална помощ. Книжката остава валидна, независимо от евентуална смана на общопрактикуващия лекар от страна на пациента.", "date": "2017.05.31", "title": " НЗОК: Здравните книжки се получават в районните здравноосигурителни каси"}
{"url": "https://trud.bg/%d0%b0%d1%80%d0%b5%d1%81%d1%82%d1%83%d0%b2%d0%b0%d1%85%d0%b0-%d0%b0%d0%b2%d1%82%d0%be%d0%b4%d0%b6%d0%b8%d0%b3%d0%b8%d1%82-%d1%81-11-000-%d0%bb%d0%b2-%d0%bd%d0%b5%d0%bf%d0%bb%d0%b0%d1%82%d0%b5%d0%bd/", "text": " Полицията във Велико Търново предприе акция по излавяне на шофьори, които не са си платили доброволно влезли в сила наказателни постановления и наложени глоби за нарушения на пътя. Акцията е въз основа на съдебно решение, което е влязло в сила и така се развързват ръцете на КАТ за лов на джигити и нарушители. Само за едно денонощие в старата столица са заловени 17 водачи, които имат да плащат санкции. На всички се отнемат шофьорските книжки.Най-драстичен е случая с 21-годишния търновец Лъчезар С. Той има да плаща 11 000 лева пътни глоби от 2015 г. насам. Това обявиха от КАТ и допълниха, че само за последната проверка ще му бъдат съставени още поне три акта. Мъжът е спипан около 22 часа и след проверка е арестуван. Оказало, че той има 25 наказателни постановления, от които бил платил едва 9. За останалите 16 акта има да дава рекордната сума на държавната хазна.Отнета му е шофьорската книжка, която и без това се оказала без нито една контролна точка, защото всичките 39 били отнети. Рекордьорът джигит е бил залавян и три пъти да кара след употреба на дрога.Друг сериозен нарушител с дебело досие е софиянец с 6 бързи производства само за две седмици по Закона за движение по пътищата. Той вече е привлечен като обвиняем. В хода на проведеното разследване по образувано досъдебно производство срещу М. Г. (39 г.) е установено, че той е управлявал товарен автомобил „Форд Транзит“ с регистрационни табели, издадени за друг автомобил или неиздадени от съответния орган и в срок на изтърпяване на принудителна административна мярка за временно отнемане на свидетелството за управление и след употреба на алкохол – 1,32 промила.Нарушителят е установяван от полицейски служители общо 6 пъти, за което са били образувани 6 бързи производства. Същите са обединени в едно досъдебно производство, по което той е задържан за срок до 72 часа от прокуратурата.", "date": "2017.05.31", "title": " Арестуваха автоджигит с 11 000 лв неплатени пътни глоби за година"}
{"url": "https://trud.bg/%d0%b1%d0%b5%d0%b7%d0%bf%d0%bb%d0%b0%d1%82%d0%bd%d0%b8-%d0%b0%d0%ba%d0%b2%d0%b0%d0%bf%d0%b0%d1%80%d0%ba%d0%be%d0%b2%d0%b5-%d0%b8-%d0%bb%d0%b5%d0%b4%d0%b5%d0%bd%d0%b0-%d0%bf%d1%8a%d1%80%d0%b7%d0%b0/", "text": "Двата аквапарка по Северното Черноморие отварят врати за лято 2017 на 1 юни със специален подарък за децата. В „Акваполис“ на Златните входът ще е безплатен за подрастващи до 14 г. В „Аквамания“ ще пускат без билет деца до 12 г., за които е подготвена и празнична програма с дискотека, лакомства, изпълнения на балетна формация и шоу на талисманите на комплекса – делфинчето Доди, катеричката Алби и лястовичката Ири.На 1 юни с вход свободен за децата ще работи и ледената пързалка в комплекс „Младост“ във Варна. А в следобедните часове малчугани и родителите им са поканени да измайсторят заедно град от картонени кутии, тиксо и цветна хартия на сцена „Кофража“ на пл. Мусала. Събитието е част от проекта „Ре-анимирай площада“, финансиран от общината и „Варна – Европейска младежка столица“.", "date": "2017.05.31", "title": " Безплатни аквапаркове и ледена пързалка за децата на 1 юни"}
{"url": "https://trud.bg/%d1%81%d0%b0%d0%bd%d0%ba%d1%86%d0%b8%d0%be%d0%bd%d0%b8%d1%80%d0%b0%d1%85%d0%b0-48-%d0%bf%d0%b5%d1%88%d0%b5%d1%85%d0%be%d0%b4%d1%86%d0%b8-%d0%bf%d1%80%d0%b8-%d0%bf%d0%be%d0%bb%d0%b8%d1%86%d0%b5%d0%b9/", "text": "49 пешеходци и 8 водачи са санкционирани при акция “Пешеходец“ във Велико Търново.Специализираната полицейска операция се проведе във вторник на територията на старата столица. Констатирани са 49 нарушения, извършени от пешеходци. От тях 43 са санкционирани с глоби по фиш и 6 с актове. Съставени са и 8 акта на водачи, които не са осигурили предимство на пешеходци.Установени са 11 водачи, които не са заплатили доброволно, наложени им глоби. Вчера полицейските служители са им наложили принудителни административни мерки и са им отнели свидтелствата за управление на автомобили. Образувани са 6 бързи производства. От тях 4 за нерегистрирани по законоустановения ред превозни средства и две за неправоспособност. Установени са двама водачи на превозни средства, употребили наркотични вещества.Целта на акцията е да подобри безопасността на движение с най-уязвимите участници – пешеходците и да се намали до минимум пътния травматизъм. От Пътна полиция апелират към пешеходците да бъдат внимателни, да пресичат само и единствено на обозначените за целта места. Препоръките важат с пълна сила и за малчуганите, които след броени дни излизат във ваканация.От Пътна полиция са категорични, че ще продължат да организират подобни акции и ще бъдат безкомпромисни към нарушителите.", "date": "2017.05.31", "title": " Санкционираха 48 пешеходци при полицейска операция в Търново"}
{"url": "https://trud.bg/787-%d0%bb%d0%b2-%d0%b5-%d1%81%d1%80%d0%b5%d0%b4%d0%bd%d0%b0%d1%82%d0%b0-%d0%b1%d1%80%d1%83%d1%82%d0%bd%d0%b0-%d0%b7%d0%b0%d0%bf%d0%bb%d0%b0%d1%82%d0%b0-%d0%b2%d1%8a%d0%b2-%d0%b2%d0%b5%d0%bb%d0%b8/", "text": "Средната брутна месечна работна заплата за януари 2017 г. във Великотърновска област е 774 лв., за февруари – също 774 лв. и за март – 813 лева. Това сочат данните на отдел „Статистически изследвания“ в старата столица.През първото тримесечие на тази година средната месечна работна заплата в областта е 787 лв. и е с 12 лева по-висока спрямо предходното тримесечие, но с 219 лв. по-ниска от средната за страната (1006 лева). В сравнение с останалите области в страната по равнище на работна заплата област Велико Търново се нарежда на 12-то място.Най-голямо увеличение на средната месечна работна заплата през първото тримесечие на 2017 г. спрямо предходното четвърто на 2016 г. – с 43.6%, е регистрирано в икономическа дейност „Административни и спомагателни дейности ”, а най-голямо намаление се наблюдава в икономическа дейност „Професионални дейности и научни изследвания ” – с 39.2%.През първото тримесечие на 2017 г. средната месечна работна заплата в област Велико Търново нараства с 7.1% спрямо първото тримесечие на 2016 г., като най-голямо e увеличението в икономическите дейности „Административни и спомагателни дейности ” – с 43.3% и „Производство и разпределение на електрическа и топлинна енергия и на газообразни горива ” – с 27.5%.Най-високо средно месечно трудово възнаграждение през първото тримесечие на 2017 г. са получили наетите лица по трудово и служебно правоотношение в икономическите дейности: „Производство и разпределение на електрическа и топлинна енергия и на газообразни горива” – 1 385 лева, „Финансови и застрахователни дейности” – 1 328 лева.И през това тримесечие най-ниско платени са били наетите лица в икономическите дейности: „Хотелиерство и ресторантьорство” – 498 лева; „Професионални дейности и научни изследвания ” – 544 лева.Спрямо същия период на предходната година средната месечна работна заплата през първото тримесечие на 2017 г. в обществения сектор нараства с 9.7%, а в частния сектор – с 5.6%. По предварителни данни на отдел „Статистически изследвания – Велико Търново”, наетите лица по трудово и служебно правоотношение към края на март 2017 г. намаляват с 0.8% спрямо края на декември 2016 г. Спрямо края на предходното тримесечие най-голямо намаление на наетите се наблюдава в икономическите дейности „Хотелиерство и ресторантьорство” и „Операции с недвижими имоти ”. Най-голямо увеличение на наетите лица по трудово и служебно правоотношение е регистрирано в дейност „Добивна промишленост ” – със 148.9%.В структурата на наетите лица по икономически дейности най-голям е относителният дял на наетите по трудово и служебно правоотношение в дейностите „Преработваща промишленост” и „Търговия, ремонт на автомобили и мотоциклети”.В края на първото тримесечие на 2017 г. в частния сектор са работили 67.7% от всички наети в област Велико Търново.", "date": "2017.05.31", "title": " 787 лв. е средната брутна заплата във Великотърновска област"}
{"url": "https://trud.bg/%d1%81%d1%82%d0%b5%d1%84%d0%ba%d0%b0-%d0%b5%d0%b2%d1%81%d1%82%d0%b0%d1%82%d0%b8%d0%b5%d0%b2%d0%b0-%d0%bf%d1%80%d0%b0%d0%b7%d0%bd%d1%83%d0%b2%d0%b0-%d1%8e%d0%b1%d0%b8%d0%bb%d0%b5%d0%b9-%d1%81-%d0%b1/", "text": "Световната звезда е пяла на почти всички големи оперни сцени и е водила безчет майсторски гласове по пеене. В последните тринайсет години Стефка Евстатиева е и вокален педагог на българските деца от училище „Гергана“ в Ню Йорк и обожава работата си с тях. Затова честването на 70-тия й рожден ден стана тъкмо на сцената на големия училищен салон, с децата и родителите, събрани за училищния празник за 24 май заедно с приятелите си от детския хор на „Малко българско училище“ в Чикаго.Сред много поздравления за юбилярката имаше сърдечно писмо от президента Румен Радев, който я удостои с орден „Кирил и Методий“ с огърлица за големите й заслуги за пропагандирането на българската култура по света. Държавната агенция за българите в чужбина я отличи с паметен медал „Иван Вазов“ за работата й в училище „Гергана“ и с номинация „Българка на годината“ за 2016 г.Това не е първата среща на пеещи български деца от различни страни, организирана от училище „Гергана“. Преди две години те поканиха децата от хор „Пим Пам“ от София да им гостуват в Ню Йорк, а миналата есен изнесоха с голям успех две музикално-театрални представления пред българското училище в Париж „Кирил и Методий“. Само за година и половина от създаването си детският хор от Чикаго с диригент Зоя Минкова и пианист Даниела Смит е постигнал високо качество.„Герганчетата“ също показаха богата училищна програма със стихотворения и сценки, три детски хорови и три танцови групи, две групи по художествена гимнастика и клас по музикален театър.    ", "date": "2017.05.31", "title": " Стефка Евстатиева празнува юбилей с български деца в Ню Йорк"}
{"url": "https://trud.bg/317-%d0%bf%d1%80%d0%b8%d1%81%d1%8a%d0%b4%d0%b8-%d0%b7%d0%b0-%d0%ba%d1%80%d0%b0%d0%b6%d0%b1%d0%b8-%d0%bd%d0%b0-%d1%82%d0%be%d0%ba-%d0%b2-%d1%81%d0%b5%d0%b2%d0%b5%d1%80%d0%be%d0%b8%d0%b7%d1%82/", "text": "317 са осъдените нарушители за кражба на ток през 2015 и 2016 година в Североизточна България,съобщиха от Енерго-про. Само 8 от нарушителите са получили ефективни присъди, а други 83 – условни. Всички останали са наказани с пробация. За същия период електроразпределителното дружество е съставило над 4600 констативни протокола за извършени нарушения, вследствие на което са начислени над 31,6 милиона кВтч. електроенергия. Незаконното присъединяване към мрежата или кражбите на ток чрез нагласяване на електромерите се счита за криминално деяние по чл. 234 „в“ на НК, припомнят от компанията.Кражбите на ток ощетяват българската икономика, както и съвестните клиенти, които си плащат сметките, посочват още от Енерго-про. Предприятието поддържа и обслужва 42 542 км електроразпределителна мрежа в Североизточна България на територията на 9 области. За кражбите на електроенергия разполага вече със съвременна техника и обучени служители за измерване на потреблението и засичане на местата  с най-високи загуби.", "date": "2017.05.31", "title": " 317 присъди за кражби на ток в Североизточна България за 2 години\t\t\t"}
{"url": "https://trud.bg/%d0%b4%d1%8a%d1%80%d0%b6%d0%b0%d0%b2%d0%b0%d1%82%d0%b0-%d0%bf%d0%bb%d0%b0%d1%89%d0%b0-187-%d1%85%d0%b8%d0%bb-%d0%bb%d0%b2-%d0%bd%d0%b0-%d0%bf%d0%be%d1%81%d1%82%d1%80%d0%b0%d0%b4%d0%b0%d0%bb%d0%b8/", "text": "Правителството одобри допълнителни разходи по бюджета на Министерството на правосъдието в размер на 187 800 лв. Средствата са предвидени в централния бюджет и са за изплащане на обезщетения по сключени през първото тримесечие на 2017 г. споразумения за нарушени права на разглеждане и решаване в разумен срок на дела по приключили производства. Това съобщиха от Министерски съвет.Тази мярка е регламентирана в Закона за съдебната власт като начин за компенсиране на гражданите и юридическите лица, пострадали от забавено правосъдие. Техните заявления срещу актове, действия или бездействия на органите на съдебната власт, с които е нарушено правото им на разглеждане и решаване на делото в разумен срок, се подават в Инспектората към Висшия съдебен съвет.Проверката и произнасянето по заявленията се извършват в 6-месечен срок, а обезщетенията се изплащат чрез бюджета на Министерството на правосъдието въз основа на сключено споразумение.", "date": "2017.05.31", "title": " Държавата плаща 187 хил. лв. на пострадали от забавено правосъдие"}
{"url": "https://trud.bg/%d0%ba%d1%80%d0%b0%d1%81%d0%b8%d0%bc%d0%b8%d1%80-%d0%bf%d1%8a%d1%80%d0%b2%d0%b0%d0%bd%d0%be%d0%b2-%d0%b5-%d0%bd%d0%be%d0%b2%d0%b8%d1%8f%d1%82-%d1%87%d0%bb%d0%b5%d0%bd-%d0%bd%d0%b0-%d0%bd%d0%b0%d0%b4/", "text": "Заместник-министърът на енергетиката Красимир Първанов е новият представител на държавата в Надзорния съвет на „Лукойл Нефтохим Бургас“ АД. Той бе избран от акционерите на редовното годишно общо събрание на дружеството, което се проведе днес, 31 май 2017 г., в Бургас. За работата си като член на Надзорния съвет на „Лукойл Нефтохим Бургас“ АД Красимир Първанов няма да получава възнаграждение.Промените влизат в сила след вписване на решенията в Търговския регистър към Агенцията по вписвания.От октомври 2013 г. досега на тази позиция беше бившият енергиен министър Румен Овчаров.Чрез своя представител в Надзорния съвет държавата е собственик на т.нар. „Златна акция“ в „Лукойл Нефтохим Бургас“ АД, която дава специфични права. Така държавата може да участва  при взимането на важни решения в дружеството, като например промяна на предмета на дейност, прехвърляне на дружеството на трето лице, съкращаване на щата и други. Държавата притежава 1 акция Клас А с особени права от капитала на дружеството, на основание чл. 226 от Търговския закон.", "date": "2017.05.31", "title": " Красимир Първанов е новият член на Надзорния съвет на „Лукойл Нефтохим Бургас“ АД"}
{"url": "https://trud.bg/99-%d0%be%d1%82-%d1%80%d1%83%d1%81%d0%ba%d0%b8%d1%82%d0%b5-%d1%80%d0%b0%d0%ba%d0%b5%d1%82%d0%bd%d0%b8-%d1%83%d1%81%d1%82%d0%b0%d0%bd%d0%be%d0%b2%d0%ba%d0%b8-%d0%b2-%d0%b1%d0%be%d0%b9%d0%bd%d0%b0/", "text": "Стратегическите ракетни сили на Русия са вкарали 99% от ракетните си установки в бойна готовност, а 96% от тях в незабавна готовност, съобщава ТАСС, цитирайки министъра на отбраната на страната генерал Сергей Шойгу.„Към  този момент стратегическите ракетни сили се поддържат по такъв начин, че да могат надеждно да се справят с ядрена опасност. Общо 99% от ракетните ни установки са в бойна готовност, а 96% от тях – в незабавна,“ коментира генерал Шойгу.Той също така допълни, че се разработват ракетни комплекси с потенциала да пробият всяка една система за противоракетна отбрана.", "date": "2017.05.31", "title": " 99% от руските ракетни установки в бойна готовност"}
{"url": "https://trud.bg/317-%d0%be%d1%81%d1%8a%d0%b4%d0%b5%d0%bd%d0%b8-%d0%b7%d0%b0-%d0%ba%d1%80%d0%b0%d0%b6%d0%b1%d0%b8-%d0%bd%d0%b0-%d1%82%d0%be%d0%ba-%d0%b2-%d1%81%d0%b5%d0%b2%d0%b5%d1%80%d0%be%d0%b8%d0%b7%d1%82%d0%be/", "text": "Общо 317 са осъдените нарушители за кражба на ток през 2015 и 2016 година в Североизточна България по данни на „Енерго-Про“. Само 8 от нарушителите са получили ефективни присъди, а други 83 – условни. Всички останали са наказани с пробация.За същия период електроразпределителното дружество „Енерго-Про Мрежи“, което обслужва Североизточна България, е съставило над 4600 констативни протокола за извършени нарушения, вследствие на което са начислени над 31,6 милиона кВтч електроенергия.Неправомерното потребление на ток, което най-често се осъществява чрез незаконно присъединяване към мрежата или чрез въздействие върху електромерите, е инкриминирано деяние съгласно чл. 234в на Наказателния кодекс. Законът санкционира потребление на електроенергия, което не се отчита от средствата за търговско измерване и съответно не се заплаща.Кражбите на ток ощетяват българската енергетика и всички клиенти, които коректно заплащат сметките си за електроенергия. Много често незаконните присъединявания към електроразпределителната мрежа носят риск както за нормалното функциониране на съоръженията, така и за самите извършители, коментират от дружеството.И уточняват, че продължават да влагат значителни усилия и средства за противодействие на кражбите на електроенергия. Служителите на компанията разполагат със съвременна техника. Разработени са програми за анализиране на потреблението и откриване на районите с най-високи загуби, провеждат се специализирани обучения на персонала. ", "date": "2017.05.31", "title": " 317 осъдени за кражби на ток в Североизточна България"}
{"url": "https://trud.bg/%d0%bc%d1%83-%d0%b2%d0%b0%d1%80%d0%bd%d0%b0-%d0%b8-%d1%83%d0%bc%d0%b1%d0%b0%d0%bb-%d1%81%d0%b2-%d0%bc%d0%b0%d1%80%d0%b8%d0%bd%d0%b0-%d0%be%d1%81%d0%b8%d0%b3%d1%83%d1%80%d1%8f%d0%b2/", "text": "Медицинският университет във Варна и УМБАЛ „Св. Марина“ ще осигурят водна линейка, която ще се грижи за участниците във ветроходната регата Varna Channel Cup, стартираща утре в акваторията на Варненския залив. Новата моторна лодка „Панацея“ на МУ-Варна, която разполага с необходимото оборудване за реакция при морски инциденти, и екипът от специалисти от Клиниката по анестезиология, реанимация и спешна медицина към УМБАЛ „Св. Марина“ ще подсигуряват спокойствието на екипажите в напрегнатите гонки.В престижната регата за трети път ще участва и отборът по ветроходство на МУ-Варна, като тази година бъдещите медици за първи път се включват в надпреварата със собствената ветроходна яхта „Хигия“. МУ-Варна е сред малкото университети в България, които дават възможност на своите студенти да развиват атрактивния и красив морски спорт ветроходство, който е предпочитан в най-престижните университети по света като Оксфорд, Харвард, Кеймбридж, Браун.“Основна задача на всички световни регати е да опази живота и здравето на екипажите. Ветроходството е много красив и изпълнен с адреналин спорт, но зависимостта му от природните стихии го прави и изключително непредвидим. Радваме се, че Медицински университет не само го развива, но и е готов да се отзове с подготвени специалисти, които да влязат буквално в морето за състезателите“ – коментира Лъчезар Братоев, главен организатор на регатата.Varna Channel Cup, която се организира с подкрепата на Община Варна и под патронажа на кмета Иван Портних, започва утре с Pro-Am гонки в 15:00 ч., като дефилето на спинакерите ще може да се наблюдава от зрители от Морска градина. Стартът на състезателните гонки е предвиден за 2-ри юни, а най-зрелищната гонка канал-езеро започва в събота от 10:00 ч. Това е гонката, която превръща Varna Channel Cup в уникална за България регата и една от малкото в света, която предлага подобно изживяване за екипажи и зрители. Влизайки в канала, яхтите минават изключително близо до брега и са в непосредствен контакт с публиката, давайки възможност зрителите да им помахат, а децата да видят отблизо опънатите от вятъра платна.Останалите удобни места за наблюдение са, както следва: 01 юни – от 15:00 ч. до 18:00 ч. –  Pro-Am Race  – Морска градина; 02 юни – от 11:00 ч. до 18:00 ч. – Морска градина;  03 юни – от 10:00 ч. до 18:00 ч. – кв. Аспарухово, южен бряг; Морска гара Варна – пешеходна зона;  04 юни- от 10:00 ч. – Централен плаж; Морско казиноОрганизаторите припомнят, че по време на Pro-Am гонките са поканени всички, желаещи да се докоснат до ветроходството, но местата са ограничени и записванията ще се извършват до запълване на местата от 14:00 ч. на 1-ви юни.", "date": "2017.05.31", "title": " МУ-Варна и УМБАЛ „Св. Марина“ осигуряват водна линейка за регата Varna Channel Cup"}
{"url": "https://trud.bg/%d1%86%d0%b0%d1%87%d0%b5%d0%b2%d0%b0-%d0%b8%d0%bd%d0%b8%d1%86%d0%b8%d0%b8%d1%80%d0%b0-%d0%bf%d1%80%d0%be%d0%bc%d0%b5%d0%bd%d0%b8-%d0%b2-%d1%82%d1%80%d0%b8-%d0%b7%d0%b0%d0%ba%d0%be%d0%bd%d0%b0-%d0%b7/", "text": "Правосъдният министър Цецка Цачева ще предложи законови промени, които да прецизират предсрочното освобождаване на затворници и то да не бъде толкова формално. Това обяви самата тя пред журналисти в Министерски съвет във връзка с вчерашното решение на съда за предсрочно освобождаване на двама от групата за отвличания „Наглите“.Министърът на правосъдието уточни, че става въпрос за поправки в три закона – НК, НПК и Закона за изтърпяване на наказанието.„Инициативата за предсрочното освобождаване не е по закона за изтърпяване на наказанията. Лицето само е подало молба. Ангажиментът на затворническите власти е да дадат отговор дали е изпълнен закона. В единия от случаите админитсрацията е дала отрицателен отговор. Тук отговорността е на съдебния състав, който е отсъдил за предсрочно освобождаване. В другия случай администрацията е дала положителен отговор. Прокуратурата протестира на по-висока инстанция и двете присъди“, коментира Цачева.Тя припомни, че има идея хората, които се освобождават предсрочно, да бъдат проследявани с така наречените електронни гривни. „За мен лично фактът, че администрацията на затвора е дала положителна оценка за едно от лицата от „Наглите“, при положение, че срещу него има висящо досъдебно производство, е неприемливо“, каза още Цецка Цачева.Относно това дали има замесени политици в случая с Агенцията по вписвания, Цачева заяви, че няма такива факти. „Не са ми представени към момента, за лица, съпричастни към тези неправомерни, с данни за престъпни действия в Агенцията по вписванията. От медиите знам, че има такива твърдения, но аз нямам такава информация. Проверката продължава“, добави правосъдният министър.", "date": "2017.05.31", "title": " Цачева инициира промени в три закона заради освобождаването на двама от „Наглите“"}
{"url": "https://trud.bg/%d1%81%d1%8a%d0%b4%d1%8a%d1%82-%d0%be%d1%82%d1%85%d0%b2%d1%8a%d1%80%d0%bb%d0%b8-%d0%b2%d1%80%d0%b5%d0%b4%d0%b8-%d0%b7%d0%b0-%d0%b1%d0%bb%d0%b8%d0%b7%d0%be-50-000-%d0%bb%d0%b2-%d0%be%d1%82-%d1%83/", "text": "Районният съд във Велико Търново „отряза“ намеренията на областната болница „Д-р Стефан Черкезов“ да си върне близо 50 000 лева от акт за начет на финансовата инспекция с доказани вреди за тази сума. Актът е отпреди две години, а решението на магистратите е от преди броени дни.С него се отхвърля предявения иск от МОБАЛ за сумата от 40 669 лв. и още 7732 лв. лихви. Освен това болницата е осъдена да плати на бившия директор д-р Людмил Гецов и на другия ответник „Скални материали „АД близо 5000 лева адвокатски хонорари и разноски по това дело.Решението обаче не е окончателно и подлежи на обжалване. Скандалният казус е поредният, който оневинява бившия болничен директор д-р Людмил Гецов въпреки разкритията на ревизори и разследващи полицаи.Въпросното дело е заведено от настоящото ръководство на здравното заведение след акт за начет и вреди, след разкрито надактуване на строително-ремонтни материали при ремонт на пералното в болницата. Реконструкцията е правена преди 5 г. По това време все още управляваше неврохирургът д-р Гецов. Според съда той и изпълнителя от „Скални материали“ не били действали умишлено, за да нанесат вредите на болницата и не можели да носят парична отговорност.По делото са били направени няколко експертизи, но вещите лица не успели да докажат по безспорен начин несъответствие между заплатени и реално осъществени дейности по строителството.След като поста на директор пое д-р Стефан Филев, ревизията откри близо 100 000 лв. вреди и болницата си извади изпълнителни листове. Сега обаче се оказва, че парите не могат да се върнат дори по съдебен път. През миналата година пък бе прекратено и разследването срещу д-р Гецов от Районна прокуратура във Велико Търново поради липса на доказателства за престъпление.„Още на 13 август 2016г обжалвахме пред Окръжния съд постановлението на районната прокуратура за прекратяване на досъдебното производство. Жалбата бе от името на болницата като заинтересована страна по случая. Съдът трябваше да насрочи и да се произнесе по нея в закрито заседание. До момента никой не ни е уведомил дали има съдебно решение”, коментира пред „Борба” вчера адвокат Даниела Минева, която представлява здравното заведение.", "date": "2017.05.31", "title": " Съдът отхвърли вреди за близо 50 000 лв. от управлението на бивш болничен шеф в Търново"}
{"url": "https://trud.bg/%d0%b2%d1%8a%d1%80%d1%82%d1%8f%d1%82-3d-%d1%84%d0%b8%d0%bb%d0%bc%d0%b8-%d0%b2%d1%8a%d1%80%d1%85%d1%83-%d1%84%d0%b0%d1%81%d0%b0%d0%b4%d0%b0%d1%82%d0%b0-%d0%bd%d0%b0-100-%d0%b3%d0%be%d0%b4%d0%b8%d1%88/", "text": "3D филми за природното, културно и историческо богатство на Балчик и Мангалия ще се въртят цяло лято върху фасадата на реставрираната над 100-годищна мелница в Белия град.10-те видеоклипа, всеки от които с продължителност 2 минути, са изработени по трансграничен проект между двете общини на обща стойност близо 1.5 млн. евро. Официалното откриване на атрактивната визуализация с първите прожекции ще бъде на 5 юни вечерта с много гости от България и Румъния, съобщиха от пресцентъра на община Балчик. Филмите са на български език със субтитри на английски и на румънски. Прожекции ще има през лятото и в Мангалия.Старата мелница в Балчик, обявена за паметник на културата, се превърна в туристически и културно-информационен център. Сградата, която е на повече от 100 години, беше реставрирана по ОП“Регионално развитие“ с 5.5 млн. лева. Тя е била построена от Анонимно индустриално дружество през 1909, като проектът й е бил възложен на водещи германски фирми.Мелницата е разполагала с първите на Балканите бетонни силози, имала е капацитет 75 тона брашно на денонощие и е произвеждала за първи път в България грис и макаронени изделия.", "date": "2017.05.31", "title": " Въртят 3D филми върху фасадата на 100-годишна мелница в Белия град\t\t\t"}
{"url": "https://trud.bg/%d0%b2%d0%b8%d0%bd%d0%be-%d0%be%d1%82%d0%bb%d0%b5%d0%b6%d0%b0%d0%bb%d0%be-%d0%bd%d0%b0-%d0%b4%d1%8a%d0%bd%d0%be%d1%82%d0%be-%d0%bd%d0%b0-%d0%bc%d0%be%d1%80%d0%b5%d1%82%d0%be-%d0%bf%d0%be%d0%ba%d0%b0/", "text": "Над 200 винопроизводители ще участват в  Балканския винен фестивал (BIWC), който ще се проведе за шести път в София на 3 и 4 юни.Ще има и екзотични предложения като вино за 280 евро в амфора, отлежало на дъното на морето. Участват и нови изби, които за първи път се появяват на изложението.Четирима Masters of Wine и много други международни винени специалисти ще бъдат отново в София и ще изберат най-доброто вино на Балканите.Качеството на вината, произвеждани на Балканите, се развива, коментира Галина Нифору, директор на Балканския винен фестивал. “При съвместно излизане на международни пазари Балканите заемат 5-о място в света като производители и износители на вино след Франция, Италия, Испания и САЩ.”, отбеляза Нифору.Балканските страни ще бъдат водеща сила, когато се явяват заедно, включително на голям пазар като китайския, допълни и председателят на Българската търговско-промишлена палата Цветан Симеонов.„Интерес към българските вина проявяват в Канада, Индия, Сингапур и на други пазари“, съобщи още директорът на фестивала.По думите й българските изби могат успешно да продават червени вина в Румъния и Сърбия.Две от тях вече успешно изнясят вина за Румъния. „В Гърция също продаваме бели и червени вина. А защо да не изнасяме вина и за Турция, която въпреки високите мита, е един бързо развиващ се пазар?“,  каза Нифору.Вносители от САЩ, Япония, Китай и Балканите са заявили участие в тазгодишното издание. Организаторите имат индикации, че на фестивала в София може да присъства и руския олигарх Роман Абрамович. „Не мога да ви кажа дали ще дойде, но имаме индикации“, каза Галина Нифору.", "date": "2017.05.31", "title": " Вино, отлежало на дъното на морето, показват на Балканския винен фестивал"}
{"url": "https://trud.bg/%d0%b0%d0%bb%d0%b5%d0%ba%d1%81%d0%b0%d0%bd%d0%b4%d1%8a%d1%80-%d0%b2%d1%83%d1%87%d0%b8%d1%87-%d0%bf%d0%be%d0%bb%d0%be%d0%b6%d0%b8-%d0%ba%d0%bb%d0%b5%d1%82%d0%b2%d0%b0-%d0%ba%d0%b0%d1%82%d0%be-%d0%bf/", "text": "Новоизбраният президент на Сърбия Александър Вучич положи клетва на специална сесия в парламента, предава радио B92.„Заклевам се, че ще посветя всичките си усилия за запазване на суверенитета и териториалната цялост на Република Сърбия, включително на Косово и Метохия като съставна част от нея, както и за зачитането на правата и свободите на човека и малцинствата, за зачитане и защита на Конституцията и законите, запазването на мира и просперитета на всички граждани на република Сърбия, и съвестно и отговорно да изпълнявам всичките си служебни задължения“, обеща Вучич с ръка, положена на копие на Основния закон, изработено специално за събитието.По-късно ще се състои церемонията, на която вече бившият държавен глава Томислав Николич ще предаде официално властта на наследника на поста, Александър Вучич.", "date": "2017.05.31", "title": " Александър Вучич положи клетва като президент на Сърбия"}
{"url": "https://trud.bg/%d0%ba%d1%80%d0%b0%d1%81%d0%b8%d0%b2%d0%b8-%d0%b8%d0%b7%d0%bf%d1%8a%d0%bb%d0%bd%d0%b5%d0%bd%d0%b8%d1%8f-%d0%bf%d0%be%d0%ba%d0%b0%d0%b7%d0%b0%d1%85%d0%b0-%d0%b4%d0%b5%d1%86%d0%b0%d1%82%d0%b0-%d0%bd/", "text": "Изключително богата програма, наситена с много емоции и детски усмивки, съпътства двата дни на фестивала „Дни на детското творчество“ в Благоевград.Над 600 деца от 13 детски градини показаха изкусни танци, научени през годината. Фестивалът „Дни на детското творчество“ се организира от Община Благоевград за 11 поредна година. Под ръководството на своите учители, децата пресъздадоха богатството и многообразието на култури и традиции от цял свят, съобщиха от общината.В първия ден на фестивала свои миниспектакли показаха децата от детските градини „Мак“, „Здравец“, „Роса“, „Детски свят“, „Усмивка“, „Щастливо детство“ и „Света Богородица“.Началото на втория фестивален беше поставено с изпълнения на децата от ДГ „Алени макове“. След тях на сцената излязоха децата от детските градини „Детелини“, „Ведрица“, „Първи юни“, а финалът беше поставен от малчуганите от ДГ „Вечерница“.Секретарят на Община Благоевград София Янчев връчи грамоти на деца и преподаватели, взели участие проявата.С фестивала „Дни на детското творчество“ Община Благоевград има за цел да даде сцена за изява на младите таланти и да насърчи тяхното развитие в различни аспекти, както и да покаже отличната работа на преподавателите с децата на Благоевград.", "date": "2017.05.31", "title": " Красиви изпълнения показаха децата на Благоевград в „Дни на детското творчество“"}
{"url": "https://trud.bg/%d0%bf%d0%bb%d0%be%d0%b2%d0%b4%d0%b8%d0%b2%d1%81%d0%ba%d0%b8%d1%8f%d1%82-%d1%81%d1%8a%d0%b4-%d0%be%d1%81%d1%82%d0%b0%d0%b2%d0%b8-%d0%b2-%d0%b0%d1%80%d0%b5%d1%81%d1%82%d0%b0-19-%d0%b3%d0%be%d0%b4%d0%b8/", "text": "Пловдивският окръжен съд остави без уважение искането на защитата на обвиняемия Асен Гюрганчев за изменение на мярката му за неотклонение от „задържане под стража“ в по-лека и го остави за постоянно в следствения арест.Съдът счете, че и понастоящем са налице законовите предпоставки за продължаване на взетата спрямо обвиняемия Асен Гюрганчев най-тежка мярка за неотклонение. 19-годишният младеж е привлечен като обвиняем за причиняване на смърт по непредпазливост на 61-годишната Бонка Куманова вследствие нарушаване правилата за движение по пътищата при управление на МПС.Жената е била прегазена на пешеходна пътека на 13 април вечерта, а тийнейджърът е избягал от местопроизшествието – престъпление по чл. 343, ал.3, б. „б“ пр.1 вр. с ал. 1 б. „в“ вр. чл. 342 ал.1 от Наказателния кодекс. Предвиденото от закона наказание за престъплението, в което Асен Гюрганчев е обвинен, е лишаване от свобода от 3 до 15 години затвор. Направеният извод относно наличието на обосновано предположение, че е извършил престъплението, не се разколебава и към настоящия момент от доказателствената съвкупност и надграден с развитието на разследването.Продължава да е и налична и реалната опасност от укриването му, са останалите мотиви на окръжните магистрати. Определението не е окончателно и подлежи на обжалване пред Апелативен съд – Пловдив на 8 юни от 10 часа.", "date": "2017.05.31", "title": " Пловдивският съд остави в ареста 19-годишен шофьор, прегазил жена на „зебра“ и избягал"}
{"url": "https://trud.bg/%d1%83%d1%87%d0%b8%d1%82%d0%b5%d0%bb%d0%ba%d0%b0-%d0%bf%d1%80%d0%b5%d0%b2%d1%8a%d1%80%d0%bd%d0%b0-%d0%b4%d0%be%d0%bc%d0%b0-%d1%81%d0%b8-%d0%b2-%d0%bc%d1%83%d0%b7%d0%b5%d0%b9-%d0%bd%d0%b0-%d0%bd%d0%be/", "text": "Българският национален костюм е изключително богат, красив и сложен. Той е синтез на всичко, с което можем да се гордеем – история и култураМузей на народните носии е една от новите атракции за туристите по Северното Черноморие. Отседнали в курортите Златни пясъци и Албена чужденци пълнят трите зали на комплекса „Роден край“ във варненското с. Тополи, за да се насладят на автентичния дух на един стар български дом, обзаведен с миндери и рогозки, украсен с гайтани, шевици и стотици кукли, пременени с носии от всички етнографски райони на България. Шие ги сама собственичката Димка Андреева. Началната учителка се е посветила на мисията да съхранява и предава на поколенията материалната и духовната култура на българския род. Преди 5 г. превърнала част от дома си в музей, в който подредила голяма част от колекцията си, а от година „Роден край“ влязъл и в каталозите на туроператорите.В начинанието помага цялото семейство на Димка. Мъжът й вае на струг куклите, а внуците отсега попиват тайните на занаята. Домакинята посреща посетителите с топла домашна баница под звуците на фолклорна музика, а след гощавката показва богатата колекция от носии, разказвайки увлекателно историята на всяка – лазарки, жътварки, невести, ергени, овчари, свекърви… Експонатите в музея са над 200, като само 20 от носиите, изложени на манекени в човешки ръст, не са дело на Димка. „Това са оригинални облекла, които съм събирала от приятели и познати от цялата страна. Не си знаят годините. Събирам ги, откакто се помня. А да изработвам носии се научих от майка ми, а тя от баба ми. От малка обичам да моделирам, да рисувам, да бродирам, да тъка на стан. Не предполагах обаче, че това хоби ще се превърне в професия“, обяснява майсторката.Преди 40 г. житейска драма прекроила съдбата й. Докато била в майчинство, претърпяла катастрофа. „Получих тежка мозъчна травма, счупен бе и тазът ми, но не можех да си позволя да остана инвалид за цял живот. При комунизма беше така – или си здрав и работиш, или имаш ТЕЛК и си зачеркнат. Успях да убедя лекарите, че мога да продължа да преподавам, но се налагаше тайно всеки ден да пия обезболяващи. Знаех, че рано или късно ще се наложи да скъсам с училището“, спомня си Димка. Един ден видяла във вестника съобщение, че във Варна има задруга на майсторите на художествени занаяти. Решила да се яви на конкурс за майстор на кукли. Приготвила пет и ги пременила с носии от родното й с. Аспарухово, което в миналото носеше името Ченге. През 1981 г. се явила на художествен съвет в София, където одобрили всичките й работи. „Едната беше „Свекървата“, тя предизвика истински фурор“, смее се майсторката и показва идентична кукла със скръстени ръце и тъмен сукман, изложена в музея.Малко след като асовете в бранша я признали, Димка спечелила първа награда на Първия международен конкурс за народно приложно изкуство в Орешак със същите 5 кукли. Така започнала втората й кариера, белязана до днес с множество отличия и изложби в страната и чужбина. Всеки свободен миг майсторката използва, за да твори, въпреки че музейните зали вече са тесни и много от експонатите стоят в кашони. Димка обаче признава, че никога не е работила по два проекта едновременно. „Процесът изисква концентрация и не мога да се раздвоявам. Първо носията трябва да грабне душата ми. Тогава я проучвам, изчитам всичката литература, гледам оригинали или снимки и сравнявам детайлите, за да направя нещо автентично“, споделя тя. Не се наема да каже колко време й отнема изработката на една носия и кои са най-сложните образци. „Вече имам рутина, но няма лесни премени, защото българският национален костюм е изключително богат, красив и сложен. Той е израз на нашата идентичност, нашето лице и е синтез на всичко, с което можем да се гордеем – история и култура“, изрежда Димка.Въпреки че в музея има много родопски, тракийски, добруджански носии, слабост на майсторката са женските дрехи от родния й край. Гордее се, че притежава такива автентични облекла на над 150 г. от с. Голица и от провадийските села. Любимият й детайл е характерното за този район месалено забраждане. „До 1935 г. старите жени са носели месали. Историята на тази сложна забрадка е древна. Има проучвания, че ченгенци са отглеждали конете на болярите и от тях са я усвоили“, разказва Димка, сочейки кукла в характерната премяна, която нейна колежка наследила и й подарила. „Поставянето на месала е било цяло изкуство, защото той е от три части. Първата е за прибиране на косата, втората обгражда лицето, а третата свързва първите две над челото. Налагало се е две жени да обличат третата, а друга да ги направлява. Затова забрадката се е сваляла от баня на баня, неслучайно къпането е било цял ритуал“, добавя Димка. Шарките по кърпата също са много интересни, защото в тях се преплитат езически растителни и животински мотиви с християнски кръстчета. С ченгенски привкус е облечен и кукерът бай Благой. Опасан в чанове, той посреща посетителите в залата за гощавки. Главата му Димка измайсторила от череп на елен, а носията му съчетава женски и мъжки елементи.„Такива са кукерите в моя край – хем животно, хем човек, хем мъж, хем жена“, обяснява Димка и отправя шеговит поздрав към усмихнатите кукли от кратунки и метла Мартин и Мартинка, над които бди техният събрат – щъркел с бебенце в клюна. Дървени нощви за хляб, шарени паници, газена лампа от параход, голяма запазена диканя и огромен дънер от ударено от мълния вековно дърво, ползван от предците като хранилище за зърно, допълват колекцията на музея. Амбицията на собственичката е да го превърне в етнографски комплекс. „В Нощта на музеите тук бе пълно с любознателни момичета и момчета, значи има надежда за народа ни. Все повече млади хора се интересуват от бита и фолклора, трябва да ги съхраним и да ги направим достъпни“, убедена е Димка. С тази цел преди 11 г. тя основала и фондация „Роден край“. В нея здрави хора и такива с увреждания се учат на сложния занаят на майсторката и издирват песни, танци, легенди и предания от миналото на Варненския край. Една от основните задачи на фондацията е да възпитава децата в дух на патриотична гордост и съпричастност към хората в неравностойно положение.", "date": "2017.05.31", "title": " Учителка превърна дома си в музей на носиите\t\t\t"}
{"url": "https://trud.bg/%d1%81%d1%8a%d0%b4%d1%8a%d1%82-%d0%b7%d0%b0%d1%81%d0%b5%d0%b4%d0%b0%d0%b2%d0%b0-%d0%bf%d0%be-%d0%b4%d0%b5%d0%bb%d0%be%d1%82%d0%be-%d0%b7%d0%b0-%d1%81%d0%ba%d0%be%d0%ba%d0%b0-%d0%bd%d0%b0-%d0%b4%d0%b0/", "text": "Административният съд в Сливен е насрочил заседание днес по делото за скока на местните данъци в Сливен – съобщиха магистрати. Казусът влезе в съда по протест на Окръжната прокуратура.Имотният данък бе увеличен почти двойно от 1,6 и 1,9 на по 3,2 промила за жилищните и нежилищните имоти още в началото на сегашния кметски мандат. С 15 на сто пък поскъпна данъкът за автомобилите. Обвинението обаче откри процесуални нарушения, свързани с предлагането, обсъждането и приемането на Наредбата за местните данъци и такси. Сред основните мотиви на протеста се посочва, че не е ясно как са формирани увеличените размери на двата налога и по какви критерии са били определени те. „С това са нарушени принципите на обоснованост, откритост и съгласуваност“ – твърди Окръжната прокуратура. Отнета е била и възможността за местно самоуправление на обществеността.Срещу поскъпването на местните данъци имаше протести на граждани. Кметът Стефан Радев /ГЕРБ/ и екипът му отговаряха, че въпреки увеличението, сливенските данъци оставали сред ниските в страната, около средния размер.", "date": "2017.05.31", "title": " Съдът заседава по делото за скока на данъците в Сливен"}
{"url": "https://trud.bg/%d0%bb%d0%b8%d0%bb%d1%8f%d0%bd%d0%b0-%d0%bf%d0%b0%d0%b2%d0%bb%d0%be%d0%b2%d0%b0-%d0%ba%d0%be%d0%bd%d0%ba%d1%83%d1%80%d0%b5%d0%bd%d1%82%d0%be%d1%81%d0%bf%d0%be%d1%81%d0%be%d0%b1%d0%bd%d0%be%d1%81/", "text": "Конкурентоспособност, кохезия и култура – трите приоритета за българското председателство на Съвета на ЕС. Това каза на брифинг министърът за българското председателство на Съвета на ЕС през 2018 година Лиляна Павлова.„Триото на председателство с Естония и Австрия започва на 1 юли 2017 г. На посещение в България днес е генералният секретар на Генералния секретариат на Съвета, проведе се двустранна среща първо с министър-председателя. След това той се включи в оперативното заседание на МС. На него беше проведен първия от двата задължителни брифинга на високо ниво, обучение на високо ниво, за целия кабинет – за това какви са функциите им и ангажиментите им за председателството“, поясни тя.„Днес в София се провежда последната среща на триото на председателството, на което съм домакин. С колегите от Естония и Австрия днес е заключителната среща за приемането на нивото ни на приоритетите на българското председателство като част от приоритетите на триото“, заяви Павлова. „Ще дебатираме основните приоритети. Под номер едно е заетост, растеж, икономическо развитие, единен съюз, включително енергиен, дигитален съюз.Вторият приоритет е безспорно сигурност и миграция. България поставя тук своя специален фокус за българското председателство – визията към Западните Балкани. На трето място е ЕС като глобален играч на външно политическата сцена“, коментира тя. „За България мога да обобщя приоритетите – трите К – конкурентоспособност, кохезия и култура“, добави Лиляна Павлова.Тя уточни, че се очаква на 23 юни преди заседанието на Съвета тримата министър-председатели на триото да подпишат тези приоритети, с което ще се даде старт на председателството.", "date": "2017.05.31", "title": " Лиляна Павлова: Конкурентоспособност, кохезия и култура са трите приоритета за българското председателство на Съвета на ЕС"}
{"url": "https://trud.bg/%d0%bf%d1%83%d1%82%d0%b8%d0%bd-%d0%bf%d1%80%d0%b5%d0%ba%d1%80%d0%b0%d1%82%d1%8f%d0%b2%d0%b0-%d1%87%d0%b0%d1%81%d1%82-%d0%be%d1%82-%d0%b8%d0%ba%d0%be%d0%bd%d0%be%d0%bc%d0%b8%d1%87%d0%b5%d1%81%d0%ba/", "text": "Руският президент Владимир Путин е подписал указ, който ще свали част от икономическите мерки срещу Турция, предава РИА Новости по информация от Кремъл.Ще бъде премахната забраната турски работници да бъдат наемани на работа в Русия и турски компании да развиват дейност в страната. Частично ще бъде подновена спогодбата за взаимни пътувания на гражданите, първоначално подписана през 2010 г., като при това е увеличена и бройката на турски граждани, които ще могат да посещават Русия без визи.Указът идва, след като в началото на май месец тази година президентите на Русия и Турция се договориха за “премахване на ограничителните мерки във взаимната търговия“, като на 22 май 2017 г. бе подписана и официалната декларация. ", "date": "2017.05.31", "title": " Путин прекратява част от икономическите мерки срещу Турция"}
{"url": "https://trud.bg/%d0%bc%d0%bb%d0%b0%d0%b4%d0%b5%d0%b6%d0%b8%d1%82%d0%b5-%d0%be%d1%82-%d0%b1%d1%81%d0%bf-%d0%b2-%d1%82%d1%8a%d1%80%d0%bd%d0%be%d0%b2%d0%be-%d1%81%d1%8a%d0%b1%d0%b8%d1%80%d0%b0%d1%82-%d1%81%d1%80%d0%b5/", "text": "Младите социалисти от Велико Търново решиха единодушно да се включат в събирането на средства за лечението на 1-годишната Бориса, която се бори с последствията от тежко заболяване. Детето е в Китай, където трябва да проведе важна рехабилитация, която да позволи нормалното й развитие. За лечението са необходими средства, които са непосилни за семейството.В тази връзка Младежкото обединение на БСП ще постави кутия за събиране на средства по време на традиционния си Безплатен базар в парка „Марно поле”(пред снек-бар „Фреш”), който ще се проведе на 1-ви юни от  10.30 до 14.30 часа.„Бориса вече е дете на 1 година и 3 месеца. Голяма част от живота си тя прекара в Китай, в Болница за майчино и неонатологично здраве в Нанхай. Скоро ще приключи първия курс от престоя й тук. По различни причини той продължи доста по-дълго от очакваното. Въпреки непредвиденото удължаване, за наше огромно щастие, резултатите след проведения първи курс рехабилитация са добри! Бориса се представи геройски и постигна голям напредък! Вече самостоятелно започна да контролира главата си, има самостоятелен седеж, опора на ръцете и се учи да лази. Стана много активна и игрива. Нейната борба обаче продължава! Очаква се да са необходими поне още 3 курса рехабилитация, а вероятно и повече, за да успее да проходи. За щастие необходимата сума пари за първия курс престой в Китай, който приключва скоро, се събра успешно. Планирано е втория курс на рехабилитация да започне през месец септември 2017 год. Дарителската кампания продължава като се набират средства за предстоящите курсове рехабилитация“, споделя майката на малката Бориса.", "date": "2017.05.31", "title": " Младежите от БСП в Търново събират средства за лечение на болно дете"}
{"url": "https://trud.bg/%d0%b7%d0%b4%d1%80%d0%b0%d0%b2%d0%bd%d0%b8%d1%8f%d1%82-%d0%bc%d0%b8%d0%bd%d0%b8%d1%81%d1%82%d1%8a%d1%80-%d1%82%d0%b5%d0%bb%d0%ba-%d0%ba%d0%be%d0%bc%d0%b8%d1%81%d0%b8%d0%b8%d1%82%d0%b5-%d1%89%d0%b5/", "text": "ТЕЛК комисиите ще продължат да работят съобразно действащата към момента нормативна уредба. Това заявява министърът на здравеопазването Николай Петров в отговор на депутатско питане относно решението, с което ВАС отмени текстове от наредбата за медицинската експертиза и методиката, по която се определя процентът на намалената работоспособност.Петров уточнява, че към момента важи наредбата в редакцията й след отменените от съда разпоредби. Те не променят медицинските критерии, свързани с развитието на съответните заболявания, от които следва да се водят органите на медицинската експертиза при постановяване на своите решения.Всички решения на ТЕЛК и НЕЛК, ако са мотивирани и постановени съобразно медицинските критерии, ще бъдат издадени на валидно законно основание, уверява той.Здравното министерство е подготвило проект на нова наредба, която е публикувана на страницата на ведомството още на 6 април и е изпратена за съгласуване на Министерски съвет. Предстои разглеждането й в съвета за тристранно сътрудничество (НСТС), но все още не е определена дата за това. Едва после наредбата ще може да бъде одобрена от правителството и да влезе в сила.", "date": "2017.05.31", "title": " Здравният министър: ТЕЛК комисиите ще продължат да работят по действащите нормативи"}
{"url": "https://trud.bg/%d1%80%d0%b0%d0%b4%d0%b5%d0%b2-%d0%b2%d1%8a%d0%b2-%d0%b2%d1%80%d0%b0%d1%86%d0%b0-%d0%b8-%d0%b1%d0%be%d1%82%d0%b5%d0%b2%d0%b3%d1%80%d0%b0%d0%b4-%d0%b7%d0%b0-%d0%b4%d0%b5%d0%bd%d1%8f-%d0%bd%d0%b0-%d1%85/", "text": "Президентът Румен Радев ще участва в отбелязването на Деня на Ботев и на загиналите за свободата и независимостта на България. На 1 юни, четвъртък, държавният глава Румен Радев ще посети Ботевград и Враца, съобщиха от „Дондуков“ 2.В 17:00 часа Румен Радев ще проведе среща с кмета на Община Ботевград Иван Гавалюгов и неговия екип. По-късно президентът ще поднесе цветя и ще произнесе слово на тържествената церемония на паметника на Христо Ботев в гр. Ботевград.В 19:00 държавният глава ще посети град Враца. Президентът Радев ще разговаря с кмета на общината Калин Каменов, а след това ще присъства на тържествения концерт в Драматичния театър в града.В 21:00 часа на площад „Христо Ботев“ в гр. Враца ще се състои тържествената заря-проверка по случай отбелязването на Деня на Ботев и на загиналите за свободата и независимостта на България.", "date": "2017.05.31", "title": " Радев във Враца и Ботевград за деня на Христо Ботев"}
{"url": "https://trud.bg/%d1%82%d0%b0%d0%bb%d0%b8%d0%b1%d0%b0%d0%bd%d0%b8%d1%82%d0%b5-%d0%be%d1%82%d1%80%d0%b5%d0%ba%d0%be%d1%85%d0%b0-%d0%b4%d0%b0-%d1%81%d0%b0-%d1%83%d1%87%d0%b0%d1%81%d1%82%d0%b2%d0%b0%d0%bb%d0%b8-%d0%b2/", "text": "Талибаните отрекоха участието си в самоубийствения атентат, който разтърси дипломатическия квартал на афганистанската столица в сутрешните часове на сряда, предава германският телевизионен канал ARD.Експлозията „няма нищо общо с муджахидините на ислямския емират“, заяви говорител на талибаните, пояснявайки, че те не са участвали в нападението и отхвърлят „всяка експлозия, както и всяка атака срещу цивилни граждани“.", "date": "2017.05.31", "title": " Талибаните отрекоха да са участвали в атентата в Кабул"}
{"url": "https://trud.bg/%d1%82%d0%b0%d0%ba%d1%81%d0%b8%d1%82%d0%b0%d1%82%d0%b0-%d0%b2-%d1%81%d0%bb%d0%b8%d0%b2%d0%b5%d0%bd-%d0%b4%d0%be-1-%d0%bb%d0%b5%d0%b2%d0%ba%d0%bc-%d0%bf%d1%80%d0%b5%d0%b7-%d0%b4%d0%b5%d0%bd%d1%8f/", "text": "Такситата в Сливен ще возят на максимални цени до 1 лев за километър пробег през деня и до 1,10 – през нощта – реши общинският съвет.Минималната стойност на услугата е не по-малко от 0,78 и 0,88 лева съответна за дневната и нощната тарифа, на каквито цени возят жълтите коли и досега. Първоначалната такса не трябва да надвишава с повече от 50 на сто цената на 1 км пробег. А в областният град броят на таксиметровите коли ще е до 340.Тарифите бяха внесени в местния парламент от кмета Стефан Радев след среща с превозвачите. В момента регистрираните таксита са 282.", "date": "2017.05.31", "title": " Такситата в Сливен – до 1 лев/км през деня"}
{"url": "https://trud.bg/%d0%bf%d0%be%d0%ba%d0%b0%d0%b7%d0%b0%d1%85%d0%b0-%d1%82%d0%b5%d0%bb%d0%b5%d1%81%d0%ba%d0%be%d0%bf%d0%b8-%d0%b8-%d0%b0%d1%81%d1%82%d1%80%d0%be%d0%bd%d0%be%d0%bc%d0%b8%d1%87%d0%b5%d1%81%d0%ba%d0%b8/", "text": " Хиляди деца и възрастни наблюдаваха Слънцето, планетите и звездите чрез специални телескопи от хълма Царевец във Велико Търново. По повод Деня на детето Регионалният исторически музей в старата столица организира „Звездна нощ над Царевец”. Събитието се състоя съвместно с Народна астрономическа обсерватория и планетариум „Джордано Бруно” – Димитровград. Само днес малките и по-големите жители и гости на старата столица имаха възможност да видят необятността и красотата на звездното небе. Всеки желаещ можеше да наблюдава през професионални телескопи кратерите на Луната, пръстените на Сатурн, спътниците на Юпитер, както и други интересни астрономически дълбоки обекти като мъглявини и галактики. Освен вечерни наблюдения, в светлата част на денонощието посетителите на Архитектурно-музеен резерват „Царевец” гледаха през специален телескоп „Коронадо“ и най-близката звезда до нас – Слънцето. Любителите на астрономията успяха да видят през обектива слънчеви петна и протоберанси /б.а.изригвания/.Астрономите от първия планетариум в България гостуваха във Велико Търново и със своя изложба на стари астрономически български книги издадени от началото до края на 20 век, както и звездни и лунни глобуси. Подредени бяха пособия и уреди, използвани в астрономията и навигацията. Сред тях са неодолит, който служи за измерване на вертикални ъгли, както и секстант, служещ за определяне на вертикални и хоризонтални ъгли като се ориентират по Слънцето или по някоя звезда вечер.Експониран бе и Хелиос планетариум, който се използва с учебна цел и показва въртенето на планетите около Слънцето на фона на небесната сфера. Представени бяха и двата основни типа телескопи. Единият е реплика на телескопа на Галилео Галилей, който е система тип рефрактор и е първият в историята на човечеството със система от лещи.Вторият пък е от системата „Нютон“ със система от огледала.", "date": "2017.05.31", "title": " Показаха телескопи и астрономически книги на крепостта Царевец в Търново"}
{"url": "https://trud.bg/%d0%bf%d0%b5%d1%82-%d0%bc%d0%be%d0%bc%d1%87%d0%b5%d1%82%d0%b0-%d0%be%d1%82-%d1%81%d0%bb%d0%b8%d0%b2%d0%b5%d0%bd-%d0%b2-%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%bd%d0%b8%d1%8f-%d0%be/", "text": "Пет момчета от ромските квартали в Сливен и сливенското с.Гергевец участваха в Европейския стрийт футбол фестивал за хора в неравностойно положение, който се проведе в София. Момчетата са на възраст между 16 и 19 години и са били включени в националния „Отбор на надеждата“, който представи България на състезанието. Сливенска община е имала най-много представители в националния тим – съобщиха от администрацията.Талантливите млади футболисти са от отбора към Местната комисия за борба с противообществените прояви на малолетни и непълнолетни в Сливен. „Те бяха избрани на селекция, на която се явиха 12 деца от отбора в Сливен“ – каза секретарят на комисията. Севдалин Тичалиев, Алекс Кочев, Асен Йорданов, Митко Йорданов и Васил Асенов са възпитаници на треньора Любомир Черкезов. Те са били подбрани за националния тим от селекционера Кирил Кюлев. През юни предстоят квалификации за световното първенство по стрийт футбол, което ще се проведе в Осло, Норвегия.За успешното си представяне на европейския фестивал момчетата бяха поздравени от зам.-кмета на Сливен Пепа Чиликова на среща в общината.", "date": "2017.05.31", "title": " Пет момчета от Сливен – в националния „Отбор на надеждата“ по стрийт футбол"}
{"url": "https://trud.bg/%d1%81%d0%b5%d0%bc-%d0%be%d0%b1%d1%8f%d0%b2%d0%b8-%d0%bf%d1%80%d0%be%d1%86%d0%b5%d0%b4%d1%83%d1%80%d0%b0-%d0%b7%d0%b0-%d0%b8%d0%b7%d0%b1%d0%be%d1%80-%d0%bd%d0%b0-%d0%b3%d0%b5%d0%bd%d0%b5%d1%80%d0%b0/", "text": "Днес, 31 май 2017 г., Съветът за електронни медии обяви процедура за избор на генерален директор на Българската национална телевизия в изпълнение на правомощието си по чл. 32, ал. 1, т. 2 от Закона за радиото и телевизията. Сроковете за отделните етапи на процедурата са: подаване на документи – до 30 юни 2017 г.; оповестяване на кандидатите, които са допуснати до процедурата – 18 юли 2017 г.; оповестяване на кандидатите, които са допуснати до изслушване – 27 юли 2017 г.; изслушвания – 31 юли – 1 август 2017 г.; избор на генерален директор – 2 август 2017 г.", "date": "2017.05.31", "title": " СЕМ обяви процедура за избор на генерален директор на БНТ"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%bd%d0%be%d0%b2%d0%b8%d1%82%d0%b5-%d0%bf%d1%80%d0%b0%d0%b2%d0%b8%d0%bb%d0%b0-%d0%b7%d0%b0-%d0%bc%d0%b0%d0%b9%d1%87%d0%b8%d0%bd%d1%81%d0%ba%d0%b8%d1%82%d0%b5-%d0%ba/", "text": " От 1 юни 2017 г. влизат в сила изменения и допълнения в Наредбата за паричните обезщетения и помощи от държавното обществено осигуряване (НПОПДОО), съобщиха от Националния осигурителен институт (НОИ). Измененията са следствие на промени в Кодекса на труда (КТ) и в Кодекса за социално осигуряване (КСО) и с тях се въвеждат нови видове отпуски и обезщетения и се разширява кръгът на правоимащите лица.С новия чл. 50а от КСО се дава право на майката (осиновителката) да получава парично обезщетение в размер на 50% от обезщетението за бременност и раждане, ако е решила да се върне по-рано на работа и да не ползва изцяло полагащия й се отпуск. Това тя ще може да направи след 135 календарен ден от излизането си в майчинство, като, за да се възползва от правото си на обезщетение, детето й не трябва да е настанено в детско заведение на пълна държавна издръжка. Другите условия са то да не се отглежда от семейство на роднини, близки или от приемно семейство, както и да не се отглежда по програми за подкрепа на майчинството.От 1 юни 2017 г. право на парично обезщетение за период от 15 календарни дни (бащинство) имат и бащите-осиновители на деца до 5-годишна възраст, като за начална дата на получаването му се счита датата на предаване на детето за осиновяване.От същата дата право на парично обезщетение след навършване на 6-месечна възраст на детето за остатъка до навършване на една годинка, освен бащата вече има и един от родителите на майката, когато бащата е неизвестен. Право на сумата има и един от родителите на майката или на бащат, когато бащата е починал или един от родителите на самотната осиновителка. При смърт или тежко заболяване на майката, което я възпрепятства да гледа детето, паричното обезщетение за бременност и раждане, за отглеждане на малко дете или при осиновяване на дете от 2- до 5-годишна възраст се изплаща на лицето, което поема грижите за него (баща, осиновител, баба, дядо, настойник).Новите образци на декларации, заявления-декларации и удостоверения за изплащане на паричните обезщетения и помощи от ДОО са публикувани на интернет страницата на НОИ (www.nssi.bg), в рубриката „За потребителя“/ „Формуляри“/ „Формуляри за временна неработоспособност и майчинство“.", "date": "2017.05.31", "title": " Вижте новите правила за майчинските, които влизат в сила от утре"}
{"url": "https://trud.bg/%d1%87%d0%b5%d1%86%d0%b8-%d1%89%d0%b5-%d0%bb%d0%b5%d0%b6%d0%b8-20-%d0%b3-%d0%b2-%d0%b7%d0%b0%d1%82%d0%b2%d0%be%d1%80%d0%b0-%d1%80%d0%b5%d1%88%d0%b8-%d0%b0%d0%bf%d0%b5%d0%bb%d0%b0%d1%82%d0%b8%d0%b2/", "text": "Софийският апелативен съд осъди на 20 години затвор Николай Русинов – Чеци, който подсъдим за убийството на Яна Кръстева.Решението не е окончателно и може да бъде обжалвано, информира . С него Апелативният съд постановява поредна присъда по процеса, който беше връщан от Върховния съд.Тялото на 28-годишната Яна беше открито в Борисовата градина в София на 10 юли 2011 г. Тогава стана ясно, че жената е била бита и удушена часове след рок концерт на стадион „Българска армия“. ", "date": "2017.05.31", "title": " Чеци ще лежи 20 г. в затвора, реши Апелативният съд в София"}
{"url": "https://trud.bg/%d1%83%d0%ba%d1%80%d0%b0%d0%b8%d0%bd%d1%81%d0%ba%d0%b8-%d1%81%d1%82%d1%83%d0%b4%d0%b5%d0%bd%d1%82%d0%b8-%d1%89%d0%b5-%d1%81%d0%b5-%d0%be%d0%b1%d1%83%d1%87%d0%b0%d0%b2%d0%b0%d1%82-%d0%b2-%d1%81%d1%82/", "text": "Договор за стартиране на съвместно обучение в образователно-квалификационна степен „магистър”, водещ до издаване на „двойна” диплома, подписаха Стопанската академия „Д. А. Ценов” в Свищов и Донецкия национален университет „Василий Стус”. Под документа, парафиран в украинския град Виница, подписи положиха ректорът на университета-домакин – проф. Роман Гринюк и българският му колега доц. Иван Марчевски, представляван от зам.-ректора проф. Георги Иванов. По силата на сключения договор, украински студенти ще се обучават в Свищов в редовна форма през втория си семестър от съвместния учебен план, като ще полагат изпити по дисциплини, осигурявани от катедра „Финанси и кредит” при свищовския ВУЗ. Защитата на дипломната работа ще бъде в трети семестър пред съвместна държавна изпитна комисия на двете висши училища. Партньор на свищовската академия е Икономическият факултет на Донецкия национален университет, с декан проф. Лариса Шаулская и катедра „Финанси и банки” с ръководил доц. Александра Лактионовна. Особена заслуга за успешните връзки между двата университета има и зам.-ректорът на Донецкия национален университет по международните връзки проф. Татяна Орехова.Ръководителят на катедра „Финанси и кредит”, проф. Андрей Захариев представи пред завършващи бакалавърска степен украински студенти философията на съвместния образователен продукт, неговите конкурентни предимства, както и традициите в обучението и условията за организация на учебния процес в свищовската академия. Доц. Лактионова, връчи на проф. Захариев картина, изработена от украински студенти, изобразяваща партньорството между академичните институции в Свищов и Виница, с монтирани монети на България, Румъния, Молдова и Украйна.В рамките на посещението, ръководителят на свищовската  делегация проф. Георги Иванов поднесе поздравителен адрес, подписан от ректора доц. Иван Марчевски до академичната общност на украинския университет. Поздравленията бяха представени на тържествено заседание на Академичния съвет, посветено на 80-годишнината на Донецкия национален университет „Василий Стус“, гр. Виница, Украйна. Ректорът на украинското висше училище, проф. Роман Гринюк връчи сертификат на Стопанска академия в знак на благодарност за дългосрочното международно партньорство в академичен и изследователски план.", "date": "2017.05.31", "title": " Украински студенти ще се обучават в Стопанската академия в Свищов"}
{"url": "https://trud.bg/%d0%bf%d0%bb%d0%be%d0%b2%d0%b4%d0%b8%d0%b2-%d1%81-%d0%b2%d1%81%d0%b5-%d0%bf%d0%be-%d1%87%d0%b8%d1%81%d1%82-%d0%b2%d1%8a%d0%b7%d0%b4%d1%83%d1%85/", "text": "Качеството на въздуха в Пловдив непрестанно се подобрява и той става все по-чист въпреки огромните тапи по основните пътни артерии на града под тепетата. Поне това показват данните на контролно-измервателна станция „Каменица“ за месеците април и май 2017 г., през които няма нито един ден с превишение на фините прахови частици. „Всичко това е в резултат на предприетите от общината мерки“, твърди Иван Стоянов, директор на общинско предприятие „Чистота“. Според него положителните тенденции личат и от съпоставката за периода 2011-2016 г.Ако през 2011 г. отчетените стойности на средногодишната концентрация на фини прахови частици от станция „Каменица“ е била 63,8 микрограма на кубичен метър, параметрите спадат до 42,3 през 2016 г. – постигнато е намаление от 21,5 микрограма/куб.м. С 21 микрограма/куб.м по-ниска концентрация отчита и измервателната станция на „Баня Старинна“, а тенденцията продължава и след преместването й в район „Тракия“. Освен концентрацията намалява и броят на дните с превишение на фини прахови частици – на „Каменица“ от 160 дни през 2011 г. до 82 дни през 2016 г., а още по-фрапиращите са резултатите на станция „Баня Старинна“ от 150 дни през 2011 г. на 43 през 2015 г.За подобряване на въздуха важна рола има и промяната в поддържане на пътната инфраструктура при зимни условия – вместо инертните материали се използват предимно сол и калциев дихлорид. През 2010 г. е използван 6000 т пясък, а през 2015 г. количеството му спада драстично до рекордно ниски 1,3 т. Инертните материали вече са едва 0,2 % от общото количество материали и те се използват само при крайна необходимост и единствено покрай автобусните спирки.За намаляване негативното въздействие върху околната среда от комуналните дейности се инвестира в закупуване на приспособления за събиране на твърди битови отпадъци. В периода 2012-2016 г. е извършена цялостна подмяна на храстовите метли с PVC приспособления за ръчно метене, въведено е механизирано отстраняване на праха от уличните площи. „Завишихме многократно дейностите „Машинно миене“ и „Машинно метене“ според категорията улици. През 2011 г. например машинно метене е извършвано само на улиците от първа категория, а машинно миене – на тези от първа и втора категория, съответно 36 и 12 пъти годишно, а тези от трета категория оставаха извън обхвата на този тип комунални дейности. През 2016 г. улиците I категория са метени машинно 179 пъти, II и III категория – 17 пъти, а 78 пъти – тротоари, паркинги и велоалеи. През същата година машинно миене е извършено 200 пъти на улиците от I категория, 101 пъти – на II категория, 68 пъти – на III категория, и 36 пъти – на велоалеите. До края на 2017 г. се предвижда машинното миене на първокласните улици да достигне 210 пъти“, увери директорът на ОП „Чистота“ Иван Стоянов.Според него от значение за по-чистия въздух в Пловдив е и подмяната на техниката с модерни машини с по-голям капацитет. Те позволяват дейности като „Машинно метене с оросяване и миене“. За по-ниска запрашеност на пътната инфраструктура важна роля е изиграла подмяната на паважните настилки с асфалтови и изграждането на нови тротоари, твърдят още от ОП „Чистота“. За подобряване на екологичната обстановка влияят и мощните залесителни кампании и откриването на нови зелени площи през последните години, допълват от ОП „Паркове и градини“.", "date": "2017.05.31", "title": " Пловдив с все по-чист въздух\t\t\t"}
{"url": "https://trud.bg/%d0%b2%d0%be%d0%b4%d0%bd%d0%b0-%d0%bb%d0%b8%d0%bd%d0%b5%d0%b9%d0%ba%d0%b0-%d1%89%d0%b5-%d0%b1%d0%b4%d0%b8-%d0%bd%d0%b0-%d1%80%d0%b5%d0%b3%d0%b0%d1%82%d0%b0/", "text": "Водна линейка ще се грижи за първи път за участниците във ветроходната регата Varna Channel Cup, която започва в четвъртък в акваторията на Варненския залив под патронажа на кмета Иван Портних. Екстрата осигуряват Медицинският университет и УМБАЛ „Св. Марина“.С новата моторна лодка на университета „Панацея“, оборудвана за реакции при морски инциденти, екип от клиниката по анестезиология, реанимация и спешна медицина в „Св. Марина“ ще подсигури спокойствието на екипажите в напрегнатите гонки. За трети път в тях ще участва и отборът по ветроходство на МУ-Варна, но дебютно бъдещите медици ще се състезават със собствена яхта „Хигия“.„Ветроходството е много красив и изпълнен с адреналин спорт, но зависимостта му  от природните стихии го прави и изключително непредвидим. Радваме се, че Медицинският университет не само го развива, но и е готов да се отзове с подготвени специалисти, които да влязат буквално в морето за състезателите“,  коментира Лъчезар Братоев, главен организатор на регатата.В рамките й тази събота ще се проведе най-зрелищната и уникална за България гонка канал-езеро, при която ветроходните яхти минават на метри от брега и са в непосредствен контакт с публиката.", "date": "2017.05.31", "title": " Водна линейка ще бди на регата"}
{"url": "https://trud.bg/%d0%bd%d0%b0%d0%b4-30-%d1%81%d1%8a%d0%b1%d0%b8%d1%82%d0%b8%d1%8f-%d0%bf%d1%80%d0%b5%d0%b4%d1%81%d1%82%d0%b0%d0%b2%d1%8f%d1%82-%d0%b2-vi-%d1%82%d0%be-%d0%b8%d0%b7%d0%b4%d0%b0%d0%bd%d0%b8%d0%b5-%d0%bd/", "text": "Над 30 събития ще бъдат включени в VI-то издание на „Арт лято” 2017 във Велико Търново. Афишът с културни изяви е изключително богат след като организаторите спечелиха финансиране по програма „Изкуство и култура” на Община Велико Търново в размер на 7100 лева. Средствата са около 60% от общия бюджет на проекта, който възлиза на 11 500 лева. Останалите пари са собствени средства на Фондация „АРТ ЛЯТО” и спонсори. „Програмата ни е много богата, благодарение на подкрепата на Община Велико Търново. За изминалите 6 години проектът не само се развива, но и започна да изпълнява една от основните си цели – пространството около Държавна художествена галеиря „Борис Денев”, откъдето се разкрива приказна гледка към старинната част на болярския град , да се превърне в катализатор за много други културни събития и проекти.Има и събития, които не са организирани от нас, но сме партньори по тях. Предвидени са събития като Седмица на книгата, които до сега присъстваха епизодично при нас, но от миналата година, благодарение на режисьора и драматург Радослав Гизгинджиев, успяхме да добавим, към и без това пъстрата палитра на прояви от „Арт лято”, и нови елементи. От година на година все повече млади изпълнители, групи, артисти започват да идват при нас с желание да участват, докато в началото ние ги търсихме”, каза Николай Зарков, който е един от организаторите. Радослав Гизгинджиев информира, че културната програма на площад „Асеневци“ стартира  на 2 юни от 20 часа с парти. „Седмицата на книгата ще се проведе от 5 до 11 юни. Целта на това събитие е да провокира хората към четене, да подчертае това, че четенето ще бъде едно от най-модерните и важни неща за развиването на човечеството. Искаме проявата да подтикне хората, които умеят да пишат, да започнат да се занимават с това. Ще ни гостуват писатели, които ще представят своите книги. На 11 юни от 11.00 до 18.00 часа ще се проведе Благотворителен базар за книги. Апелираме към гражданите ако имат стари книги, могат да ги дарят, а ако нямат – могат да се включат като доброволци в инициативата и да продават събраните книги. Средствата, които успеем да съберем, както и книгите, които не успеем да продадем ще бъдат дарени на читалище „Надежда”. В програмата на „Арт лято” 2017 са включени много концерти и различни интересни събития за всеки вкус”, обясни Радослав Гизгинджиев. Подготвени са поредица от събития и през юли. Едно от най-атрактивните ще се състои на 14 юли и ще представлява зрелищно огнено шоу на артистите от FIRETER с името „Огнена магия”. На следващия ден пък на откритата сцена до галерията, ще се изяви унгарската група „Месечинка”. През август програмата предвижда събития за хора с различни интереси. От 10 до 12 август великотърновци ще имат възможност да се запознаят с еротичното японско изкуство „Шибари”, което ще бъде представено от софиски фотограф. На 11 август от 20.00 часа ще се проведе дискусия на тема „Шибари и BDSM” с лектор Стефан Солаков, а на 12 август отново от 20.00 часа е организирано BDSM парти. На утвърдената сцена на открито в старопрестолния град, която събира по над 800 зрители, ще се проведат още  3D Street Art Festival, Dixie Jazz Fest и Latino Fiesta 2017. При лоши метеорологични условия събитията ще се състоят в клуб „Мелон” или ще бъдат пренасочени за друга дата.", "date": "2017.05.31", "title": " Над 30 събития представят в VI-то издание на „Арт лято” в Търново"}
{"url": "https://trud.bg/%d0%b0%d1%82%d0%b5%d0%bd%d1%82%d0%b0%d1%82%d0%be%d1%80%d1%8a%d1%82-%d0%be%d1%82-%d0%bc%d0%b0%d0%bd%d1%87%d0%b5%d1%81%d1%82%d1%8a%d1%80-%d1%81%d0%b0%d0%bb%d0%bc%d0%b0%d0%bd-%d0%b0%d0%b1%d0%b5%d0%b4/", "text": "Извършителят на самоубийствения атентат в Манчестър Салман Абеди вероятно лично е купил повечето основни съставки за бомбата и сам е извършил много от действията, предаде Органите на реда в града са арестували 16 души, откакто беше извършено нападението, при което загинаха 22 души, а 116 бяха ранени.„Разследване показва, че Абеди лично е направил повечето покупки на основните съставки и е извършил сам много от своите придвижвания и действия през четирите дни от пристигането му в страната до извършването на това ужасно нападение“, заяви началникът на северозападното подразделение за борба с тероризма Ръс Джаксън.Полицията разследва последните придвижвания на Абеди, като проверява телефонните му разговори и гледа записи от камери за видеонаблюдение.„Знаем за вероятните съставни части на бомбата и откъде са взети те“, каза Джаксън.Органите на реда все още се опитват да разберат дали Абеди е бил част от по-голяма мрежа, което засега не се изключва.Те също така се стремят да установят защо той няколко пъти се е връщал в района на „Уилмслоу роуд“ в Манчестър и да открият синия куфар, използван от него при тези пътувания, каза Джаксън.", "date": "2017.05.31", "title": " Атентаторът от Манчестър Салман Абеди сам купил повечето съставки за бомбата"}
{"url": "https://trud.bg/%d1%84%d0%be%d0%bd%d0%b4%d0%b0%d1%86%d0%b8%d1%8f-%d0%b8%d1%81%d0%ba%d0%b0%d0%bc-%d0%b1%d0%b5%d0%b1%d0%b5-%d0%b1%d0%bb%d0%b0%d0%b3%d0%be%d0%b4%d0%b0%d1%80%d0%b8-%d0%bd%d0%b0-%d0%ba/", "text": "Фондация „Искам бебе” благодари на кмета на Велико Търново Даниел Панов за оказваната трайна подкрепа на дейностите на неправителствената организация. Със специален плакет бе подчертана съпричастността на Панов към каузата „Да се раждат повече жадувани деца в България”.Във вечерните часове на 30 май Велико Търново бе домакин на благотворителния спектакъл „Йерма”, организиран от фондация „Искам бебе” и Университетския театър към Нов български университет. Всички приходи, събрани от продадените покани и билети за постановката, ще бъдат дарени на фондацията и в частност – на двойка от града с репродуктивни проблеми.По инициатива на Даниел Панов Община Велико Търново оказва постоянна финансова подкрепа на семейства, нуждаещи се от ин-витро процедури. Близо 84 000 лева са средствата за тази година, заложени в специализирания фонд към общинската програма за асистирана репродукция. Увеличението спрямо 2016 г. е с близо 20% – тогава бюджетната рамка бе 70 000 лева. Със средствата ще бъдат подкрепени усилията на двойки от Велико Търново с репродуктивни проблеми. Над 13 000 лева от общата сума бяха събрани от дарения по време на миналогодишния Коледен благотворителен бал на Даниел Панов. Финансова подкрепа оказа и благотворителна фондация към Международен женски клуб – София.Програмата за асистирана репродукция е създадена през 2011 г., като заделените средства тогава са 30 000 лева. Провежданата от Даниел Панов и екипа му социална и здравна политика доведе до трайно увеличение на бюджета за фонд „Ин-витро”, който достигна 70 000 лева през миналата и 84 000 лева през настоящата година.45 са новородените бебета, чиито родители са били част от програмата от началото й до днес. Сред пеленачетата има и десет двойки близнаци.", "date": "2017.05.31", "title": " Фондация „Искам бебе” благодари на кмета на Търново за трайната подкрепа"}
{"url": "https://trud.bg/%d0%b5%d1%82%d0%bd%d0%be%d0%b3%d1%80%d0%b0%d1%84%d0%b8-%d0%be%d1%82-%d0%b3%d0%b0%d0%b1%d1%80%d0%be%d0%b2%d0%be-%d1%81%d0%b5-%d0%b2%d0%ba%d0%bb%d1%8e%d1%87%d0%b2%d0%b0%d1%82-%d0%b2-%d1%81%d0%b2%d0%b5/", "text": "Етнографският музей на открито /ЕМО/ „Етър” в Габрово се включва в Световния ден на плетенето на публични места. „На 10 юни от 10 часа в музея се събират любители на това занятие, което някои успяват да превърнат в изкуство. Плетенето има важна социална роля и сближава хората“, оповестиха организаторите.Събитието в ЕМО „Етър” се нарича „На седянка с куки и шарени кълбета” и участниците в него ще бъдат разпределено в няколко секции. Център „Българка” е сборно място за плетачките на две и четири куки. Пред Книгопродавницата ще са разположени майсторките на една кука. Жените със сръчни ръце, които изработват шита дантела ще ръкоделстват на поляната пред Часовниковата кула. През Гайтанджийската одая ще се плете с царевична шума. Група за плетене ще има и на чардака на Табаханата.„Няма значение дали се плете с кука, с игла или без инструменти, както е при изработването на изделия от царевична шума. Инициативата за присъединяването на ЕМО „Етър” към Световния ден на плетенето има важна образователна цел. Към отделните групи могат да се включват хора, които не знаят как се плете, но имат желание да усвоят това умение. Аз самата съм плела като малка, но с интерес ще взема участие”, споделя Мариета Илиева, главен организатор на събитието в ЕМО „Етър”.„Музеят ще осигури материали за плетене на всички участници.Възрастови и полови ограничения няма. В далечното минало всяко момче с куки би предизвикало иронична усмивка или скастряне, че „това е женска работа”, но днес тези предразсъдъци отдавна са изчезнали. Не че много мъже се учат да плетат. В наши дни доста от представителките на нежния пол също не са хващали куки“, коментират инициаторите.Те допълват, че машинното плетен отдавна е по-разпространено по света. Но не може да доведе до сближаване между хората, което е толкова характерна последица от плетенето на ръка.В ЕМО „Етър” се прокрадва идеята, ако се присъединят повече от двама представители на силния пол, да бъде обособена мъжка секция. „Ножарят Росен Ванев вече знае, че на 10 юни пред работилницата му, която се намира точно срещу Книгопродавницата, ще се плете на една кука. 33-годишният мъж не вижда нищо лошо представители на силния пол да станат част от Световния ден на плетенето на открито. Не го е правил досега, но го намира за интересно и е убеден, че ръцете му могат да държат не само хладно оръжие. Дори познава човек, плетящ на една кука популярните топчета, които тинейджърите подритват и с които жонглират по улиците“, казват още организаторите на атрактивното събитие.", "date": "2017.05.31", "title": " Етнографи от Габрово се включват в световния ден на плетенето"}
{"url": "https://trud.bg/%d0%b1%d0%b0%d0%bb%d0%be%d0%bd%d0%b8-%d1%81-%d0%b1%d0%be%d0%bd%d0%b1%d0%be%d0%bd%d0%b8-%d0%b8-%d0%b4%d0%b5%d1%82%d1%81%d0%ba%d0%b8-%d0%bf%d0%b0%d0%bd%d0%b0%d0%b8%d1%80-%d0%b7%d0%b0-1-%d1%8e%d0%bd/", "text": "Балон с бонбон ще получи всяко дете, което на 1 юни посети реновираната късноантична и средновековна крепост „Туида“ в Сливен. Екипът на крепостта е подготвил занимания за малчуганите, свързани със средновековните игри. Игрите на дядо и баба пък ще бъдат демонстрирани пред Регионалния исторически музей. В празничния ден тайните на щампата върху текстил и на декупажа ще бъдат разбулени в творчески ателиета в Националния музей на текстилната индустрия и Художествената галерия „Д-р Миркович“ в града.На 3 юни за втора поредна година на площада пред общината ще има детски панаир. Ще бъдат отворени десетки работилници, сред които за стъклопис, стенопис, архитектура, пясъчни рисунки, плъсти, грънчарство. В ателие „Отряд за бързо гърмене“ ще се правят различни физико-химични експерименти. В програмата е включена е любимата за децата сапунена работилници. Както и през миналата година, на площада ще пристигне истинска пожарна кола. Малчуганите ще могат да я разгледат, да се качат в нея, да си направят снимки. Новото е ателието за безопасност на пътя, в което ще се включат и полицаи.Съорганизатори на детския панаир са фондация „Изиарт“ и общината в Сливен. Всички събития, посветени на 1 юни, са безплатни – уточниха от местната администрация.", "date": "2017.05.31", "title": " Балони с бонбони и детски панаир за 1 юни в Сливен"}
{"url": "https://trud.bg/%d0%b6%d0%b8%d1%82%d0%b5%d0%bb%d0%b8%d1%82%d0%b5-%d0%bd%d0%b0-%d1%81%d0%b5%d0%bb%d0%be-%d0%ba%d0%b0%d1%80%d0%b0%d0%b8%d1%81%d0%b5%d0%bd-%d0%bf%d1%80%d0%be%d1%82%d0%b5%d1%81%d1%82%d0%b8%d1%80%d0%b0/", "text": "Жителите на павликенското село Караисен излязоха на протест срещу лош състоянието на път 405, който от десетилетия не е ремонтиран. Рамо до рамо с тях бяха и хора от съседните села Батак и Сломер, както и негодуващи от Павликени.25-километровата отсечка, която свързва общинския град с главен път 405, е част от републиканската пътна мрежа, се нуждае от спешен ремонт.С лозунги „Няма път, няма държава“, „Ние плащаме данъци, искаме здрави пътища!“, „Лош път – обезлюдени села“ излязоха на протест на входа на селото си караисенци, за да се чуят техните искания. Протестиращите заплашиха, че ще съдят държавата, ако исканията им не бъдат чути.„Хората са недоволни от факта, че купуват винетки, а при нас не се ремонтират пътищата“, каза кметът на Караисен Стефан Николов.Той е категоричен, че ремонтите, които се правят, не издържат много време, едва 5-6 месеца. Управникът предрича, че следващата зима отново всичко е същото.„Ниe cъщo cмe eвpoпeйци и иcкaмe eвpoпeйcки пътищa. Живeeм нa ceлo, нo нe cмe втopa кaтeгopия житeли нa cтpaнaтa cи и Евpoпa“, oбяви по време на протеста кметът на селото.„Протестираме заради лошото състояние на пътя. Правят се само козметични ремонти, които траят по един сезон. Ние настояваме за качествен ремонт и цялостно преасфалтиране. По този път ежедневно хората пътуват до Павликени, трошат колите си, въпреки че всички имаме винетки. Настояваме да бъдем чути и да се оправи пътя“, каза Биляна Алтънова, председател на Инициативния комитет.Тя подчерта, че по трасето също се движат и автобусите с 40 ученици към средищните училища в града.„От общинската администрация сме опитали всички законови начини. От предишния протест досега см изпратили три писма до АПИ за всички републикански пътища на територията на Общината. Прибягваме до поредния граждански протест. Много години е пропуснато текущото изкърпване, затова е компрометиран пътят. Втората причина е липсата на контрол за товара на товарните автомобили, които минават по пътя. Това са стари пътища, проектирани по стари норми със стари нормативни товари, които нямат нищо общо със съвременните превози“, каза кметът на Община Павликени инж.Емануил Манолов, който беше при хората и подкрепи протеста.Той подчерта, че 94 км е дължината на републиканските пътища на територията на Община Павликени.„Предлагам съм сред колеги-кметове държавата да преразгледа политиката си и да предостави третокласната пътна мрежа за стопанисване от общините. Сега се работи на парче, съобразно личните настроения на съответния шеф, с недостатъчно средства и с нисък контрол. Доказваме, че общините сме по-добри стопани на пътищата“, каза още градоначалникът на Павликени.", "date": "2017.05.31", "title": " Жителите на село Караисен протестираха срещу лош път"}
{"url": "https://trud.bg/%d0%bf%d0%be%d0%b4%d0%b3%d0%be%d1%82%d0%b2%d1%8f%d1%82-%d1%82%d1%8a%d1%80%d0%b6%d0%b5%d1%81%d1%82%d0%b2%d0%be-%d0%b7%d0%b0-%d0%bc%d0%b0%d0%bb%d0%ba%d0%b8%d1%82%d0%b5-%d0%bf%d0%b0%d1%86%d0%b8%d0%b5/", "text": "С музикална програма и лакомства ще бъдат изненадани на 1 юни малките пациенти в Детско отделение на областната болница във Велико Търново.Символичен домакин на празника ще бъде д-р  Валентин Точков, началник на педиатричното отделение, а основен организатор е педагогът Валя Димитрова. Малчуганите, които са на лечение в здравното заведение, ще бъдат уважени от изпълнителният директор на МОБАЛ д-р Стефан Филев, главната медицинска сестра Йорданка Минекова, директорът на Филиала на Медицинския университет във Варна в старата столица доц. Диана Димитрова, общинските съветници Стефан Стефанов и Петко Тюфекчиев, педагогическият съветник Силвия Караиванова и педагогът Боряна Илиева от ОУ „Димитър Благоев“ . За настроението на децата и гостите ще допринесат изпълненията на две деца от спортен танцов клуб „Зоки“, както и третокласници от СУ „Емилиян Станев“ . Водещите на празника също ще са деца – Ралица, Ангел и Антон от ОУ „Димитър Благоев“. Артисти в празничния ден ще бъдат деца от отделението. Велислав ще рецитира любимите стихове от „Родна стряха“ на Ран Босилек. Бъдещият борец и шестокласник Диан от спортното училище ще декламира „Към родината“ на Атанас Далчев. Празникът ще завърши, както всеки празничен повод с почерпка с торта.", "date": "2017.05.31", "title": " Подготвят тържество за малките пациенти на болницата в Търново за 1 юни"}
{"url": "https://trud.bg/%d0%b7%d0%b0%d0%bf%d0%be%d1%87%d0%bd%d0%b0%d1%85%d0%b0-%d1%80%d0%b0%d0%b7%d0%ba%d0%be%d0%bf%d0%ba%d0%b8%d1%82%d0%b5-%d0%bd%d0%b0-15-%d0%b2%d0%b5%d0%ba%d0%be%d0%b2%d0%bd%d0%b0%d1%82%d0%b0-%d0%ba%d1%80/", "text": "Зам.-директорът на Националния исторически музей (НИМ) проф. д-р Иван Христов започна разкопките на полуостров Червенка, в близост до град Черноморец, съобщиха от НИМ.Древните са оценили възможностите за защита на Червенка и са изградили голяма крепост още през втората половина на V век сл. Хр. Крепостните стени заграждат площ от 73 дка. Това е най-голямата извънградска крепост в Бургаския залив.Полуостровът дълго време беше военна база на българския военноморски флот, но след края на Студената война, оставайки собственост на Министерството на отбраната, е напълно разоръжена и това дава възможност на НИМ да започне там разкопки. Досега археологическите проучванията показаха, че полуостровът е бил плътно заселен в античността.Неголемият, но добре защитен от опасностите в Черно море залив, превърнал укрепената крепост при Червенка в пристанище, използвано вероятно при засилен трафик в Созополското пристанище, което отстои на 1 км по море от Червенка.Крепостта е опожарена в началото на 7 век от авари и славяни, но продължава да се използва като пристанище. Ранни географи поставят в него манастир „Св. Богородица”, който също е изчезнал.По време на руско-турската война от 1828-1829 г., когато руски военен флот завзема пристанището на Созопол, в Червенка пристигат товарни кораби, които превозват българи към Бесарабия. Затова тук се разполага временен лагер на българите, стичащи се от Странджа и Тракия.Разкопките на крепостта при полуостров Червенка се извършват от собствени приходи на НИМ и със средства на Министерството на културата.", "date": "2017.05.31", "title": " Започнаха разкопките на 15-вековната крепост на полуостров Червенка до Черноморец\t\t\t"}
{"url": "https://trud.bg/%d1%81%d1%82%d0%b0%d1%80%d1%82%d0%b8%d1%80%d0%b0-%d1%80%d0%b5%d0%bc%d0%be%d0%bd%d1%82-%d0%b7%d0%b0-13-%d0%bc%d0%bb%d0%bd-%d0%bb%d0%b5%d0%b2%d0%b0-%d0%bd%d0%b0-%d0%bf%d1%80%d0%be%d1%84%d0%b5%d1%81/", "text": "Мащабен ремонт на Професионалната гимназия за аграрни технологии „Цанко Церковски“ в Павликени. Дейностите са под ръководството на общинската управа. Реконструкцията се прави по проект „Създаване на условия за модерни образователни услуги и осъществяване на качествено професионално образование в ПГАТ „Цанко Церковски” гр. Павликени чрез подобряване на образователната инфраструктура” на стойност 1 300 000 лева  от Оперативна програма „Региони в растеж” 2014-2020 г., по Процедура на директно предоставяне „Подкрепа за професионалните училища в Република България“.„Общата ни цел е в рамките на одобрения бюджет да се постигне максимално обновяване на материалната база на училището, включително обзавеждане и закупуване на компютърни конфигурации“, каза кметът на Община Павликени инж.Емануил Манолов по време на началната пресконференция.Проектът предвижда ремонт в основната сграда на училището и в практическата работилница, сред които подмяна на дограма, ремонт на покриви, топлоизолация, подмяна на ел. осветителни тела, ремонт на санитарни възли, вътрешно боядисване и монтиране на собствен топлоизточник във всяка от сградите.„Важното днес е, че стартираме мащабен проект, изпълнението на който ще подобри значително условията за обучение и работа в Професионалната гимназия и все повече млади хора ще са мотивирани да намерят своя път, продължавайки образованието си в нея“, каза още инж. Манолов.Своите благодарности отправи и директорът на гимназията Надежда Иванова. „Борили сме се за всеки лев за ремонт и ново оборудване, откакто съм директор. След като детската ясла, градините, основното училище и гимназията в град Павликени бяха санирани, ред е и на нашето училище за основен ремонт. ПГАТ заслужава да има една достойна среда, в която нашите ученици да развият своя потенциал и да се чувстват комфортно“, каза директорът на ПГАТ.Професионалната гимназия по аграрни технологии „Цанко Церковски” има почти 100 годишна история и традиции.  Училището е основано на 01 август 1921г. в с. Павликени като Зимно земеделско училище за младежи над 18 годишна възраст. От 2003г. техникумът е преименуван в Професионална гимназия по аграрни технологии „Цанко Церковски“. Хиляди деца на Павликени и региона са завършили средното си образование в училището и са получили начален старт и последваща достойна реализация в живота.От 1 август 2016 г., точно 95 години след своето основаване, с влизане в сила на Закона за предучилищното и училищното образование, Професионалната гимназия за аграрни технологии „Цанко Церковски”, от държавно училище, финансирано от Министерството на земеделието и храните, стана общинско.", "date": "2017.05.31", "title": " Стартира ремонт за 1.3 млн. лева на професионалната гимназия в Павликени"}
{"url": "https://trud.bg/%d0%b4%d0%ba%d1%86-%d1%81%d0%be%d1%84%d0%b8%d1%8f%d0%bc%d0%b5%d0%b4-%d1%81-%d0%b1%d0%b5%d0%b7%d0%bf%d0%bb%d0%b0%d1%82%d0%bd%d0%b8-%d0%bf%d1%80%d0%b5%d0%b3%d0%bb%d0%b5%d0%b4%d0%b8/", "text": "По случай Международния ден на детето -1-ви юни, специалистите от ДКЦ „Софиямед“ по традиция обявяват безплатни консултативни прегледи за деца по няколко медицински направления. Те ще се извършат в рамките на кампанията на медицинския комплекс „Бъдете здрави“, целяща да информира обществеността за ползите от профилактиката.Специалистите по ушно-носно-гърлени болести ще преглеждат в ДКЦ „Софиямед“ на 1-ви юни от 9:00 до 18:30ч. и на 2 юни от 9:00 до 14:00ч.Детският нефролог д-р Татяна Цанова ще преглежда безплатно на 2 юни от 7:30 до 9:30ч., а детски кардиологични консултации ще извършва д-р Борислав Ганев на 1 юни от 15:00 до 18:00ч.Детският офталмолог д-р Илияна Илиева ще консултира на 6 юни от 10:00 до 14:00ч.Педиатърът и неонатолог д-р Жана Станева ще извършва консултации за бебета и деца на 5 и 6 юни от 14:00 до 18:00ч.Всички безплатни прегледи ще се осъществяват с предварително записване на тел. 02 448 58 99, 02 465 00 01, 0895 555 442.Децата ще могат да се възползват и от безплатни стоматологични консултации от 5 до 9-ти юни от 8:00 до 18:00ч.с предварително записване на тел. 0895992112.", "date": "2017.05.31", "title": " ДКЦ „Софиямед“ с безплатни прегледи по случай 1 юни\t\t\t "}
{"url": "https://trud.bg/%d0%b4%d0%b5%d1%86%d0%b0-%d0%bf%d0%be%d0%bc%d0%b0%d0%b3%d0%b0%d1%82-%d0%bd%d0%b0-%d0%b4%d0%b5%d1%86%d0%b0-%d0%be%d1%82-%d0%be%d0%bd%d0%ba%d0%be%d1%85%d0%b5%d0%bc%d0%b0%d1%82%d0%be%d0%bb%d0%be%d0%b3/", "text": "Ученици от Пловдив подредиха благотворителна изложба под надслов „Деца рисуват за деца“, а събраните средства от продажбата на картити и дарения ще бъдат дарени на отделението по детска онкохематология при Университетска болница „Свети Георги“ в града под тепетата. Рисунките на малчуганите са изложени във фоайето на Аудиторния комплекс в Медицински университет.„Когато децата боледуват, те са най-голямата ни болка. Девизът на Медицински университет е „Посветени на хуманността“. Той е прекрасен девиз, но не струва много, ако не е свързан с любов, със страдание и с дарителство. Нима има нещо по-хубаво от това да изтриеш сълза в детското око и да предизвикаш усмивка в една нова душа“, заяви при откриването на изложбата чл.-кор. проф. д-р Стефан Костянев, ректор на МУ-Пловдив.„Всички сме убедени, че в тези рисунки има красота и прекрасна детска наивност. Майка Тереза казва, че доброто, което днес направим, утре ще бъде забравено и въпреки това – правете добро! Дарителството е двустранен процес – дарява дареният, но всъщност дарява и дарителят“, допълни ректорът, който благодари на организаторите на изложбата, осъществена със съдействието на художника Милен Сиромашки.", "date": "2017.05.31", "title": " Деца помагат на деца от онкохематологията в Пловдив"}
{"url": "https://trud.bg/%d0%b0%d0%bd%d0%b3%d0%b5%d0%bb%d0%ba%d0%be%d0%b2%d0%b0-%d0%be%d1%81%d0%bd%d0%be%d0%b2%d0%bd%d0%b0%d1%82%d0%b0-%d0%bd%d0%b8-%d1%86%d0%b5%d0%bb-%d0%b5-%d0%b1%d1%8a%d0%bb%d0%b3%d0%b0%d1%80%d0%b8%d1%8f/", "text": "Основната цел, която си поставяме е превръщането на България в туристическа дестинация от по-висок клас. Нашата страна има огромен потенциал да развива всички видове туризъм. Това заяви министърът на туризма Николина Ангелкова, представяйки приоритетите на ръководеното от нея ведомство пред ресорната комисия в парламента.„Целта ни е България на четири туристически сезона“, каза тя пред депутатите.Друга цел е формирането на по-големи приходи от туризъм и задържане на ръста на чуждестранните туристи, който за миналата година беше от около 18%.Освен това, министерството предвижда въвеждане за система за ефективен контрол чрез създаване на туристически инспекторат с регионални структури в курортите. „Той ще осъществява контролната дейност, за да са уверени всички, че услугите, които предлагат представителите на туристическия бранш съответстват на закона както по отношение на изискванията за тяхното създаване, така и по отношение на качеството“, обясни Николина Ангелкова.По отношение на работните кадри, министър Ангелкова поясни, че министерството работи за изработване на концепция, която да представи за създаването на на квалификационен и преквалификационен център по примера на Португалия, Франция и Испания. „Скоро ще направим и изложение по тази точка преди да стартираме официално общественото обсъждане на тази концепция“, каза министърът.Ангажимент в работата на ведомството са и промените в Закона за туризма, промените в Закона за устройството на Черноморското крайбрежие. На финалната права е приемането на актуализираната стратегия за устойчиво развитие на туризма до 2030 г. и планът за действие към нея.", "date": "2017.05.31", "title": " Ангелкова: Основната ни цел е България на 4 сезона\t\t\t"}
{"url": "https://trud.bg/%d0%bf%d0%be-20-%d0%b3%d0%be%d0%b4%d0%b8%d0%bd%d0%b8-%d1%80%d0%b5%d1%88%d0%b5%d1%82%d0%ba%d0%b8-%d0%b7%d0%b0-%d0%b3%d0%b0%d0%b4%d0%b6%d0%b5%d1%82%d0%b0-%d0%be%d0%b3%d1%80%d0%b0%d0%b1%d0%b8%d0%bb%d0%b8/", "text": "По 20 години затвор получиха от Варненския окръжен съд гаджетата от Провадия, които миналата пролет от черна завист удушиха 13-годишната си комшийка Александра.20-годишният Красимир Тодоров и 19-годишната му приятелка Ивалена Маринова си признаха вината и така първоначално наложените им доживотни присъди бяха редуцирани с една трета. Красимир получи и 10 г. за изнасилването на момичето.Той и Ивалена живеели мизерно, а непълнолетната Александра ходела накичена със злато. Затова скроили план да я ограбят и убият.На 22 март миналата година Красимир подмамил девойчето в запустялата сграда на бившия ресторант „Ловен дом“, уж за да пушат тайно трева. Вътре я изнасилил и заедно с пристигналата Ивалена я удушили и скрили тялото под камара вехтории.Задигнали златните й бижута с тегло над 17 грама и хукнали да ги продават в заложни къщи, докато привидно помагали на разтревожените си съседи да търсят Алекс.Трупът на момичето бе открит след 21 дни издирване в мазето на „Ловен дом“. Ден по-късно убийците бяха задържани, след като в дома им бе открита разписка от продажбата на пръстена на жертвата.Красимир и Ивалена трябва да платят общо 540 000 лв. кръвнина на зачернените родители на Александра, постановиха магистратите. Решението им може да се обжалва пред Апелативния съд.", "date": "2017.05.31", "title": " По 20 години решетки за гаджета, ограбили и удушили съседско момиче"}
{"url": "https://trud.bg/%d0%b8%d0%bc%d0%be%d1%82%d0%b8%d1%82%d0%b5-%d0%bf%d0%be%d1%81%d0%ba%d1%8a%d0%bf%d0%b2%d0%b0%d1%82-%d1%81-10-%d0%b4%d0%be-%d0%ba%d1%80%d0%b0%d1%8f-%d0%bd%d0%b0-%d0%b3%d0%be%d0%b4%d0%b8%d0%bd%d0%b0/", "text": "10% увеличение на цените на имотите можем да очакваме до края на годината. Това прогнозира Антон Андонов от една от водещите агенции за недвижими имоти в България по .Най-търсени са двустайните и тристайните апартаменти. В София цените на имотите ще поскъпнат дори с повече от 10%, тъй като в столицата пазарът е най-динамичен, обясни Андонов.По думите му, все още търсенето продължава да превишава предлагането на имоти.Тъй като новото строителство е много по-скъпо, все повече хора прибягват до избора на панелно жилище. „Там цените се движат в рамките на около 10 до 30% по-ниско от най-добрите или най-новите и луксозни сгради“, обясни експертът.Според Андонов търсенето и предлагането на пазара на имоти ще се балансират до 2-3 години. Дотогава със сигурност цените ще се увеличават.", "date": "2017.05.31", "title": " Имотите поскъпват с 10% до края на годината\t\t\t"}
{"url": "https://trud.bg/%d0%be%d0%b1%d1%89%d0%b8%d0%bd%d1%81%d0%ba%d0%b0-%d1%81%d1%8a%d0%b2%d0%b5%d1%82%d0%bd%d0%b8%d1%87%d0%ba%d0%b0-%d0%be%d1%82-%d1%80%d0%b5%d1%84%d0%be%d1%80%d0%bc%d0%b0%d1%82%d0%be%d1%80%d1%81%d0%ba/", "text": "„Докога в ОбС-Пловдив ще гласуваме отмяна на отмяната?“, пита риторично в отворено писмо до медиите общинската съветничка от Реформаторския блок Пепа Деведжиева.„Общинският съвет навлезе в един цикъл, в който първо гласуваме едно решение, после го отменяме, а накрая се стига до отмяна на отмяната. Безспорно най-яркият пример за това е смяната на позицията за прехвърлянето на част от държавния дял в панаира на общината. През август 2016 г. отказахме това дарение, през април 2017 г. от ГЕРБ внезапно го поискаха, а после отново пак го отказахме. Ясно е, че смяната на мнението на 180 градуса беше направена под диктовка, но възмутителното е, че и двата пъти никой не обясни какво точно стои зад това. Моята позиция винаги е била ясна и категорична – прехвърлянето на акции на Пловдив и Варна се прави с неясна цел и при унизително за Пловдив съотношение и винаги съм гласувала против приемането на това дарение“, деклирира Пепа Деведжиева. Общинската съветничка от РБ алармира, че на предстоящата на 8 юни сесия се задава нова отмяна – този път на решението, с което от управата на фондация „Пловдив 2019“ заради конфликт на интереси на последното заседание на ОбС бе освободен Манол Пейков, сина на издателката Божана Апостолова.„По казуса ние бяхме подведени от общинските съветници Ангел Иванов (БСП) и Гошо Къчков (ГЕРБ), че Манол Пейков е в конфликт на интереси при издаването на книгата „Махалата“. После се оказа, че издателят се готви да направи това със собствени средства и никакъв конфликт на интереси не е налице. Грешката е отстранима, но  искам да апелирам към колегите за малко повече отговорност – очевидно не са се замислили какъв сигнал излъчваме към хората. А е повече от ясно, че с гласуването  на едно решение и отмяната му след това олекваме в очите на пловдивчани“, категорична е Пепа Деведжиева.", "date": "2017.05.31", "title": " Общинска съветничка от Реформаторския блок: Докога в Пловдив ще гласуваме отмяна на отмяната?"}
{"url": "https://trud.bg/%d0%be%d0%b1%d1%80%d0%b0%d1%85%d0%b0-%d0%b4%d0%b2%d0%b0%d0%bc%d0%b0-%d1%80%d1%83%d1%81%d0%bd%d0%b0%d1%86%d0%b8-%d0%bd%d0%b0-%d0%b0%d0%b2%d1%82%d0%be%d0%b1%d1%83%d1%81%d0%bd%d0%b8-%d1%81%d0%bf%d0%b8/", "text": "Руснак и рускиня бяха обрани на автобусни спирки в Бургас и Слънчев бряг. 44 годишен руски гражданин се оплакал, че на автобусната спирка срещу магазин «Мосю Бриколаж» в морския град, двама непознати мъже му ограбили златен синджир с тегло 16 грама.Ченгетата бързо са задържали извършителите на грабежа – това са криминално проявените П.К., 32 годишен и И.Т., 29 годишен, и двамата от Бургас.58 годишна руска туристка, отседнала в Слънчев бряг, сигнализирала,че и откраднали портмонето, докато пътувала с автобуса до Несебър. Сумата в него била солидна-  7 000 рубли, 20 евро, 70 лева и две дебитни карти.", "date": "2017.05.31", "title": " Обраха двама руснаци на автобусни спирки"}
{"url": "https://trud.bg/%d1%81%d0%bf%d0%b8%d0%bf%d0%b0%d1%85%d0%b0-470-%d0%bb%d0%b8%d1%82%d1%80%d0%b0-%d0%bd%d0%b5%d0%bb%d0%b5%d0%b3%d0%b0%d0%bb%d0%b5%d0%bd-%d0%b0%d0%bb%d0%ba%d0%be%d1%85%d0%be%d0%bb/", "text": "470 литра нелегален алкохол в туби и бидони откриха  митнически служители от отдел „Митническо разузнаване и разследване“ /МРР/ в Митница Бургас при проверка в частен имот в град Поморие.Проверката е извършена след засечена подозрителна обява за продажба за алкохол  в интернет. На посочен адрес от „онлайн  търговеца“ в гр. Поморие, митническите служители откриват в избено помещение на частна къща общо 470 литра течност с характеристики на етилов алкохол, съхранявана в PVC- бидони и туби. Около 120 литра от  иззетата алкохолна течност е с жълтеникав цвят и мирис на ракия. Останалото количество е прозрачно на цвят с измерени високи алкохолни градуси.Обитателят на имота не е представил никакви документи за произход на алкохола или платен акциз. Взети са проби за анализ и след получаване на резултатите от експертизата ще бъде образувано административно-наказателно производство. Работата по случая продължава.", "date": "2017.05.31", "title": " Спипаха 470 литра нелегален алкохол"}
{"url": "https://trud.bg/%d0%b3%d1%8a%d0%bb%d1%8a%d0%b1%d0%be%d0%b2%d0%be-%d0%b4%d0%b8%d0%bc%d0%b8%d1%82%d1%80%d0%be%d0%b2%d0%b3%d1%80%d0%b0%d0%b4-%d0%bc%d0%be%d0%bd%d1%82%d0%b0%d0%bd%d0%b0-%d0%b8-%d0%bd%d0%b5%d1%81%d0%b5/", "text": "Четири общини – Гълъбово, Димитровград, Монтана и Несебър, получиха общо 644 008 лв. за подобряване чистотата на атмосферния въздух. Средствата ще се използват за разработване на общински програми за намаляване нивата на замърсителите и постигане на утвърдените норми за ФПЧ10, азотни оксиди, серен диоксид и други, съобщиха от МОСВ.Проектите се финансират по Оперативна програма „Околна среда 2014-2020 г.“ Договорите за предоставяне на безвъзмездната финансова помощ бяха подписани днес между министъра на околната среда и водите Нено Димов и кметовете – на Гълъбово Николай Колев, на Димитровград Иво Димов, на Монтана Златко Живков и на Несебър Николай Димитров.„Пожелавам успех в разработването на общинските програми. Надявам се скоро да се стигне и до изпълнението на конкретни мерки за подобряване качеството на въздуха, за което има осигурено финансиране. Когато има средства, те трябва да се използват по най-добрия начин“, подчерта министър Димов.Кметовете благодариха за добрата работа с министерството и подчертаха, че МОСВ и общините работят в една посока – за по-чист въздух и по-чиста околна среда.Основен проблем за четирите общини е превишаването на нивата на фини прахови частици, но наред с това в Гълъбово ще трябва да бъдат набелязани мерки за намаляване на емисиите на серен диоксид.Безвъзмездната финансова помощ за Гълъбово е 150 294 лв., за Димитровград – 182 000 лв., за Монтана – 182 672 лв. и 129 042 лв. за Несебър. Със средствата ще се извърши оценка на качеството на въздуха. Ще се анализират източниците на замърсяване и ще се предложат конкретни мерки за подобряване чистотата на въздуха.Проектите се реализират по процедурата „Разработване/ Актуализация на общинските програми за качеството на атмосферния въздух“, която е с бюджет 3 млн. лв. Първите три договора бяха подписани с Пловдив, Асеновград и Враца на 15 май 2017 г. Трите общини получиха 355 хил. лв. за актуализация на общинските си програми.Подобряването на качеството на атмосферния въздух е от особена важност в политиките за опазване на околната среда. Предстои създаване на работна група между Министерството на околната среда и водите, Министерството на вътрешните работи и Министерството на транспорта, информационните технологии и съобщенията за набелязване на мерки за трайното решаване на проблема с фините прахови частици в цялата страна.", "date": "2017.05.31", "title": " Гълъбово, Димитровград, Монтана и Несебър получиха 644 008 лв. за по-чист въздух"}
{"url": "https://trud.bg/%d0%b4%d0%b5%d0%b2%d0%bd%d0%b5%d0%bd%d0%b5%d1%86-%d0%be%d1%82%d0%ba%d1%80%d0%b8-%d0%b4%d1%80%d0%b5%d0%b2%d0%b5%d0%bd-%d0%bc%d0%be%d0%bb%d0%b8%d1%82%d0%b2%d0%b5%d0%bd-%d0%be%d0%bb%d1%82%d0%b0%d1%80/", "text": "Девненецът Николай Узунов откри ценни древни находки в двора си в кв. „Река Девня“.Миналия уикенд мъжът и негови приятели се заели да правят сондаж за кладенец, когато буквално ударили на камък. Вместо подпочвени води от 6-метровия изкоп извадили камъни с особена форма, а върху един от тях имало епиграф.В понеделник Николай отнесъл находките в Музея на мозайките, а там установили, че те са предхристиянски домашен молитвен олтар и фрагмент от архитрав – носеща греда на постройка, която лежи върху колони или стени.Надписите по олтара тепърва ще се изследват. Те не са старогръцки, нито латински. Не е изключено находката да е от по-ранен исторически период, но да се е използвала и от жители на древния град Марцианопол, чиито руини лежат под кв. „Река Девня“, предполагат археолозите.„Най-вероятно под имота на Николай Урумов е имало жилищна сграда“, каза кметът на града Свилен Шитов. Домашният молитвен олтар ще бъде изложен на фестивала „Марцианопол – животът в древния град“, който ще се проведе в античния амфитеатър на 3 и 4 юни.", "date": "2017.05.31", "title": " Девненец откри древен молитвен олтар в двора си"}
{"url": "https://trud.bg/%d1%81%d1%8a%d1%81%d1%82%d0%b5%d0%b7%d0%b0%d0%bd%d0%b8%d1%8f-%d0%bd%d0%b0%d0%b3%d1%80%d0%b0%d0%b4%d0%b8-%d0%b7%d0%b0%d0%b1%d0%b0%d0%b2%d0%bb%d0%b5%d0%bd%d0%b8%d1%8f-%d0%b8-%d0%b8%d0%b7%d0%bd%d0%b5/", "text": "Забавления и много изненади очакват децата на Благоевград по повод 1 юни. Община Благоевград отново е подготвила богата програма. От 10.30 часа на площад „Македония“ в специални шатри за занимания, хлапетата ще може да покажат талант и творчество. Официалното откриване ще бъде от 11.00 часа. В празничния ден, преподавателите от Център за личностно и творческо развитие на децата на Благоевград ще бъдат помощници в състезанията и игрите на малчуганите. Тази година богатата палитра от развлечения и надпревари дава възможност за изява на децата и множество награди. Чрез томбола, в която всеки малчуган може да участва, ще бъде избрано едно дете, което ще спечели чисто нов велосипед, осигурен от „Зайо- Байо“.В празничната програма за децата на Благоевград ще има включен и спортен модул. Всички, които обичат да карат колела, ролери, скейтбордове и други, ще може да вземат участие в спортната надпревара, като се запишат за участие непосредствено преди старта. Спортната инициатива ще се проведе на алеята пред хотел „Монте Кристо“. Първите петима финиширали ще получат награди от Община Благоевград.Програмата на Община Благоевград за Деня на детето ще завърши с концерт на възпитаниците на Център за личностно и творческо развитие на децата на Благоевград, който ще започне в 17:30 часа на площадката между Младежки дом и Регионален исторически музей.", "date": "2017.05.31", "title": " Състезания, награди, забавления и изненади очакват децата на Благоевград на 1 юни"}
{"url": "https://trud.bg/%d0%b2%d1%8a%d0%bf%d1%80%d0%be%d1%81%d0%b8%d1%82%d0%b5-%d0%b1%d0%b5%d0%b7-%d0%be%d1%82%d0%b3%d0%be%d0%b2%d0%be%d1%80%d0%b8-%d0%bd%d0%b0-%d0%b3%d0%b5%d1%80%d0%b5%d0%bd%d0%b0/", "text": "– Ще играе ли „Левски“ бараж за Европа? – Знаете, че днес (б.а. – вчера) е последният кръг на първенството. Изчакваме решение на Спортно-техническата комисия, което ще бъде утре (днес). Тогава ще може да ви дадем отговор на този въпрос. (Даниел Боримиров)– Има ли „Левски“ визия как ще изглежда отборът през следващия сезон, за да се бори за нещо повече от трето място? От изказвания на „Лудогорец“ и ЦСКА става ясно, че не броят „сините“ за живи и догодина няма да се месите в техните дела? – Дали сме живи или мъртви, ще покаже следващото първенство, така че ние се разпростираме според финансовите ни възможности. Знаете, че на първо място целим да се стабилизираме финансово. Искаме първо да сме стабилни в това отношение и после да надграждаме. (Даниел Боримиров)– Организационно как стои клубът, защото се вижда, че другите два отбора са по-добре в това отношение? – Организационно нещата не се променили при нас. Сравнението кой е по-добре организационно е трудно съпоставимо, както и критериите за това. (Красимир Иванов) – След като в понеделник стана ясно, че ЦСКА е обявен за нов клуб и няма да получи лиценз за Европа, не мислите ли, че не е сериозно цели 3 дни да не знаете какво се случва? – За съжаление не знам какъв е вариантът БФС да ни даде отговор. Очевидно днес (б.р. – вчера) е крайният срок за раздаване на лицензите според сайта на футболния съюз. Затова и тръпнем в очакване. Като знаем каква е позицията на БФС, ние ще формираме и нашата. (Красимир Иванов)– Разговаря ли ръководството с пострадалите футболисти на „Левски“ след инцидента на пистата с ударените и съблечени играчи? – Да, аз разговарях с тях. Какво си казахме, си остава между нас. (Даниел Боримиров)– В края на сезона си пролича, че „Левски“ няма класа. Ще има ли мащабна селекция от 9 или 10 нови попълнения? – Не е коректно аз да говоря за подобно нещо, защото имаме мачове с „Черно море“ (б.р. – снощи) и евентуално бараж в неделя. (Даниел Боримиров)– Ще промени ли „Левски“ клубната политика да не разчита на играчи, които не искат да преподписват нови договори. Утре, например, може Божидар Краев да откаже и да търка пейката цял сезон. – Това си е вътрешна политика, на която ние, или по-точно аз, не искам да дам сега отговор. Имаме разговори с мениджъра на Краев, но това си остава между нас. (Даниел Боримиров)– Ще се присъедини ли Серджиу Буш към „Левски“? – Ще разберете в близките няколко дни, най-много до седмица. (Даниел Боримиров)– Ще има ли вечно дерби, след като ръководството, което управлява ЦСКА, купи емблемата и символите. Ще признаете ли сега с емблема съперника, с който играхте в неделя? – Това, което се е случило е, че някой е дал обещания да купи нещо, а не е платено. Самият синдик не отговори на въпроса кога трябва да се платят тези пари. Второто интересно нещо е, че не футболният клуб участва в търга, а дружеството е основано през март тази година. Купи ли ЦСКА емблемата на ЦСКА? Тепърва ще има отговор на този въпрос. На стадиона се вижда, че който сложи „червения“ екип, се създават емоции, които радват привържениците. (Красимир Иванов)– Феновете на „Левски“ пожелаха среща със Спас Русев. Знаете ли дали тя ще се осъществи? – Тепърва ще става ясно какъв е отговорът. Ние като клуб сме съсредоточени по темата с лицензите и баража. ", "date": "2017.05.31", "title": " Въпросите без отговори на „Герена“"}
{"url": "https://trud.bg/%d0%b0%d0%bc%d0%b5%d1%80%d0%b8%d0%ba%d0%b0%d0%bd%d1%81%d0%ba%d0%be-%d1%81%d0%b5%d0%bc%d0%b5%d0%b9%d1%81%d1%82%d0%b2%d0%be-%d0%bd%d0%b0%d0%bc%d0%b5%d1%80%d0%b8-%d0%b0%d0%bb%d0%b8%d0%b3%d0%b0%d1%82/", "text": "Семейство намери алигатор в басейна на дома си във Флорида, предава Си Ен Ен.Благодарение на реакцията на властите животното с размер малко над 2 метра било преместено, преди да се стигне до проблеми.В резултат от случилото се хората в окръг Сарасота, Флорида, са предупредени да са внимателни и да проверяват басейните си, преди да влязат в тях. ", "date": "2017.05.31", "title": " Американско семейство намери алигатор в басейна си (ВИДЕО)"}
{"url": "https://trud.bg/%d0%b5%d0%bb%d0%b5%d0%bd%d0%b0-%d0%b9%d0%be%d0%bd%d1%87%d0%b5%d0%b2%d0%b0-%d0%bf%d0%b8%d1%82%d0%b0-%d0%b1%d0%be%d1%80%d0%b8%d1%81%d0%be%d0%b2-%d0%b7%d0%b0-%d0%bd%d0%b5%d0%be%d0%b1%d1%8f%d0%b2%d0%b5/", "text": "Журналистът и депутат от БСП Елена Йончева е отправила официално питане до премиера Бойко Борисов относно , Масуд Барзани, която се проведе миналата седмица и не беше официално обявена от Министерски съвет.Йончева пита Борисов дали на срещата е разисквана българската позиция по отношение на предстоящия референдум за независимост, който кюрдите възнамеряват да проведат, в опит за отделяне от Ирак.„Разисквана ли е темата за предоставяне от страна на България на военна помощ за автономията“, се казва още в депутатското питане.Както „Труд“ писа, за срещата съобщи официалният сайт на президентството на Кюрдистан, а пред изданието ни от Министерския съвет потвърдиха информацията, като обясниха, че посещението е било част от обиколка, в която е включена и страната ни.Визитата е отразена широко и от канал „Кюрдистан 24“, където има репортаж от разговора. Основната тема, по която са говорили Борисов и Барзани, е била за референдума за независимост, който Иракски Кюрдистан иска да организира и от автономия на световната карта да се превърне в държава. Освен България Масуд Барзани е посетил Йордания, където също е представил идеята на Световната икономическа конференция за Близкия изток и Северна Африка.Българският премиер и президентът на автономията са обсъдили и развитието на военните операции срещу „Ислямска държава“ в Ирак и Сирия.", "date": "2017.05.31", "title": " Елена Йончева пита Борисов за необявената среща с президента на Иракски Кюрдистан"}
{"url": "https://trud.bg/%d0%b7%d0%b0%d0%bf%d0%b0%d0%bb%d0%b8%d1%85%d0%b0-%d1%88%d0%b5%d0%b2%d1%80%d0%be%d0%bb%d0%b5%d1%82%d0%b0-%d0%bd%d0%b0-24-%d0%b3%d0%be%d0%b4%d0%b8%d1%88%d0%b5%d0%bd-%d1%82%d0%b0%d0%ba%d1%81%d0%b8%d0%bc/", "text": "Криминалистите от Първо РУ на МВР-Пловдив изясняват причините и обстоятелствата за пожара, при който сериозно пострада таксиметров автомобил „Шевролет“, ползван от 24-годишен жител на града под тепетата.Сигналът за обхванатия в пламъци „Шевролет“ постъпил на спешен телефон 112 около 21.30 часа във вторник и веднага към мястото на инцидента на улица „Петрова нива“ в квартал „Кючук Париж“ бил изпратен екип на Пожарната, която предприел незабавни действия за потушаване на огъня в колата.Местопроизшествието е запазено и посетено от дежурна оперативна група на Първо РУ, а при извършения оглед са открити следи от запалима течност. По случая е образувано досъдебно производство. Основните версии, по които работят разследващите, са отмъщение на конкурент или недоволен клиент и неуредени финансови взаимоотношения.", "date": "2017.05.31", "title": " Запалиха шевролета на 24-годишен таксиметров шофьор в Пловдив"}
{"url": "https://trud.bg/%d0%be%d1%82%d0%b8%d0%b4%d0%b5-%d1%81%d0%b8-%d0%b3%d1%80%d0%b5%d1%88%d0%bd%d0%b8%d0%ba%d1%8a%d1%82-%d0%b7%d0%b0-%d0%b1%d0%be%d0%b6%d0%b8%d1%8f%d1%82%d0%b0-%d1%80%d1%8a%d0%ba%d0%b0/", "text": "На 81 години почина Богдан Дочев, последният български съдия, участвал в четвъртфинал на световно първенство. И останал завинаги във футболните анали. Дочев бе асистент на мача Аржентина – Англия (2:1) на Мондиал„Не искам да виждам никога очи в очи този човек – каза в интервю преди година Дочев за дон Диего. – Станах без вина виновен. Не съм упрекван никога за нищо друго освен за този гол. Човек трябва да има морал, възпитание и кулгура.“Диего Марадона очевидно не пази лоши спомени. В ексклузивно интервю пред вестник „Труд“ на Мондиал 2014 аржентинският идол отговори на въпроса дали знае, че българския съдия му е признал гола с ръка. „Разбира се, как да не знам – възкликна Марадона в Рио де Жанейро. – Оттогава всички българи сте мои амигос. Ако можех, щях да кажа на този съдия: „Да си жив и здрав, амиго! Обичам България, предайте от мен поздрави и целувки.“Това беше преди две години. За съжаление днес един от най-великите български съдии вече го няма.Вестник „Труд“ изказва съболезнования на близките му. Погребението е в четвъртък от 11 ч в Малашевските гробища.", "date": "2017.05.31", "title": " Отиде си съдията на Божията ръка"}
{"url": "https://trud.bg/%d0%b1%d0%b5%d1%80%d0%bb%d0%b8%d0%bd-%d0%bd%d0%b0%d0%bf%d1%80%d0%b5%d0%b4%d1%8a%d0%ba%d1%8a%d1%82-%d0%bd%d0%b0-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b2-%d1%81%d1%8a%d0%b4%d0%b5%d0%b1/", "text": "Има напредък в съдебната реформа в България и това се вижда не само от Германия, а и от другите страни членки на ЕС. Така отговори на въпрос на “Труд” съзира ли напредък в съдебната ни реформа германският правосъден министър Хайко Маас. Той говори пред журналисти след срещата си днес в Берлин с вицепремиера по правосъдната реформа и външен министър Екатерина Захариева.„Ето защо съм радостен, че Екатерина продължава да се занимава с тази тема, тъй като тя даде старт на този процес. В новата си функция тя със сигурност ще може енергично да дава по-нататъшен тласък на този процес. Това е особено важно. Резултатите вече са видими и ние с удоволствие бихме помагали тези успехи да продължат”, добави Маас.Попитан как е протекъл разговорът, германският  министър отговори: “Първо поздравих г-жа Захариева с новата й длъжност. Предизвикателствата са големи, но има и много съвпадащи интереси. Радостен съм, че Екатерина продължава да отговаря за правосъдната реформа. Задвижихме доста неща, които подкрепяме – също и персонално. Ние отново предложихме при българското председателство на ЕС, което започва след 6 месеца, в областта на правосъдието да сме в помощ на новата колежка, ако това е желателно.”Министър Хайко Маас и вицепремиерът Екатерина Захариева си говориха на “ти”, което е сигнал не само за разбирателство, а и за приятелство.“Аз благодарих на моя колега. Радвам се, че ще имаме възможност да продължим да работим заедно. Благодарих му и за това, което направиха миналата година за анализа за прокуратурата, но и за помощта, която вече оказаха. Разбрахме се това да продължи и по време на българското председателство на ЕС”, каза Захариева.Министърката припомни, че през декември миналата година български експерт е бил в германското Министерство на правосъдието с цел обмяна на опит във връзка с председателството ни на ЕС. Същият експерт в момента е в Брюксел.Екатерина Захариева оповести, че по време на разговора си с министър Маас са били набелязани конкретни стъпки при оказването на съдействие и помощ по време на българското председателство в областта на правосъдието.Към Хайко Маас е била отправена покана да посети България колкото може по-скоро.В рамките на официалното си посещение в Берлин Захариева се срещна днес и с председателя на фондация “Конрад Аденауер” д-р Ханс-Герт Пьотеринг. “Оценяваме високо решимостта, която срещаме във ваше лице и от цялото правителство на премиера Бойко Борисов относно ясната и безкомпромисна проевропейска ориентация на България”, заяви Пьотеринг.Той даде израз и на радостта си, че първият език, на който е била преведена автобиографичната му книга, е български.Екатерина Захариева беше приета и от още две ключови личности – от съветника на Ангела Меркел по външна политика д-р Кристоф Хойсген, както и от д-р Уве Корсепиус, съветник на канцлерката по европейските въпроси.", "date": "2017.05.31", "title": " Берлин: Напредъкът на България в съдебната реформа се вижда от всички членки на ЕС"}
{"url": "https://trud.bg/%d1%82%d1%80%d1%8a%d0%bc%d0%bf-%d0%b2%d0%b7%d0%b5%d0%bb-%d1%80%d0%b5%d1%88%d0%b5%d0%bd%d0%b8%d0%b5-%d0%b7%d0%b0-%d0%be%d1%82%d1%82%d0%b5%d0%b3%d0%bb%d1%8f%d0%bd%d0%b5%d1%82%d0%be-%d0%bd%d0%b0-%d1%81/", "text": "Държавният глава  Доналд Тръмп е взел решение за оттегляне на Съединените американски щати от споразумението за климата, постигнато в Париж през 2015 година, предава .Информацията бе публикувана от Axios news, които се позовават на двама източници, запознати с президентското решение.В рамките на последната среща на Г-7, проведена в Таормина, Тръмп отказа да подкрепи рамката на споразумението, заявявайки, че се нуждае от повече време, за да вземе решение.Още по време на кандидат-президентската си кампания Тръмп нееднократно се заканваше да изтегли САЩ от споразумението. Той освен това не вярва в твърдението на научната общност, че климатът се затопля, наричайки го измама.Евентуалното му решение, ще постави САЩ в един отбор със Сирия и Никарагуа – единствените държави, които не са страни по споразумението.То включва близо 200 държави и беше подписано на 12 декември 2015 г. в Париж. Основната му цел е да ограничи глобалното затопляне, чрез намаляване на вредните емисии от горенето на изкопаеми горива в индустрията. В договора е предвидено до 2025 г. САЩ да намалят емисиите си с 26-28 процента.Оснвното международно споразумение в тази област е Рамковата конвенция на ООН по изменение на климата (РКООНИК). Тя е една от трите конвенции, приети на срещата на върха за Земята през 1992 г. в Рио. До момента е ратифицирана от 195 държави. Започнала е като начин за държавите да работят заедно и да ограничат повишаването на температурата и изменението на климата в световен мащаб , както и да се справят с последиците от тях.", "date": "2017.05.31", "title": " Тръмп взел решение за оттегляне на САЩ от Парижкото споразумение за климата"}
{"url": "https://trud.bg/%d0%ba%d1%8a%d1%89%d0%b0-%d0%b8%d0%b7%d0%b3%d0%be%d1%80%d1%8f-%d1%81%d0%bb%d0%b5%d0%b4-%d0%bf%d0%b5%d1%87%d0%b5%d0%bd%d0%b5-%d0%bd%d0%b0-%d1%85%d0%bb%d1%8f%d0%b1/", "text": "Къща на бедна фамилия от шуменското село Марково изгоря почти до основи, след като семейството си пекло хляб на печка на дърва. Към 19,30 часа във вторник пламъците тръгнали откъм покрива. На тавана на кирпичения дом под покрива имало струпана слама и това помогнало на стихията да се разрасне. Поне 100 души от селото се втурнали да помагат на незрящия Банчо Станев/61г./ и съпругата му. Едни носили кофи с вода, дурги изнасяли багаж от къщата на ул.“Боян Георгиев“.На мястото се отзовали и два пожарни екипа. Пламъците били погасени с 24 тона вода, но 200 кв.м. покрив рухнал. Унищожено е домашно имущество. Причините за пожара са в процес на изясняване и в сряда огнеборци от пожарната в Шумен са правили оглед на място.Семейството, останало без дом смята, че те са си виновни сами, защото преместили готварската печката към комин, който не теглел добре. Има вероятност той да е подпалил покрива. Вечерта преди инцидента опекли хляб, за да вечерят, тъкмо греели вода и къщата започнала да пука. Сега двамата безработни съпрузи ще се приютят при децата си, коментират местни хора.", "date": "2017.05.31", "title": " Къща изгоря след печене на хляб"}
{"url": "https://trud.bg/%d0%ba%d0%be%d0%b1%d1%80%d0%b0%d1%82%d0%b0-%d0%bf%d1%80%d0%b8%d1%82%d0%b8%d1%81%d0%ba%d0%b0-%d0%b4%d0%b6%d0%be%d1%88%d1%83%d0%b0-%d0%b7%d0%b0-%d0%bc%d0%b0%d1%87/", "text": "„", "date": "2017.05.31", "title": " Кобрата притиска  Джошуа за мач"}
{"url": "https://trud.bg/%d1%88%d0%be%d1%84%d1%8c%d0%be%d1%80%d0%b8-%d1%81%d0%b0%d0%bc%d0%b8-%d0%be%d1%82%d0%b2%d0%b5%d0%b4%d0%be%d1%85%d0%b0-%d0%bf%d0%be%d0%bb%d0%b8%d1%86%d0%b8%d1%8f-%d0%b4%d0%be-%d0%bb%d0%b0%d0%b1%d0%be/", "text": "Шофьори, единият от които спипан надсрусан, сами отведоха полицаите в лаборатории за дрога в Поморие и Айтос.Рано сутринта във вторник, единият от задържаните- Г.Д., криминално проявен, бил засечен дрогиран зад волана на беемвето си на изхода на Бургас. Първоначално той се опитал за избяга на полицаите, но после спрял и доброволно се предал. При спирането на автомобила, изхвърлил на седалка в колата топче с канабис. Г.Д. е тестван за употреба на наркотични вещества, като апарата отчел положителна проба за наличие на кокаин, амфетамин, метамфетамин и канабис. В дома му, разположен на поморийската улица «Добри Чинтулов», съвместно със служители на Районно управление – Поморие е извършено претърсване, като са намерени и иззети множество саксии, засадени с канабисови растения и глави от съцветия с марихуана, подготвени за сушене. Общото количество на намерената марихуана е с тегло около 200 гр. Г.Д. на всичко отгоре шофирал и без книжка. В ранния следобед същия ден, но в Айтос, 26 годишният А.Х. шофирал автомобила си „Фолксваген“, когато униформени го спрели за проверка. В купето на возилото намерили и иззели топче с марихуана с тегло 3,67 гр. и зелена тревна маса в насипно състояние / марихуана/ с тегло 0,54 гр. Полицаите бързо рпазплели откъде е взета дрогата и малко по-късно извършили претърсване в дома на 23 годишния М.Х. от Айтос, като намерили и иззели електронна везна, еднолитров стъклен буркан, съдържащ суха зелена тревна маса / марихуана/ и плик със суха зелена тревна маса / марихуана – всичко с общо тегло около 100 гр./. М.Х. също е задържан за срок от 24 часа.Предстои материалите по образуваното досъдебно производство да бъдат докладвани в Бургаска окръжна прокуратура.", "date": "2017.05.31", "title": " Шофьори сами отведоха полиция до лаборатории за дрога"}
{"url": "https://trud.bg/%d0%bf%d0%bb%d0%be%d0%b2%d0%b4%d0%b8%d0%b2%d1%81%d0%ba%d0%b8%d1%8f%d1%82-%d0%be%d0%ba%d1%80%d1%8a%d0%b6%d0%b5%d0%bd-%d1%81%d1%8a%d0%b4-%d0%be%d1%81%d1%82%d0%b0%d0%b2%d0%b8-%d0%ba%d0%bc%d0%b5%d1%82/", "text": "Пловдивският окръжен съд остави на работа кмета на Асеновград д-р Емил Караиванов и главния архитект Константин Атанасов, въпреки че срещу тях има повдигнати съответно две и три обвинения. От прокуратурата обаче реагираха мълниеносно и обявиха, че ще обжалват решенията на магистратите в законовия тридневен срок пред Апелативния съд. От държавното обвинение допълниха, че разследват и дейността по санирането и сметоизвозването в Асеновград и оттам също може да се очакват нови разкрития за незаконни практики в общината.„Не се считам за виновен и отговорен по повдигнатите ми обвинения. Не съм въпрепятствал разследването по никакъв начин и не смятам да го правя”, заяви кметът д-р Емил Караиванов. Адвокатът му Красимир Алексиев нарече доклада на ДАНС „клюкарски“ и подчерта, че кметът не е записан на СРС-тата. Според защитника на кмета основният мотив на прокуратурата бил „отстранете го от работа, че имаме много работа“. Адвокат Алексиев обвини прокуратурата в умишлено наслагване на обществен неприязън към Община Асеновград чрез медийните изяви на окръжния прокурор Румен Попов. Според него Окръжна прокуратура е обвинила кмета на Асеновград по един член, който е за особено тежки престъпления и злоупотреби в изключително големи размери, а реално доказателствата са за обвинения по друг член, което би изпратило делото не в Окръжен съд-Пловдив, а в Районен съд-Асеновград. По този начин бил прескочен първоинстанционният съд. Защитникът допълни, че прокуратурата не е представила всички документи и доказателства, а мярката трябва да е съобразена именно с тях. Адвокат Алексиев определи медийните прояви на покуратурата като изключително дръзки и целящи да повлияят на съда. Защитата подчерта, че няма нито една дума от свидетелските показания срещу кмета. И трите договора са извършени с обществена поръчка, а д-р Караиванов не е подписвал никакви документи, освен фактури. Адвокат Краси Алексиев предостави на съдия Михаела Добрева договорите за почистване на шахти за периода 2015-2017 г. и 32 фактури за парите, които общината е превела на фирма „Ерика корп“, и допълни, че 12 от тях не са парафирани от д-р Емил Караиванов. Кметът е подписал само част от фактурите, които са с вярно съдържание и са за плащане по съответния договор. Според адвокат Алексиев обвинението срещу кмета за длъжностно присвояване в големи размери от близо 80 000 лв. е неясно. Той представи заповед за отпуск на д-р Емил Караиванов до 28 юни и друга, с която назначава свой заместник за временно изпълняващ длъжността кмет.По отношение на второто повдигнато обвинение срещу клиента му, че е дал разрешение за строеж в защитен квартал, адвокат Алексиев подчерта, че въпросният „120-и квартал“ от кадастъра (т.нар. Метошка махала) няма специален статут по Закона за устройство на територията и този за културното наследство. Според адвокат Найденов, който защитава главния архитект на Асеновград, няма никакви данни, че Константин Атанасов е вземал подкуп през въпросния октомври 2013 г. Защитникът твърди, че подкупът бил „непоискан“ и ставало дума за 600 лв. и бутилка уиски. Това е станало ясно след разпита на основния свидетел, който не е споменал за подобен дар.Окръжният съд не уважи искането на окръжните прокурори Георги Гешев и Мария Тодорова въпреки твърденията им, че подсъдимите ще окажат влияние на подчинените си, ако останат на работа, или ще унищожат важни документи. От държавното обвинение заявиха, че има сериозно разминаване между документите, които получили от Община Асеновград при първото и второто поискване. Съдът не констатира данни от събрания до момента доказателствен материал някой от двамата или и двамата заедно да са имали поведение, следващо от служебното им положение, с което да са възпрепятствали извършване на процесуални действия от разследващите органи, да са отказвали или укривали писмени доказателства, както и да са влияли върху свидетели.Според магистратите от Окръжния съд няма достатъчно основания да се счита, че служебното положение и демонстрираното и намерило отражение в кориците на делото поведение на който и да е от двамата обвиняеми ще създаде пречки за обективно, всестранно и пълно изясняване на обстоятелствата по делото. По тази причина искането на Окръжна прокуратура Пловдив съдът да отстрани обвиняемите от длъжност се стича за неоснователно, са доводите им.", "date": "2017.05.31", "title": " Пловдивският окръжен съд остави кмета на Асеновград на работа\t\t\t"}
{"url": "https://trud.bg/%d0%be%d0%b3%d1%80%d0%b0%d0%b1%d0%b8%d1%85%d0%b0-%d0%b7%d0%bb%d0%b0%d1%82%d0%b0%d1%80%d1%81%d0%ba%d0%be-%d0%b0%d1%82%d0%b5%d0%bb%d0%b8%d0%b5-%d0%b2-%d1%86%d0%b5%d0%bd%d1%82%d1%8a%d1%80%d0%b0-%d0%bd/", "text": "Златарско ателие в самия център на Пловдив е било ограбено посред бял ден. Сигналът за обира е бил получен в Четвърто РУ на МВР около 10.30 часа сутринта във вторник. По първоначални данни в ателието влязъл непознат мъж, който издърпал от ръцете на 63-годишния търговец две златни колиета с общо тегло от 40 грама и побягнал. По случая е образувано досъдебно производство. Работата продължава разследващ полицай от Четвърто РУ. Колегите им от Първо РУ-Пловдив разследват сигнал на 39-годишна местна жителка за кражба от дома й, извършена във вторник през нощта между 2.30 и 6 часа. Неизвестният засега апаш проникнал в жилището на потърпевшата през незатворен прозорец и задигнал 1000 евро, 300 лева, лични документи и банкова карта. На адреса е извършен оглед, образувано е досъдебно производство. Предприети са действия по разследването.", "date": "2017.05.31", "title": " Ограбиха златарско ателие в центъра на Пловдив посред бял ден"}
{"url": "https://trud.bg/45-%d0%bf%d0%be-%d0%bd%d0%b8%d1%81%d0%ba%d0%b8-%d1%81%d0%bc%d0%b5%d1%82%d0%ba%d0%b8-%d0%b7%d0%b0-%d0%bf%d0%b0%d1%80%d0%bd%d0%be-%d0%b2-%d0%b0%d0%b4%d0%bc%d0%b8%d0%bd%d0%b8%d1%81%d1%82%d1%80%d0%b0/", "text": "Средно 45% са икономиите на топлинна енергия в административните сгради на 4 столични общини, в които вече е инсталирана новата автоматична система на “Топлофикация София”, сочат данните след края на отоплителния сезон, съобщиха от дружеството. Вече близо една година компанията предлага на своите клиенти нов тип услуга – “Управление на енергията”, която позволява оптимизиране на потреблението и намаляване на разходите за топлоенергия и топла вода през отоплителния сезон за сградата без това да лишава от топлинен комфорт обитателите в нея.През отоплителен сезон 2016/2017 г. ползватели на енергоефективната система на компанията са 12 сгради, намиращи се на територията на общините Възраждане, Слатина, Връбница и Красно село. Освен общински администрации Столичната топлофикация извършва услугата в шест училища, където консумацията е намаляла средно с около 18% и в три детски градини, които вече имат близо 11% по-ниски сметки за парно. Характерно за услугата е, че се изпълнява без да се прави компромис с комфортните температури за отопление на сградите, въпреки извънредно студената зима на 2017г. Финансовото изражение на тези икономии за отоплителен сезон 2016/2017 г. е общо около 40 000 лв., а като топлинна енергия – намалението е с близо 626 МВтч. Не на последно място с управлението на енергията и следенето на консумацията на парно и топла вода в реално време са спестени и 181,48 тона вредни емисии СО2.През последните месеци към новата енергийна услуга на „Топлофикация София” проявиха сериозен интерес и от редица държавни административни сгради. Така от три месеца в Националния статистически институт (НСИ) е инсталирана енергоефективната система и постигнатото оптимизиране на потреблението на топлинна енергия и топла вода е с близо 59%.„Целта ни винаги е била да помагаме на своите клиенти да изразходват само толкова топлинна енергия, колкото им е необходима, без да се разхищава. Това е и тайната на постигнатите сериозни икономии. В НСИ цифрите говорят сами за себе си – само за три месеца сградата се отопляваше с 80,8 МВтч по-малко топлоенергия, в сравнение със същия период на миналата година, но достъпния комфорт на обитателите изобщо не беше нарушен. Благодарение на нас и на управлението на консумацията в реално време сме помогнали да бъдат спестени и средства за отопление”, обясни инж. Филип Фиков, началник на отдел „Дялово разпределение и енергийни услуги“.За внедряването на новата енергийна услуга на „Топлофикация София” е необходимо да се инсталира СКАДА система в абонатната станция на сградата, а данните да се предават по GPRS/GSM мрежа директно на експертите в компанията, които управляват консумацията на сградата в реално време. С помощта на специализиран софтуер се извършват необходимите настройки на съоръженията в абонатната станция в зависимост от външните температурни условия, особености и режим на потребление в сградата, предпочитания на обитателите, архитектурната специфика на обекта и др.“По време на отоплителния сезон, когато училищата не работят, ние продължаваме да подаваме топлинна енергия, но само толкова, колкото е достатъчно за да се поддържа нормална температура в сградата, без да се работи на пълни обороти. Целта е училището или детската градина да се затопли възможно най-бързо, когато учениците и децата се върнат в клас. Същото е и при административните сгради. Нашата енергийна услуга помага сериозно за регулирането на месечното потребление, а това естествено води до значителни икономии на годишна база. Виждате резултатите – средно с 45% по-ниски сметки за парно в административните сгради след инсталиране на новата автоматична система на “Топлофикация София”. Амбицията ни е повече държавни и общински институции да инсталират нашата система. Още повече, че не се изискват допълнителни средства, а само нормално работещи абонатни станции. Убедени сме, че ефектът от нейното прилагане ще се измерване не само в хиляди спестени лева годишно, но и в нещо не по-малко важно – намаляване вредните емисии над София, което е от особено голяма полза за хората, пък е и доста дискутирана тема напоследък”, добави още инж. Филип Фиков.Основните дейности, които се включват в услугата “Управление на енергията” от страна на „Топлофикация София” са извършването на оптимална настройка на работния режим на съоръженията в абонатната станция и проследяване работата на уредите в реално време, за да се реагира с промяна в настройките on-line по всяко време и при нужда. Постоянното следене на индикации за завишени стойности на параметрите при работата на абонатната станции позволява да се осигури бърза реакция в извънредни ситуации от страна на екипите на компанията. И не на последно място клиентите, които ползват новата енергоефективна система, могат да следят данните на консумацията си на топла вода и парно в реално време, тъй като те се визуализират благодарение на специалния софтуер.", "date": "2017.05.31", "title": " 45% по-ниски сметки за парно в администрацията с новата автоматична система на “Топлофикация София”\t\t\t"}
{"url": "https://trud.bg/%d0%ba%d0%b5%d1%88-%d0%ba%d1%80%d0%b5%d0%b4%d0%b8%d1%82-%d1%81-%d0%bf%d1%80%d0%b8%d0%b7%d0%bd%d0%b0%d0%bd%d0%b8%d0%b5-%d0%b7%d0%b0-%d0%bd%d0%b0%d0%b9-%d0%b1%d1%8a%d1%80%d0%b7%d0%b8-%d0%be%d0%bd%d0%bb/", "text": "Кеш Кредит е най-бързата институция за 2017 г. на пазара на бързи заеми, показва независимо проучване на сайта Izbiram.bg.Бързи ли са наистина бързите кредити в България и къде може най-бързо да получите пари? Това е въпросът, който Izbiram.bg – сайт за сравнение на кредити, анализи и подпомагане на потребителите на финансови услуги, си поставя. Поради ръста в броя на клиентите, които се възползват от небанковите потребителски кредити (т.нар. бързи кредити), сайтът провежда собствено проучване през март и април. Проучването измерва скоростта в онлайн процеса на отпускане на бързи кредити от компаниите – от момента на подаването на необходимите данни от клиента в уеб сайта на съответната компания до момента на получаване на окончателен отговор.Кредитните институции, които са включени в проучването на Izbiram.bg, трябва да отговарят на строго дефинирани условия: фирмата да предлага кандидатстване за кредит онлайн и процесът по одобрение да не е повече от 1 час и да протича изцяло онлайн и по телефон, т.е. да не се изисква клиентът да посети офис на фирмата или да бъде посетен у дома си от фирмен консултант. За да бъде максимално обективно, проучването залага и строго дефиниран профил на участниците: хора на възраст от 30 до 45 г., с безпроблемна кредитна история, нови клиенти за съответната компания, с доходи над 1000 лв. нетно месечно.Най-бързото одобрение – до 6 минути, е одобрението, което дава Кеш Кредит. Компанията постига този резултат благодарение на своя иновативен модел на работа, който отличава Кеш Кредит от другите компании на пазара. Отличният скоринг модел за оценка и изцяло автоматизираният процес на одобрение, който не е обвързан с агентска мрежа, дават възможност на Кеш Кредит светкавично бързо да прецени кандидатстващия за кредит и да отпусне поисканата сума в рамките само на 6 минути. Освен бързина и удобство в предоставянето на услуги, клиентите на Кеш Кредит получават и коректно отношение и любезно и качествено обслужване. Компанията постоянно работи в посока разработване и предлагане на нови непознати досега на пазара продукти. Цел на Кеш Кредит е да предоставя на потребителите това, от което имат нужда, в точния момент, при най-добрите условия.", "date": "2017.05.31", "title": " Кеш Кредит с признание за най-бързи онлайн заеми"}
{"url": "https://trud.bg/%d1%82%d0%b5%d0%b0%d1%82%d1%80%d0%b0%d0%bb%d0%bd%d0%b8%d1%8f%d1%82-%d1%84%d0%b5%d1%81%d1%82%d0%b8%d0%b2%d0%b0%d0%bb-%d1%89%d0%b5-%d1%88%d0%b5%d1%81%d1%82%d0%b2%d0%b0-%d0%b8-%d0%bf%d0%be-%d1%83%d0%bb/", "text": "Освен на сцените юбилейното XXV издание на МТФ „Варненско лято“ ще излезе и по улиците и в емблематичните исторически места на морската столица.След официалното откриване на театралния маратон на 1 юни вечерта с китайска трактовка на една от най-въздействащите трагедии на Шекспир под заглавието „Ужасената душа: Макбет“ започва уличен парад „Магията на морето“ и на центъра ще оживеят огромни медузи, риби, сепии, морско конче и октопод . Уникалните костюми са дело на студенти от НХА и НАТФИЗ.На 3 юни на входа на Морската градина ще бъде интерактивният хепънинг „Почувствай огъня“ на „Жар театър“.Предната вечер Римските терми ще бъдат декор на сюжетния огнен театър“Паметта на огъня“ на същата Мим-формация. В тази алегорична театрална поема древното и поетично изкуство на мима се среща с огнения пърформанс. Тук Огънят е главно действащо лице. Той увлича зрителите в мистично пътешествие през пластовете на културите, отвъд времето и реалността, в пространството на духа и поезията. Епохи, персонажи и случки се преливат в метафорични огнено-пластически импресии и сцени, обединени от темата за непреходността и устойчивостта на духа пред изпитанията на времето. Участва международен изпълнителски екип от България, Италия и Кралство Йордания.“Опит за гнездене” е името на уличната арт-инсталация на Фондация „Криейтив Рейнмейкърс”, която може да се види също на 1 юни в 22 часа. Светещи гнезда се оказват върху дървета на ул. „Преслав“, като някои са анимирани чрез видео мапинг. Заглавието на атрактивната арт-инсталация намигва към пиесата на Йордан Радичков „Опит за летене“, като напомня, че преди летенето е гнездото. Обектите са дело на млади графици и скулптори от Националното училище по изкуствата във Варна.Сателитни прожекции ще покажат шедьоври от световните сцени. Във ФКЦ на 12 юни ще може да се види „Травиата“ наживо от Метрополитън опера в Ню Йорк. На другия ден е излъчването на „Амадеус“ на театър „Оливие “ в Лондон.", "date": "2017.05.31", "title": " Театралният фестивал ще шества и по улиците на Варна\t\t\t"}
{"url": "https://trud.bg/%d0%b3%d1%80%d0%b8%d0%b3%d0%be%d1%80-%d0%b4%d0%b8%d0%bc%d0%b8%d1%82%d1%80%d0%be%d0%b2-%d1%81%d0%b5-%d1%81%d0%bf%d1%80%d0%b0%d0%b2%d0%b8-%d0%b8-%d1%81-%d0%bd%d0%b5%d1%83%d0%b4%d0%be%d0%b1%d0%bd%d0%b8/", "text": "Григор Димитров победи трудния за него съперник Томи Робредо с 6:3, 6:4, 7:5 и се класира за втори път за третия кръг на „Ролан Гарос“.Гришо имаше само една победа от четирите досегашни мача срещу 35-годишния испански ветеран – през 2014 г. в Канада. Робредо е 274-и в световната ранглиста, но има в кариерата си 4 четвъртфинала на този турнир. Димитров тази седмица е 13-и.Най-добрият български тенисист се справи за по-малко от два часа, като допусна само един брейкбол и нито един пробив и имаше предимство във всички елементи на играта.Следващият му съперник ще бъде определен от мача между Пабло Кареньо Буста и Таро Даниел.", "date": "2017.05.31", "title": " Григор Димитров се справи и с неудобния Томи Робредо"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%81%d1%82%d0%b2%d0%be%d1%82%d0%be-%d0%be%d0%b1%d1%8f%d1%81%d0%bd%d0%b8-%d0%b7%d0%b0%d1%89%d0%be-%d0%b2-%d0%b4%d0%b5%d0%bb%d0%b5%d0%b3%d0%b0/", "text": "Твърденията, че администрацията на българския държавен глава нарочно не е допуснала представител на Българската православна църква на аудиенцията с папа Франциск са напълно несъстоятелни. Това се казва в позиция, разпространена от прессекретариата на Президентството във връзка с отправени журналистически въпроси за състава на българската официална делегация във Ватикана на 26 май т.г.С открита грама от 20 януари 2017 г. на посолството ни при Светия престол са изпратени протоколните изисквания за състава на българската делегация за аудиенцията при папа Франциск на 26 май т.г. Съгласно тези изисквания „в делегацията за срещата с папата могат да участват само висши държавни, правителствени и парламентарни представители от директор на дирекция нагоре…“, обясниха от Президентството.Президентът Румен Радев се отнася с дълбоко уважение и отстоява позицията за диалог и съвместна работа с традиционните вероизповедания в България и особено с Българската православна църква. Неслучайно неговата първа среща след встъпването му в длъжност беше именно със Светия Синод на Българската православна църква и с патриарх Неофит, уверяват от „Дондуков“ 2.Държавният глава ще продължи да работи заедно с Българската православна църква в подкрепа на общата им мисия за просперитета на българския народ.", "date": "2017.05.31", "title": " Президентството обясни защо в делегацията ни при папата не е имало духовници"}
{"url": "https://trud.bg/%d1%82%d0%be%d0%ba%d1%8a%d1%82-%d0%bf%d0%be%d1%81%d0%ba%d1%8a%d0%bf%d0%b2%d0%b0-%d1%81-%d0%b4%d0%be-2-%d0%be%d1%82-1-%d1%8e%d0%bb%d0%b8/", "text": "Цената на тока ще се повиши с до 2% от 1 юли, показва докладът на Държавната комисия за енергийно и водно регулиране.Най-голямо е увеличението за градовете, в които оперира ЧЕЗ – с 2 на сто. 1,5% е повишението за абонатите на ЕВН в Южна България, а едва 0,2% е поскъпването за клиентите на „Енерго-Про“.Окончателното решение за новата цена на тока ще стане факт на 30 юни.В подадените до регулатора заявления от трите ЕРП-та поискаха увеличение на цената с между 1% до близо 9 на сто.", "date": "2017.05.31", "title": " Токът поскъпва с до 2% от 1 юли"}
{"url": "https://trud.bg/%d0%bf%d0%b8%d1%81%d0%b0%d1%82%d0%b5%d0%bb%d0%b8-%d0%b3%d0%be%d0%b2%d0%be%d1%80%d1%8f%d1%82-%d1%81-3000-%d0%b4%d0%b5%d1%86%d0%b0-%d1%87%d1%80%d0%b5%d0%b7-%d0%ba%d0%bd%d0%b8%d0%b3%d0%b8%d1%82%d0%b5/", "text": "С над 3000 деца от 30 училища във Варна ще се срещнат наши и чужди писатели, художници и влогъри в започналия срещу 1 юни фестивал „ВарнаЛит-2017“.„Най-големият проблем е, че има разпад на разговарянето.Децата имат желание да се разговаря с тях и ние ще го направим чрез книгите. Този фестивал създава една друга, невидима библиотека. Идваме тук за каузата, че четенето е ценност“, каза писателят Георги Господинов при представяне на уникалния за страната формат. Инициативата за създаването му е на писателя Захари Карабашлиев, осъществяването му е с подкрепата на община Варна и  се вписва в събитията на „Варна-Европейска младежка столица 2017“.Писателите, които ще се срещнат с варненските ученици и техните родители, са Георги Господинов, Теодора Димова, Илиян Любомиров, Константин Трендафилов, Юлия Спиридонова, Неделчо Богданов, Димитър Петров, влогърите Емил Конрад, Стан. С децата ще разговарят още Стефан Пастис /САЩ/, автор на хитовата поредица „Тими Провала“, и Сали Грийн /Великобритания/, автор на поредицата „Полулош“. Освен това варненската публика ще има възможност да се включи в директни видеовръзки с още трима чуждестранни автори.Четенето започва още от самото раждане на детето, казва Вал Стоева от фондация“Детски книги“, която дава 9 1/2 съвета за отглеждане на читатели. Според нея ролята на бащата е много важна според всички световни изследвания. „Когато майката чете, тя задава повече учителски въпроси, защото стремежът й е да научи детето на всичко. Когато бащата чете, той няма тази обремененост и помага за развиване на въображението и абстрактното мислене на детето“, посочва Стоева.", "date": "2017.05.31", "title": " Писатели говорят с 3000 деца чрез книгите"}
{"url": "https://trud.bg/%d0%b0%d1%80%d0%b5%d1%81%d1%82%d1%83%d0%b2%d0%b0%d1%85%d0%b0-%d0%b0%d1%81%d0%b5%d0%bd%d0%be%d0%b2%d0%b3%d1%80%d0%b0%d0%b4%d1%87%d0%b0%d0%bd%d0%b8%d0%bd-%d0%ba%d0%b0%d1%80%d0%b0%d0%bb-%d0%bc%d0%be/", "text": "Полицаите от РУ на МВР-Асеновград задържаха за едно денонощие 35-годишен местен жител, който беше спипан във вторник около 18.30 часа да кара мотопед „Дерби“ под въздействието на наркотични вещества. Междувременно други двама нарушители на пътя са били засечени от служителите на реда в село Болярино и в Първомай. В първия случай 50-годишен неправоспособен мъж от село Белозем шофирал микробус „Форд“ в рамките на наложено едногодишно административно наказание, а във втория случай 42-годишен първомаец се бил качил на камион „Жук“ с концентрация на алкохол в кръвта 0,83 промила, след като е осъден и с влязла в сила присъда за същото деяние. През последното денонощие на територията на Областна дирекция на МВР-Пловдив са регистрирани 17 криминални престъпления – грабеж, 6 кражби, наркотици, пожар и 8 други. Разкрити са 9 престъпления.", "date": "2017.05.31", "title": " Арестуваха асеновградчанин, карал мотопед „Дерби“ под въздействие на наркотици"}
{"url": "https://trud.bg/%d1%81%d0%be%d0%bb%d0%b8%d0%b4%d0%bd%d0%be-%d0%bf%d0%be%d1%87%d0%b5%d1%80%d0%bf%d0%b5%d0%bd-%d1%88%d0%be%d1%84%d1%8c%d0%be%d1%80-%d0%be%d1%82%d0%bd%d0%b5%d1%81%d0%b5-%d0%bf%d0%be%d1%80%d1%82%d0%b0/", "text": "Солидно почерпен шофьор попадна за 24 часа в полицейския арест в Пловдив, след като около 3.10 часа във вторник на улица „Цар Симеон“ в жк „Тракия“ излязъл извън пътното платно и със своя лек автомобил „Ситроен“ се блъснал в порталната врата на фирмена база.В резултат на настъпилото произшествие няма пострадали хора и инцидентът се е разминал само с нанесени материални щети. Зад волана на колата бил 42-годишен мъж от града, чиято алкохолна проба показала наличието на 2,49 промила. С полицейска заповед шофьорът е задържан за едно денонощие в Пето РУ, а по случая е образувано бързо производство.Във вторник по пътищата на Пловдивска област са станали 45 произшествия с материални щети. Регистрирани са и 3 катастрофи с трима ранени.", "date": "2017.05.31", "title": " Солидно почерпен шофьор отнесе портала на фирмена база в Пловдив"}
{"url": "https://trud.bg/%d0%bf%d0%b8%d0%b2%d0%be%d0%b2%d0%b0%d1%80%d0%b8%d1%82%d0%b5-%d1%81-%d0%bd%d0%be%d0%b2%d0%b0-%d1%81%d1%82%d1%80%d0%b0%d1%82%d0%b5%d0%b3%d0%b8%d1%8f-%d0%b2-%d0%b8%d0%bd%d1%82%d0%b5%d1%80%d0%bd%d0%b5/", "text": "Бирените компании в България вече ще контролират съдържанието на съобщенията си в интернет. Тези норми са част от програмата за социална отговорност на пивоварния бранш, която включва и превантивната кампания лица под 18 г. да не експериментират с алкохол, съобщиха от Съюза на пивоварите в България (СПБ).От браншовата организация обявиха, че актуализират принципите си за отговорни маркетингови комуникации в дигиталните медии. Новите саморегулаторни правила влизат в сила от 1 юни тази година.Сред платформите в дигиталната среда, които подлежат на самоконтрoл, са интернет страници на брандове, рекламни банери, предавания на видео, аудио или видео файлове, достъпни за автоматично сваляне. Включват се и рекламите по време на игри в интернет, маркетинг чрез блогове, съдържанието на които е генерирано от потребители и подкрепено от пивовари, използване на сайтове за изразяване на мнения и др. Регулират се и социални медии като YouTube и Фейсбук, а основен фокус е превенцията на децата. В този смисъл дигиталните маркетинг комуникации не може да са насочени към непълнолетни, нито да ги подтикват да консумират бира.„С новите правила пивоварните компании в страната продължават ангажиментите си за социална отговорност и приноса си към действията за намаляване на злоупотребата с алкохол. В центъра на нашето внимание е предпазването на подрастващите, които не само са най-податливи на влиянието на интернет комуникациите, но са и най-уязвими по отношение на своята безопасност в „нета“. Ето защо отговорността ни е съсредоточена най-вече върху правилата за превенция на деца при рекламирането на бира“, обясни изпълнителният директор на СПБ Ивана Радомирова.Част от нормите, които членовете на СПБ доброволно ще следват във Фейсбук и You Tube, са да се прилага филтър за ограничаване достъпа на фенове под 18 г. и забрана в рекламите да участват лица под 25 г. Създадените от бирените компании Фейсбук групи трябва да са затворени, така че само одобрени пълнолетни членове да могат да се присъединяват и да четат съдържанието, да изпращат съобщения или да споделят видеоматериалите. Сходни указания има за Instagram, Tumblr и Vine.", "date": "2017.05.31", "title": " Пивоварите с нова стратегия в интернет – ще пазят подрастващите от злоупотреба\t\t\t"}
{"url": "https://trud.bg/%d0%bf%d1%8a%d1%82%d0%b5%d1%88%d0%b5%d1%81%d1%82%d0%b2%d0%b5%d0%bd%d0%b8%d0%ba-%d0%be%d0%b1%d0%b8%d0%ba%d0%be%d0%bb%d0%b8%d0%bb-152-%d1%81%d1%82%d1%80%d0%b0%d0%bd%d0%b8-%d0%b3%d0%be%d1%81%d1%82%d1%83/", "text": "Заклет пътешественик обиколил стотици държави в цял свят гостува на ученици във Велико Търново. Росен Андрей Охеда е минавал пътя на смъртта в Боливия, плувал е с акули в океана, „здрависвал„ се е с тюлени, косатки и делфини. Преживявал е срещи със страховити животни, попадал е в разбойнически квартали и на места без капка цивилизация. Може да разказва истории, които често звучат като легенди, но всички са по действителен случай, защото той е главният герой в тях.През последните две години ставата все по-популярен в България заради приключенската си натура и страстта си да обикаля света.Росен Андрей Охеда е роден в Хавана през 1972 г. от майка – българка и баща – кубинец, има канадски паспорт и дом в Хасково. Но неговото „вкъщи“ може да е всяка точка на света.„Аз летя от четиримесечен, защото една година живеехме тук, две години – в Куба и така, докато не навърших 15. После поживях с нашите в Русия и учих една година астрономия в Москва, но завърших туризъм в Канада. Какъв друг да стана, освен пътешественик“, казва Росен, който от няколко дни е във Велико Търново и се среща с ученици, които не спират да го разпитват как кръстосва света и с какво се храни.„Все това ме питат децата – ял ли съм бръмбари. Много гледат телевизия сигурно, но аз не съм сървайвър като тези, които участват в играта и ядат какви ли не странности заради шоуто. Да, опитвал съм всякакви неща и не съм харесвал вкуса на всичко, но опитвам, защото ми го предлагат домакините. Когато си гост, не можеш да откажеш, особено, когато става дума за страни, в които такъв отказ е равен на обида. Не ми харесва, но преглъщам“, усмихва се пътешественикът.Росен Андрей бил едва на 7 г., когато нарисувал първата карта на България. Имал късмета да попадне на учителка, която да го похвали за първия му опит и да го насърчи да продължи да се интересува от света.„Тогава започнах да мечтая. Слушах истории от дядо си, който беше запален по географията. Гледах в захлас научно-популярни филми” , разказва пътешественикът.На 27 г. осъществил първата си мечта – да види Хаваите. Останал там два месеца, за да може да усети страната и хората.„Сега оставам по четири месеца в един регион. За по-малко е невъзможно да опозная страната. На първо място за мен е природата, после искам да разбера културата на хората, начина, по който живеят. Затова, когато пътувам, се старая да живея като тях и като тях се придвижвам. Не наемам коли, не търся таксита, случвало ми се е да пътувам с раздрънкани частни коли, ама ние тук не знаем какво е раздрънкана кола. Веднага давам пример. Представяш ли си комби, в което сме 11 човека и четирима от тези 11 са тръгнали да си търсят нов живот някъде на друго място и пътуват с цялата покъщнина. Багажът е на тавана. Това комби беше клекнало до земята“, казва пътешественикът.Въпросното комби на два пъти сдало багажа и то по средата на джунглата. Нашенецът хукнал да снима дивата природа и животните, докато шофьорът не го дръпнал настрани да му каже, че наоколо гъмжи от отровни змии, слонове, хиени и лъвове.„90% от хората на планетата живеят бедно. Точно при тях обаче откривам най-сърдечни приятели. Вероятно, защото тези хора няма какво да губят и живеят кратко. В Етиопия например жената живее до 50 г. мъжът – до 48 и това е сега“, споделя Росен.Той признава, че Европа не му е любимият континент, макар че е бил във всички европейски страни. Те са подредени, хората са студени и затворени, затова и той не обича да се връща там. Не обича да ходи и в силно милитаризирани страни, с военни конфликти и силно полицейско присъствие. В Борунди без малко да го застигне война, на границата на Колумбия и Панама по някаква чудо не станал заложник. „Пресичах границата с хора от местните племена. Военните в Колумбия като ме видяха, директно си ме предупредиха, че с този паспорт ще ме отвлекат. Аз им се изсмях, но като се върнах у дома, прочетох, че само на това място, 17 чужденци са били отвлечени с искане за откуп от държавите им“, казва Росена Андрей.Бил е на всички континенти, включително в Антарктида, където е стъпвал на айсберг, бил е в Океания, в цяла Южна Америка… Общо 152 страни е прекосил до момента Росен Андрей. Сега се подготвя за следващото си голямо пътешествия в Африка – неговата любима дестинация. Казва, че е възможно да обиколиш планетата, но на бегом. Ако искаш да видиш всяко кътче, да усетиш духа на страната и хората, ти трябват 300 земни години живот.„Остров Макарей в държавата Кирибати, която е на четирите полукълба на планетата , е едно от най-мистичните места, на които съм бил”, споделя Росен.Кацнал със самолетче на футболното игрище в Маракей. Островчето е с лагуна и в него живеят осем племена и числом и словом 1400 маракейци – без полиция, съд, електричество, без нищо, което да напомня съвременния живот. Вождовете на племената съставят правилата за живот и всеки провинил се, а това най-често са младежи, които са се напили с внесен контрабандно алкохол, бива осъден на изгнание без право да се върне на острова. Но и това било мястото, където Росен видял най-спокойният живот на света.Четири вещици пазели островчето и той, като гост, бил длъжен да им поднесе подарък. Според легендата всеки външен трябва да отиде да се поклони на четирите края на острова, където има по едно малко параклисче с черепа на всяка вещица. И да обиколи острова по посока обратна на часовниковата стрелка. И Росен Андрей изпълнил ритуала, за да му позволят да остане.За още много страни мечтае Росен Андрей, включително и Саудитска Арабия и Сирия, където се водят войни и където граждани със западни паспорти трудно влизат по сами, иска да види и Азия, където сам и без туристическа група не може да отиде, но Нова Зеландия е страната, в която той би искал да преживее старините си. Спокойна, красива и с малко население.", "date": "2017.05.31", "title": " Пътешественик, обиколил 152 страни, гостува на ученици в Търново"}
{"url": "https://trud.bg/%d0%bb%d0%b0%d0%b2%d1%80%d0%be%d0%b2-%d0%be%d1%84%d0%b0%d0%bd%d0%b7%d0%b8%d0%b2%d0%b0%d1%82%d0%b0-%d0%bd%d0%b0-%d1%80%d0%b0%d0%ba%d0%ba%d0%b0-%d0%bf%d0%be%d0%ba%d0%b0%d0%b7%d0%b0-%d0%bd%d0%b5%d0%b4/", "text": "Успешното изтегляне на екстремисти от ИДИЛ от град Ракка, унищожени от руски военновъздушни сили, е доказателство, че съществуват недостатъци в съгласуваните военни действия в борбата срещу тероризма в Сирия, предава ТАСС, цитирайки министъра на външните работи на Русия Сергей Лавров.“Създалата се ситуация изкарва на преден план недостатъците на координираните действия на всички воюващи срещу тероризма в Сирия,“ поясни Лавров.Той продължи с коментар върху изказванията от американска страна за промяна в тактиката, от организиране на периодични офанзиви в Ракка към патрулиране около града с цел предотвратяване изтеглянето на екстремисти, като заяви, че единствено бъдещето ще покаже как подобни действия ще бъдат изпълнени.Офанзивата в Ракка започна в края на 2016 г., като част от борбата срещу ИДИЛ, които завзеха града и го превърнаха в своя фактическа “столица“.", "date": "2017.05.31", "title": " Лавров: Офанзивата на Ракка показа недостатъци в съгласуваните военни действия в борбата срещу тероризма"}
{"url": "https://trud.bg/evn-%d0%bf%d1%80%d0%b8%d0%ba%d0%bb%d1%8e%d1%87%d0%b8-%d0%bf%d1%80%d0%be%d0%b5%d0%ba%d1%82-%d1%81-%d0%bf%d0%be%d0%bb%d0%b0%d0%b3%d0%b0%d0%bd%d0%b5%d1%82%d0%be-%d0%bd%d0%b0-1600-%d0%bc%d0%b5%d1%82%d1%80/", "text": "EVN Топлофикация приключи в Пловдив мащабен проект за изграждане на нова топлопреносна мрежа в участък от булевард „Шести септември“ – от моста „Адата“ на река Марица до бул. „Цариградско шосе“.В рамките на проекта дружеството поднови 600 метра топлопроводи по бул. „Шести септември“ и по ул. „Владая“. Допълнително беше изграден нов разпределителен топлопровод с дължина 1000 метра, свързващ бул. „Шести септември“ с район „Тракия“.Проектът на EVN България Топлофикация е част от големия проект на община Пловдив за цялостна реконструкция на този участък от бул. „Шести септември“.", "date": "2017.05.31", "title": " EVN приключи проект с полагането на 1600 метра нова топлопреносна мрежа в Пловдив"}
{"url": "https://trud.bg/%d1%82%d1%83%d1%80%d1%81%d0%ba%d0%b0%d1%82%d0%b0-%d0%be%d0%b1%d1%89%d0%bd%d0%be%d1%81%d1%82-%d0%bf%d0%be%d0%ba%d0%b0%d0%bd%d0%b8-%d0%bd%d0%b0-%d0%b8%d1%84%d1%82%d0%b0%d1%80-%d0%b2%d1%81%d0%b8%d1%87/", "text": "Представители на всички етнически общности в Пловдив са поканени на спeциалната вечеря ифтар, която се дава традиционно по време на свещения за мюсюлманите месец Рамазан. Тя ще бъде днес в Имарет джамия, а домакин на тържествената вечеря е турският бизнесмен Руфат Кошукавак, собственик на туроператорска компания.Вечерите ифтар се дават за здраве и берекет. По време на месец Рамазан мюсюлманите спазват строг пост. Това са дни на опрощението, покаянието и милосърдието, време на съпричастност към хората в нужда. От зазоряване до залез вярващите се въздържат от консумиране на храна, приемане на течности, пушене и интимни отношения.През светлата част на деня не пият дори вода, затова гостите днес ще имат право да вкусят от ястията на вечерята след 20.57 часа, когато слънцето залезе.Представителите на Фондация „Заедно“, чиито членове са с различна религиозна принадлежност, ще присъстват на вечерята в знак на уважение към пловдивчаните, които изповядват мюсюлманското вероизповедание. Споделената вечеря е поредният пример за мирно съжителство и толерантност между хората с различна етническа и религиозна принадлежност, живеещи в Пловдив заедно от векове.", "date": "2017.05.31", "title": " Турската общност покани на ифтар всички етноси в Пловдив"}
{"url": "https://trud.bg/%d0%be%d1%82-5-%d0%b3%d0%be%d0%b4%d0%b8%d1%88%d0%bd%d0%b8-%d0%b4%d0%b5%d1%86%d0%b0-%d0%b4%d0%be-90-%d0%b3%d0%be%d0%b4%d0%b8%d1%88%d0%bd%d0%b8-%d0%b4%d1%8f%d0%b4%d0%be%d0%b2%d1%86%d0%b8-%d0%b2-%d0%be/", "text": "От невръстни деца до старци на преклонна възраст се възползваха от безплатните очни прегледи в община „Родопи“, организирани от кмета Пламен Спасов и от д-р Невен Енчев, председател на Ортодоксалния орден на Хоспиталиерите на Свети Йоан. Прегледите се проведоха от 9 до 31 май в 14 села от Родопската яка. „Всички бяха много доволни! Имаше пациенти, които питаха: „Нали пак ще дойдете при нас?“, заяви началникът на отделението в болница „Централ Хоспитал“ д-р Димитриос Власиадис.Най-малките пациенти били две момченца на 5 и 8 години, на които очните лекари открили „мързеливо око“. Децата са хоспитализирани, защото са необходими спешни грижи, за да се подобри зрението и да се избегнат по-нататъшни усложнения. „Родителите често пропускат такъв тип аномалия. За да не се случва това, децата трябва да се водят на консултация с офталмолог, след като навършат 2 години. В противен случай процесите е възможно да станат необратими“, заяви д-р Власиадис. Най-възрастните пациенти били над 90 години. При тях лекарите се натъкнали на старци с пълна слепота на едното око, както и на заболявания, породени от напредналата възраст – рефрактивни аномалии, високо вътреочно налягане, изменения на очните дъна, допълнително усложнени от хипертония или диабет, катаракта и макулна дегенерация. При част от пациентите са диагностицирани сезонни алергии и конюнктивит.„Сблъскахме се с целия спектър от очни болести, след като прегледахме над 600 души. Хубавото е, че само петима от тях бяха насочени за лечение в болница“, обобщи д-р Власиадис. Той увери, че кампаниите за безплатни прегледи ще продължат, тъй като има голяма нужда от тях. Прегледите се проведоха в пенсионерските клубове и в кметствата по населените места. В помощ на специалистите пътуваше и линейка, оборудвана с необходимата техника за скрининг (тонометър за измерване на вътреочното налягане, микроскоп за оглед на преден и заден очен сегмент и специален апарат за визуализация на заден очен сегмент).Кампания за безплатни прегледи се провежда за втори път от началото на 2017 г. в населенитe места на община „Родопи“. През февруари жителите се консултираха със специалисти по вътрешни болести, кардиология, ендокринология и хирургия.", "date": "2017.05.31", "title": " От 5-годишни деца до 90-годишни дядовци в Община Родопи провериха зрението си безплатно"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d1%80%d0%b0%d0%b9%d0%be%d0%bd-%d0%b7%d0%b0%d0%bf%d0%b0%d0%b4%d0%b5%d0%bd-%d0%b2-%d0%bf%d0%bb%d0%be%d0%b2%d0%b4%d0%b8%d0%b2-%d0%ba%d0%b0%d0%bd/", "text": "Във връзка с Международния ден на детето, кметството на район „Западен“ в Пловдив организира карнавал. Той ще се проведе на 3 юни (събота) от 10,30 часа на Братската могила. „Карнавалът е озаглавен „Мечта“ и в него могат да се включат всички, които носят детския дух в себе си. Каним за участие както малчуганите, така и техните родители. Затова сме поставили като условие за участниците – да са деца от 1 до 100 години“, заяви кметът на „Западен“ Димитър Колев. Предвижда се провеждането на дефиле на карнавални костюми, конкурс за най-авангардна шапка, забавни викторини, много музика и забавления за всички. Водещ на детски карнавал „Мечта“ ще е Ася Антонова, а за участниците са осигурени много награди.", "date": "2017.05.31", "title": " Кметът на район „Западен“ в Пловдив кани всички на детски карнавал на Братската могила"}
{"url": "https://trud.bg/%d0%b4%d0%b5%d1%86%d0%b0-%d0%be%d1%82-%d1%81%d0%bb%d0%b8%d0%b2%d0%b5%d0%bd-%d0%bf%d0%be%d0%bb%d1%83%d1%87%d0%b8%d1%85%d0%b0-%d0%b7%d0%bb%d0%b0%d1%82%d0%bd%d0%be-%d1%81%d1%8a%d1%80%d1%86%d0%b5/", "text": "Награди „Златно сърце“ получиха деца от Сливен за добрите си постъпки. Отличията бяха връчени от областния управител Чавдар Божурски на тържество в Регионалното управление на образованието.Номинациите са били направени от учебните заведения в региона. Носителите са определени от нарочно назначена комисия.Филипа Василева от ІV клас в СУ „К.Константинов“ и Ралица Апостолова от ОУ „П.Хитов“ получиха „Златно сърце“ за това, че са дарили отрязаните си коси за изработването на перуки за онкологично болни пациенти. Янислава Арнаудова от VІ клас в СУ „Й.Йовков“ взе наградата за това, че в района на голям магазин е намерила дамска чанта с ценни семейни документи и е успяла да върне на собственичката изгубената вещ.Колективните награди – грамоти и торти във формата на сърце, бяха присъдени на VІ-б клас от ППМГ „Д.Чинтулов“ за благотворителните базари, които са организирали, за да помогнат на учителка с онкологично заболяване и на деца със синдрома на Даун. Театралната трупа „Класика“ от ПГПЗЕ „З.Стоянов“ бе отличена за благотворителната си дейност под мотото „Иска се добро сърце, за да направиш себап за другите“, както и за представянето си на ХІІІ-те театрални празници в Бургас тази година. Учениците от ІІІ-а клас в СУ „П.Яворов“ получиха приза за добродетелни постъпки.Областният управител Чавдар Божурски и началникът на РУО д-р Бисерка Михалева поздравиха наградените деца. Бяха връчени и 28 сертикификати на ученици от Сливенска област за извършени добри постъпки.Инициативата „Златно сърце“ бе подета през 2006 г. от Природо-математическата гимназия в града. Наградата е без аналог и досега в страната, връчва се в навечерието на 1 юни. През последните години церемонията се организира съвместно от Областната администрация и Регионалното управление на образованието. Целта е да се популяризират и поощрят добрите дела на децата, да се изрази благодарност за достойното им поведение – заявиха организаторите. Носителите на наградата получават медальони, изработени от злато.Преди церемонията областният управител и началникът на РУО връчиха грамоти и книги на 42-ма изявени ученика: абитуриенти, завършили с пълно отличие, деца и младежи с постижения на олимпиади и състезания. Специален гост на тържеството бе Негово Високопреосвещенство Сливенският митрополит Иоаникий.", "date": "2017.05.31", "title": " Деца от Сливен получиха „Златно сърце“ за добрите си постъпки"}
{"url": "https://trud.bg/%d0%bf%d1%81%d0%b6-%d0%b2%d0%b7%d0%b5-%d0%be%d0%b1%d0%b0%d0%bc%d0%b5%d1%8f%d0%bd%d0%b3-%d0%b7%d0%b0-70-%d0%bc%d0%bb%d0%bd-%d0%b5%d0%b2%d1%80%d0%be/", "text": "Пиер-Емерик Обамеянг се договори с ПСЖ. Нападателят на „Борусия“ (Дортмунд) прие офертата, като французите ще платят 70 млн. евро за трансфера. 27-годишният габонски национал ще играе в Лига 1 срещу близо 10,4 млн. евро заплата на сезон.Обамеянг стана голмайстор на Бундеслигата с 31 попадения и бе желан от манчестърските „Юнайтед“ и „Сити“, както и от „Челси“.Общо за сезона нападателят наниза 40 гола за „Борусия“, помагайки на тима да стигне до 1/4-финалите в Шампионската лига и да спечели Купата на Германия.От своя страна ПСЖ се нуждае от промяна, след като загуби титлата, печелена преди това в 4 поредни сезона.", "date": "2017.05.31", "title": " ПСЖ взе Обамеянг за 70 млн. евро"}
{"url": "https://trud.bg/%d1%82%d1%80%d1%8a%d0%bc%d0%bf-%d1%89%d0%b5-%d0%ba%d0%b0%d0%b6%d0%b0-%d0%b7%d0%b0-%d0%bf%d0%b0%d1%80%d0%b8%d0%b6%d0%ba%d0%be%d1%82%d0%be-%d1%81%d0%bf%d0%be%d1%80%d0%b0%d0%b7%d1%83%d0%bc%d0%b5%d0%bd/", "text": "Американският президент Доналд Тръмп обяви, че през следващите дни ще обяви решението си дали САЩ ще останат в Парижкото споразумение за климата.„Ще обявя своето решение за Парижкото споразумение през следващите дни. Нека направим САЩ отново велики“, написа тръмп „Туитър“.По-рано , че президентът вече е решил да оттегли Съединените щати от договора, който цели драстично орязване на парниковите емисии.От Белия дом отказа да потвърди или отрече дали крайното решение вече е взето. По време на предизборната си кампания Тръмп обеща да „отмени“ Парижкото споразумение.", "date": "2017.05.31", "title": " Тръмп: Ще кажа за Парижкото споразумение до дни"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d0%bf%d0%bb%d0%be%d0%b2%d0%b4%d0%b8%d0%b2-%d1%81-%d0%b4%d0%b2%d1%83%d0%b4%d0%bd%d0%b5%d0%b2%d0%bd%d0%b0-%d0%bf%d1%80%d0%b0%d0%b7%d0%bd%d0%b8%d1%87%d0%bd%d0%b0/", "text": "Двудневна празнична програма организира Община Пловдив по случай Международния ден на детето – 1 юни. Увеселенията за малчуганите ще започнат още тази вечер на площад „Стефан Стамболов“ пред сградата на общината, където Децата и техните родители ще се пренесат в страната на приказките с помощта на водещата Иванка Шекерова.  До 19 часа на сцената край фонтаните пред общината присъстващите ще бъдат зрители на празнична програма на Центъра за подкрепа и личностно развитие – ОДК Пловдив. На 1 юни (четвъртък) забавленията за малчуганите продължават от 10:30 часа на площад „Стефан Стамболов“ с изяви на млади таланти във формата „Ася и чудният свят на децата“. В 16 часа ще започне седмият детски фестивал „Талантино – забавление и представление“ с надуваем замък за децата, лакомства и балони. Между 17:15 и 17:45 часа програмата предвижда флашмоб „Майка и бебе“ на площада. Веднага след това присъстващите ще имат възможност да наблюдават музикални и танцови изяви по време на детския празник „Вълшебно лято с Катра ФМ“. Празничната програма е приключи около 19:30 часа с теглене на победителите в благотворителна томбола и почерпка за децата с най-голямата торта. Музикални и танцови изяви на млади таланти, вълнуващи игри с много награди, томболи с подаръци, лакомства, балони и безброй изненади очакват децата, които посетят инициативите в двата дни. Организатори на събитията са Община Пловдив, Зонта клуб Пловдив, ЦПЛР- ОДК Пловдив, Пловдивска обществена телевизия, Катра ФМ.", "date": "2017.05.31", "title": " Община Пловдив с двудневна празнична програма по случай Деня на детето"}
{"url": "https://trud.bg/%d0%be%d1%89%d0%b5-%d0%b4%d0%b2%d0%b5-%d0%b3%d0%be%d0%b4%d0%b8%d0%bd%d0%b8-%d1%80%d1%8a%d1%81%d1%82-%d0%bd%d0%b0-%d0%bf%d0%b0%d0%b7%d0%b0%d1%80%d0%b0-%d0%bd%d0%b0-%d0%b8%d0%bc%d0%be%d1%82%d0%b8/", "text": "Ръстът на пазара на имоти ще продължи и в следващите 2-3 години, заявиха експерти по време на финансовия форум „Шумът на парите“.„Ако се обърнем към пазара от началото на 90-те години до днес, ще видите че има 6-годишен период на възход, след което следва 6-годишен период на спад. Ако следваме тази логика, означава, че до 2020 г. ще се радваме на възходящ пазар, ако не станем свидетели на някакъв катаклизъм“, заяви Антон Андонов, изпълнителен директор на агенция за недвижими имоти ЕРА България.„В момента имаме най-добрия пазар на недвижими имоти за последните 25 години. Цените са балансирани, движат се нагоре и има много добър ръст. Сега цените на жилищата в София са около 915 евро/кв. м има и сделки при цени над 1500-2000 евро/кв. м.“, заяви Страхил Иванов от „Явлена“.Според Полина Стойкова от Bulgarian Properties все повече хора се ориентират към покупка на жилище с цел отдаване под наем. По думите й това 6-7% доходност, каквато трудно се постига с друг финансов инструмент.", "date": "2017.05.31", "title": " Още две години ръст на пазара на имоти\t\t\t"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d1%82%d0%b2%d0%be%d1%82%d0%be-%d0%bd%d0%b0-%d0%ba%d1%83%d0%bb%d1%82%d1%83%d1%80%d0%b0%d1%82%d0%b0-%d0%b8%d1%81%d0%ba%d0%b0-%d0%b7%d0%b0%d0%bf/", "text": "Министър Боил Банов заяви, че Министерството на културата ще процедира запазване на паветата на бул. „Дондуков”. Това стана ясно днес в края на публичната дискусия относно бъдещето на настилката на емблематичния столичен булевард „Княз Ал. Дондуков”, съобщиха от ведомството.„Благодаря на всички, които дойдоха тук днес, за да изразят своята позиция, независимо от това каква е тя. Благодаря Ви за добрия тон, за разумните аргументи, всеки от Вас имаше своя логика и качествено защити своите идеи. Това отсега ще бъде практика в Министерството на културата – за всички важни казуси ще организираме подобни обществени дискусии по този начин, като за някои вероятно срещите ще бъдат и повече от една. Това ще ни гарантира максимална прозрачност и ще ни помогне заедно, в открит диалог, да решаваме щекотливи въпроси, които са от изключително значение за обществото”, заяви министър Банов в края на срещата.„Логично ми прозвучаха всички изказвания в посока предварителен анализ, събиране на експертни становища, аналогия с други държави – това само би помогнало на всички”, обобщи също в края на дискусията министър Банов. Още в началото той отбеляза, че идеята на обсъждането днес не е нормативно обусловено, а е продиктувано от желанието на екипа му да чуе различни гледни точки при решаването на въпроси от важно значение. Министър Банов информира още, че от миналата година паветата в София са деклариран паметник на културата с предварителна категория „местно значение”.Сред изказалите се бе архитект Валентина Василева, член на Специализирания експертен съвет за опазване на недвижимите културни ценности. Тя посочи, че не паважната настилка е тази, която създава проблемите на общината със замърсения въздух, транспорта и шума. „Всички стари европейски столици са с павета, тази настилка е истинска, дълготрайна, автентична и бележи принадлежността на София към цивилизованите градове не от днес”, добави тя. Арх. Василева отбеляза, че може да се потърси съвет за съхраняване и полагане на паважна настилка от специалистите в Европа и добави, че паважите на Прага се редят от български бригади.Председателят на Съюза на архитектите в България Георги Бакалов отбеляза, че съхранявайки наследството, трябва да се търси съвременното и по-добрата функционалност, но при всички положения, подходът трябва да е с приоритет – наследството.Архитект от Ивайло Петков от „Група град” изрази тезата да се направи ремонт сега, като се запази „Дондуков” в сегашното му състояние, докато не се изгради цялостна визия за бъдещето му – дали ще бъде транзитен булевард или градска улица.От организация „Спаси София” заявиха, че с оглед на ситуацията, комбинираният вариант е най-доброто решение за момента. Те също отбелязаха, че е нужно осмислянето на бъдещето на булеварда.Акцент в изказванията на почти всички представители на гражданските сдружения, както и на отделни граждани, беше качеството и надзорът на ремонта, който и вариант да се избере. Мнения по темата изказаха още от Камарата на архитектите, „Граждани за зелена София”, Гражданска инициатива „КвАРТал“, арх. Здравец Хайтов, арх. Весела Тончева от Граждански комитет „Спасение 2000”, Гражданска инициатива „За обществен и релсов транспорт”, „Граждани за пътен контрол”, Иво Божков – общински съветник, експерти, общественици и граждани.Дискусията се предаваше на живо на страницата на Министерството на културата във Фейсбук. Връзка към звуков файл от събитието е достъпна за изтегляне от интернет страницата на Министерството на културата.", "date": "2017.05.31", "title": " Министерството на културата иска запазване на паветата по „Дондуков“"}
{"url": "https://trud.bg/%d0%bd%d0%be%d0%b2%d0%b0-%d1%81%d0%bf%d0%be%d1%80%d1%82%d0%bd%d0%b0-%d0%bf%d0%bb%d0%be%d1%89%d0%b0%d0%b4%d0%ba%d0%b0-%d0%be%d1%82%d0%ba%d1%80%d0%b8%d1%85%d0%b0-%d0%b2-%d0%bf%d0%bb%d0%be%d0%b2%d0%b4/", "text": "Нова спортна площадка в Дома за деца, лишени от родителска грижа „Княгиня Мария-Луиза“ в Пловдив беше открита днес на празнично тържество. Тя е специален подарък възпитаниците на социалния дом в навечерието на 1 юни – Международния ден на детето. В присъствието на заместник-кмета по спорта, младежките дейности и социална политика Георги Титюков, кмета на район „Централен“ Георги Стаменов, футболните легенди Петър Зехтински, Славчо Хорозов и бившия ФИФА рефер Атанас Узунов, общински съветници, и дарители беше прерязана лентата на чисто новото съоръжение, предназначено за футбол и лека атлетика.„На мястото на старите порутени сгради, сега има модерен терен, където децата могат да тренират“, сподели директорът на Дома Дарина Кукева. Тя бе горда от факта, че първите събрани средства са дошли от продажба на сборник с есета от самите деца, организирани са и различни благотворителни инициативи, а младежи са изрисували цветни графити по стените на игрището. „Благодаря на социалните работници, които приемат всеки свой работен ден като кауза, които полагат големи усилия, за да подготвят нашите деца – бъдещето на Пловдив, бъдещето на България“, заяви в словото си зам.-кметът Георги Титюков и пожела много весели игри, а хората с големи сърца да не спират да подкрепят социални каузи. „Пожелавам някой от Вас да е следващият талант във футбола като Стоичков, Зехтински или Славчо Хорозов“, каза Атанас Узунов, кум на Христо Стоичков. За награда децата получиха две топки с автографи на хората, които им помогнаха да изградят игрището. Почетна обиколка с българския флаг на пистата направи голямата надежда на пловдивската и българската лека атлетика Лили Георгиева.", "date": "2017.05.31", "title": " Нова спортна площадка откриха в Пловдив"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b8%d1%81%d0%ba%d0%b0%d0%bd%d0%b5%d1%82%d0%be-%d0%bd%d0%b0-%d0%b1%d1%81%d0%bf-%d0%b7%d0%b0-%d0%be%d1%81%d0%b2%d0%be%d0%b1%d0%be%d0%b6%d0%b4%d0%b0%d0%b2%d0%b0%d0%bd/", "text": "Парламентарната група на БСП е успяла да събере подписите на всичките си 80 членове и е внесла в рамките на днешния работен ден искането си за освобождаване на председателя на парламента Димитър Главчев, направено след  на парламентарната група на ГЕРБ.Гласуването на искането по правилник трябва да е утре. За да бъде одобрено, са необходими гласовете на половината от присъстващите в пленарната зала.", "date": "2017.05.31", "title": " Вижте искането на БСП за освобождаване на председателя на парламента (документи)"}
{"url": "https://trud.bg/%d0%b4%d0%b6%d0%be%d0%bd-%d0%bb%d0%be%d1%83%d1%82%d1%8a%d0%bd-%d0%be%d1%82-%d1%8e%d1%80%d0%b0%d1%8f-%d1%85%d0%b8%d0%b9%d0%bf-%d0%b3%d0%be%d1%81%d1%82%d1%83%d0%b2%d0%b0-%d0%bd%d0%b0-%d0%b1%d0%be/", "text": "„В Министерския съвет днес мой гост беше легендарният вокалист на „Юрая Хийп“ Джон Лоутън. Един талант, който освен всичко друго е голям приятел на България и с различни инициативи допринася за популяризирането на българските традиции, култура и история“, съобщи премиерът Бойко Борисов във фейсбук.", "date": "2017.05.31", "title": " Джон Лоутън от „Юрая Хийп“ гостува на Борисов в премиерския кабинет"}
{"url": "https://trud.bg/%d1%88%d0%b5%d1%84%d0%be%d0%b2%d0%b5%d1%82%d0%b5-%d0%bd%d0%b0-%d0%b1%d0%be%d1%82%d0%b5%d0%b2-%d1%81-%d0%b6%d0%b5%d1%81%d1%82-%d0%ba%d1%8a%d0%bc-%d1%84%d0%b5%d0%bd%d0%be%d0%b2%d0%b5%d1%82%d0%b5/", "text": "Шефовете на „канарчетата“ правят голям жест към фенове навръх 2 юни – Деня на клубния патрон Христо Ботев. Те ще дадат възможност на верните си привърженици да се докоснат лично до спечелената на 24 май Купа на България. Трофеят ще бъде изложен във фен магазина на базата в Коматево, а всеки желаещ ще може да се снима с нея в продължение на 10 дни – от 2 до 11 юни. Паралелно с това ще бъде пусната в продажба фланелката, с която героите от финала срещу „Лудогорец“ (2:1) бяха облечени по време на триумфалното шествие по улиците на Пловдив. Тя ще струва 15 лв.Клубът ще направи още един жест за фенове – всеки, купил фланелка, ще получи подарък – DVD със запис на финала и кадри от празненствата след триумфа.Ще бъде пусната и лимитирана серия с картички на футболистите, които позират с купата.Освен това всички стоки във фен-шопа ще са на промоционални цени с отстъпка до 30%. Още по-голямо ще бъде намалението за официалната фланелка от сезон 2016/2017 г., която има историческа стойност като екипа, с който „Ботев“ завоюва третата си национална купа и пето голямо отличие в клубната витрина.", "date": "2017.05.31", "title": " Шефовете на „Ботев“ с жест към феновете"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d1%80%d0%b0%d0%b4%d0%b5%d0%b2-%d0%bd%d0%b0-%d0%b1%d0%b0%d0%bb%d0%b0-%d0%bd%d0%b0-%d0%bc%d0%bb%d0%b0%d0%b4%d0%b5%d0%b6%d0%b8-%d0%b2/", "text": "Традиционният абитуриентски бал за младежи, израснали в специализирани институции за деца, започна в Гербова зала на „Дондуков“ 2. Събитието е част от благотворителната инициатива на държавния глава „Подкрепи една мечта“.Президентът Румен Радев посрещна абитуриенти от над 50 специализирани институции, центрове за настаняване от семеен тип, домове за деца, лишени от родителска грижа от 33 населени места.В 20 ч. в София Хотел Балкан ще започне тържественият бал за абитуриентите, който продуцентска къща „Дрийм Тийм Прадакшънс” АД организира благотворително за пореден път.Изпълнителите, които ще подкрепят инициативата, са Поли Генова, Михаела Маринова, Пламен и Иво, Михаела Филева, Виктория Георгиева, Невена Пейкова, Преслава Пейчева, Сантра, Дивна, Искрата, Вензи и Скандау, група Остава, Дичо и групата, Веси Бонева, Маги Джанаварова, Жаклин Таракчи, DJ Роско и Танцов ансамбъл „Пламъче“.„Подкрепи една мечта“ е инициатива на държавния глава, която за шеста поредна година обединява усилията на редица държавни институции и неправителствени организации в подкрепа на професионалната реализация на абитуриентите, както и на тяхната мотивация за продължаване на обучението и квалификацията.През учебната 2016/2017 г. в инициативата са включени 124 младежи, завършващи средно образование или професионално обучение и напускащи специализирани институции за деца.Над 45 дарители подкрепиха събирането на средствата, необходими за провеждането на абитуриентския бал.С останалата част от даренията ще бъдат осигурени стипендии за младежите, които ще продължат образованието си. Редът и условията за отпускане на помощта ще бъдат допълнително оповестени на сайта на Президентството.", "date": "2017.05.31", "title": " Президентът Радев на бала на младежи в неравностойно положение (снимки)"}
{"url": "https://trud.bg/%d0%b7%d0%b0%d0%b1%d1%80%d0%b0%d0%bd%d1%8f%d0%b2%d0%b0%d1%82-%d0%b2%d1%80%d0%b5%d0%bc%d0%b5%d0%bd%d0%bd%d0%be-%d0%b4%d0%b2%d0%b8%d0%b6%d0%b5%d0%bd%d0%b8%d0%b5%d1%82%d0%be-%d0%bd%d0%b0-%d0%b0%d0%b2/", "text": "Временно, за 12 часа, се забранява влизането на пътни превозни средства по участък от бул. „България“.От 20.00 часа тази вечер до 6.00 часа на 1 юни се забранява влизането на пътни превозни средства по дясната и средна пътни ленти от западното пътно платно на бул. „България“ между бул. „Академик Иван Е. Гешов“ и пл. „Ручей“.От пресцентъра на Столична община уточняват, че промяната в движението се налага заради строителството на метрото.", "date": "2017.05.31", "title": " Столична община предупреждава за тапа на бул. „България“ тази вечер\t\t\t"}
{"url": "https://trud.bg/%d0%b2%d0%b8%d0%b6%d1%82%d0%b5-city-tower-%d1%86%d0%b5%d0%bd%d1%82%d1%8a%d1%80%d0%b0-%d0%bd%d0%b0-%d1%81%d0%be%d1%84%d0%b8%d1%8f-%d0%be%d1%82-%d0%bf%d1%82%d0%b8%d1%87%d0%b8-%d0%bf%d0%be%d0%b3/", "text": " City Tower е пред завършване, вижте я от птичи поглед. Кадрите от високо на най-новата бизнес сграда в центъра на София са заснети с дрон от екипа на Skyscrapercity.com.Впечатляващият билдинг се намира на пл. „Македония“, на кръстовището на ул. „Алабин“ и бул. „Христо Ботев“, в непосредствена близост до централата на КНСБ.City Tower се състои от две кули (19-етажна и 8-етажна), функционално съединени, и ще предлага общо 34 500 кв.м офис площи и 2 700 кв.м търговски площ, както и 369 паркоместа.Ето докъде беше стигнал строежът само преди два месеца.", "date": "2017.05.31", "title": " Вижте  City Tower в центъра на София от птичи поглед (ВИДЕО)\t\t\t"}
{"url": "https://trud.bg/%d1%80%d0%b5%d1%84%d0%be%d1%80%d0%bc%d0%b0-%d0%b2-%d1%82%d1%83%d1%80%d0%b8%d0%b7%d0%bc%d0%b0-%d0%bf%d0%be%d0%b4%d0%ba%d1%80%d0%b5%d0%bf%d1%8f%d1%82-%d0%b3%d0%be%d0%bb%d0%b5%d0%bc%d0%b8%d1%82%d0%b5/", "text": "„„„", "date": "2017.05.31", "title": " Реформа в туризма подкрепят големите инвеститори"}
{"url": "https://trud.bg/%d0%bf%d0%b0%d1%80%d0%b8%d0%b6-%d0%bf%d1%80%d0%b8%d0%b7%d0%bd%d0%b0-%d1%81%d0%be%d1%84%d0%b8%d1%8f-%d0%b7%d0%b0-%d0%b7%d0%b5%d0%bb%d0%b5%d0%bd-%d0%b3%d1%80%d0%b0%d0%b4/", "text": "Много дебати се развиха на тема „презастрояване“, но такъв термин няма, каза експертътГрадът трябва да се развива чрез подробни устройствени плановеДори колегите от Париж казаха, че София е прекрасен зелен град. Но той трябва да се развива и единственият възможен начин за това са подробните устройствени планове. Те са влезли в сила договори между собствениците, които вече живеят в кварталите, и тези, на които им е възстановена земя. Това заяви главният архитект на столицата Здравко Здравков по време на бизнес форума “Шумът на парите”. Преди три дни той разговаря със зам.-шефа на общинската дирекция по градско планиране на Париж Ерик Жан-Батист и други свои колеги от френската столица и вчера разказа за техните впечатления.По време на бизнес форума, който продължава и днес, главният архитект коментира и темата за презастрояването. “Много дебати се развиха по този въпрос. Важно е да знаем, че термин “презастрояване” няма. Живеем в град, който е достатъчно зелен”, каза Здравков и даде още разяснения за подробните устройствени планове (ПУП):“Трябва да се възприеме, че влезлият в сила ПУП е документ, който не бива да бъде променян. А не както се прави сега в район “Младост”, където влязъл през 2009 г. план с 12 тежки обществени обсъждания сега отново се развява пред носа на всички и да се казва “този документ е лош, остарял”. Ако ние постоянно си променяме плановете, ще стигнем до хаос в строителството, а никой от бизнеса не желае непрогнозируемост.”", "date": "2017.05.31", "title": " Париж призна София за зелен град"}
{"url": "https://trud.bg/%d1%83%d1%80%d0%b0%d0%bd-%d0%b2-%d1%80%d0%b0%d0%b9%d0%be%d0%bd%d0%b0-%d0%bd%d0%b0-%d0%bc%d0%b8%d0%bd%d0%b0-%d0%b7%d0%bb%d0%b0%d1%82%d0%b0-%d0%ba%d1%80%d0%b0%d0%b9-%d0%b3%d1%80%d0%b0/", "text": "Най-големият инвестиционен проект в община Трън предвижда да се възстанови работата на емблематичната за района мина “Злата” Ще се работи на територия, в която в продължение на 40 години е имало добив и някогашната мина е била основен източник на доходи за населението. Възможността отново да се развие силно индустриално предприятие на местна почва предизвика целенасочена акция срещу инвеститора, която не е основана на нито един безспорен факт.Най-яркият пример за целенасочена заблуда на населението е твърдението, че мина “Злата” е била мина за добив на уран. Злоупотребява се със страховете на хората и чрез актуалната тема за урана в страната се прокарва теза, която има за цел да повлияе на местните хора при участието им в насрочения за 11 юни референдум по темата за добива на полезни изкопаеми в района.Проектът за възстановяване на мина “Злата” в Трън ще създаде над 350 работни места в един от най-бедните райони на страната, като инвестицията ще бъде за повече от 100 млн. лв. Очакваният годишен приход за общината е от порядъка на милиони левове.Проектът ще открие нови възможности за развитие на този регион, в който дърводобивът има основен дял за постъпленията в местния бюджет. Сега под 200 души работят в частния сектор в общината, а най-големият източник на доходи за хората все още са програмите за временна заетост и ограничените като продължителност европейски субсидии.Бъдещите минни съоръжения са в района на някогашната златна мина “Злата”, за която от учебниците по география знаем, че е източник на първото добито по индустриален път злато в България. Заради силните традиции в златодобива в герба на община Трън има миньорски символи. На входа на общинския град гербът и името му са изписани със златни букви.Според законовата процедура до една година предстои да бъде изготвен задължителният доклад за оценка на въздействието върху околната среда, където ще се разгледат всички екологични аспекти и необходимите мерки, след което ще има обществено обсъждане и становища на институциите. Агитацията за местния референдум обаче води още на най-ранен етап до ескалиране на напрежението, изкривяване на информацията и манипулиране на хората, включително чрез насаждането на необосновани страхове.Не само минен, но какъвто и да било друг инвестиционен проект не може да получи одобрение и да се реализира през XXI век, ако не отговаря на най-съвременните европейски изисквания за опазване на околната среда.В публикацията от 27 май т. г. инж. Искрен Миланов – не като строителен предприемач, а като част от тези, “които са се вдигнали против възстановяването” на мина “Злата”, твърди, че там е имало “експериментален добив на уран”.Безспорен факт обаче е, че в мина “Злата” не се е добивал уран, а съпътстващите всяка минна дейност геоложки проучвания превратно са представени като “експеримент”. В опит да докажат нещо, което не е съществувало, опонентите на проекта визират различни министерски постановления, но пропускат да уточнят, че има разлика между дружеството “Злата” ООД и мина “Злата”. Въпреки че седалището на дружеството “Злата” ООД е било в Трън, в неговата структура са влизали 2 мини – едната е златодобивната мина “Злата” (Трън), а другата – уранодобивната мина “Габра” (Нови хан). Затова е валидно твърдението, че “Злата” ООД е било уранодобивно дружество, но не и твърдението, че мина “Злата” е била уранодобивна мина.Това се потвърждава от Постановление № 74/1998 г., което съдържа списък на обектите, подлежащи на ликвидиране заради последствията от добива и преработката на уранова суровина в България. В този списък няма абсолютно никакъв участък, рудник и какъвто и да е друг уранов обект в района на Трън. А това е действащото и в момента постановление във връзка с урановите обекти в България. Включването или изключването на обект в този списък става с решение на Министерския съвет, след съгласуване от различните държавни органи (експерти от Министерството на здравеопазването, Министерството на околната среда и водите, Комитета за използване на атомната енергия за мирни цели, Агенцията за ядрено регулиране, Министерството на енергетиката, специализирани органи към министерствата и др.) Тоест – няма как да е бил закрит и рекултивиран някакъв обект за уран в района на мина “Злата”, тъй като уран там никога не е добиван, а при направените подробни проучвания не са установени промишлени уранови натрупвания. За това свидетелстват и редица публични и медийни изказвания на някогашния ръководител на обекта инж. Стефан Лазаров.Десетилетия наред мина “Злата” е работила като златна мина и добивът се е извършвал по открит и подземен способ, макар и при съвсем друго ниво на технологичното развитие и при екологични практики, които са несъпоставими с днешните стандарти. Т.е., ако е имало възможност да настъпи някакъв катаклизъм, той отдавна вече щеше да се е случил, а трънската природа изобщо нямаше все още да се представя и възприема като “девствена”.Инвестиционният проект сега предвижда да се възстанови добивът и преработката на златно-сребърната руда. Направените тестове доказват икономическата рентабилност и потвърждават, че златно-сребърният концентрат ще отговаря на всички изисквания за качество на българските металургични предприятия, т.е. в него няма да има никакви превишения на нормите или опасни съдържания. Инвеститорът вече публично оповести промяна на проекта, така че съоръженията да бъдат съсредоточени основно на територията на някогашното минно предприятие. По този начин не се засягат защитени територии, въпреки че агитаторите срещу инвестицията внушават обратното. Реално заетата площ на повърхността ще бъде основно на територията на бившата мина “Злата” и ще е само около 1,4 кв. км, или едва 12,8% от цялата проектоконцесионна площ от 10,8 кв.км.Инвеститорът отхвърли като абсурдни твърденията на инж. Миланов, че замърсени води “направо ще се изхвърлят в реката”. Напротив, добивните дейности и управлението на отпадъците при минните работи ще бъдат изцяло съобразени със съвременните норми за опазване на околната среда и безопасност на труда. Проектът предвижда всички промишлени води да бъдат в затворен оборотен цикъл без заустване в повърхностни или подземни водни тела, а хвостохранилището да се изгради по технология, която не позволява проникването на води в подземните слоеве. Заложено е дейностите да се извършват на етапи и още щом се приключи работата на определен участък, той да се рекултивира.По повод опасенията за “огнища на радиация” заради установени аномални точки на естествен уран може категорично да се заяви, че от икономическа и екологична гледна точка е напълно абсурдно да се планира многомилионен проект, който да е уязвим в радиологично отношение. Съдържанията на всички метали, които съпътстват златно-сребърната руда, са ниски и не представляват опасност за околната среда. Плюс от реализацията на проекта е, че ще се изградят нови пречиствателни съоръжения, ще има стриктен контрол и постоянен мониторинг на природата. Инвеститорът ще продължава да следи за естествения уран в местните скали, както и за отклонения от естествения местен радиационен фон и качество на водите, дори в участъци, където никога не е имало и няма да има минни дейности.Многократно сме декларирали принципната си позиция, че бихме се ангажирали с реализацията на инвестиционен проект само при спазване на всички екологични изисквания, с грижа за здравето на населението и работещите, както и в разбирателство с реално живеещите там местни хора, които ще имат безспорни ползи от оживяването на обществения и икономическия живот в района.Ваня Денева,управител на „Евромакс Сървисиз” ЕООД", "date": "2017.05.31", "title": " Уран в района на мина „Злата“ край град Трън никога не е добиван\t\t\t"}
{"url": "https://trud.bg/%d0%b4%d0%b2%d0%be%d0%b5%d0%bd-%d0%ba%d0%b8%d0%bb%d1%8a%d1%80-%d0%bf%d0%be%d0%b4%d0%bf%d0%b8%d1%81%d0%b2%d0%b0%d0%bb-%d0%b4%d0%be%d0%ba%d1%83%d0%bc%d0%b5%d0%bd%d1%82%d0%b8-%d0%b2-%d1%81%d1%8a%d0%b4/", "text": "Инвеститорите твърдят, че не са дължали пари на строителяСтроителният предприемач Драгомир Драгомиров, задържан за двойното убийство в столичния квартал “Витоша”, е подписал неизвестно какви документи в съда. Това е станало във вторник преди заседанието на Софийския апелативен съд, на което бе потвърден постоянният му арест, съобщи адвокат Екатерина Димитрова пред Би Ти Ви.Драгомиров бе арестуван на 18 май, след като в офиса на инвеститорската фирма “Пейсол” застреля търговския директор Вячеслав Коев и строителния инженер Стойка Мишева. Нейният син Станимир Михайлов бе ранен с куршум в главата и още лежи в тежко състояние в болница “Св. Анна”.“Дойде една жена с жълто сако и донесе тесте документи, които Драгомиров подписа, въпреки че е задържан под стража и наблизо стоеше служител от “Съдебна охрана”. Не твърдя, че тази дама е нотариален помощник в кантора, а искам случаят да се провери”, заяви адвокатката на фирма “Пейсол”. По думите й инвеститорите не са дължали пари на Драгомиров. Те му били предплатили договорена сума и срещите им в офиса били, за да се уточни колко от нея следва да се приспадне на тази фаза от строителството.", "date": "2017.05.31", "title": " Двоен килър подписвал документи в съда"}
{"url": "https://trud.bg/%d0%bc%d0%b2%d1%80-%d0%b7%d0%b0%d0%b3%d1%80%d0%be%d0%b1%d0%b8%d0%bb%d0%be-%d1%82%d0%be%d0%bf%d0%ba%d0%b0%d0%bc%d0%b5%d1%80%d0%b0-%d0%b7%d0%b0-%d0%b4%d0%b6%d0%b8%d0%b3%d0%b8%d1%82%d0%b8/", "text": "Над 60 000 нарушения на скоростта са засечени за последните 2 годиниПробват да снимат през отворен заден капак на новата патрулкаМВР е отказало да плати на британска фирма за поддръжка на единствената у нас система за засичане на средна скорост. Затова вече седми месец не работят камерите при тунела на магистрала “Люлин”, научи “Труд”.Системата е от две двойки камери и сървър, монтиран на петия етаж в сградата на Дирекция на полицията в столичния квартал “Младост”. Купена е за 240 000 лева и е пусната експериментално през 2014 г. Започва да снима и през 2016 г. достига максимален капацитет от 30 000 заснети нарушения. Общо до злополучното є спиране през декември м.г. са засечени над 60 000 джигити. В “Пътна полиция” била създадена специална група, която да обработва снимките и да праща електронни фишове.Целият процес спрял по две причини. Първо от британската фирма, която държи лиценза на софтуера, поискали сума, която се сторила висока на нашите шефове от КАТ. И второ – връзките и системите в МВР, към които спадал и злополучният сървър на петия етаж, са защитени още от времето на студената война.И така, вместо да бъде платена някаква сума от порядъка на 40 000-50 000 лв., вътрешното ведомство спряло системата, която може да носи до 2-3 млн. лв. приходи в държавната хазна.Това е поредното безобразие на тема камери в КАТ. , в новите патрулки не могат да се монтират мобилните снимащи радари, тъй като стъклата на автомобил КИА са с различен наклон и друг кварцов състав от тези на досегашните коли “Опел”. Според специалисти било невъзможно да се снима от капака или покрива на патрулката. Предстоят проби камерата да се монтира отзад в полицейския автомобил и той да застава край пътя с отворен заден капак.", "date": "2017.05.31", "title": " МВР загробило топкамера за джигити\t\t\t"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b8%d0%b7%d0%bd%d0%b0%d1%81%d1%8f-%d0%b2%d0%b8%d0%bd%d0%be-%d0%b7%d0%b0-%d1%81%d0%b0%d1%89-%d1%86%d0%b5%d0%bb%d1%82%d0%b0-%d0%b5-%d0%b4%d0%b0/", "text": "България ще се опита да излезе от доскоро основният, но нискоценови пазар на българското вино, какъвто бе Русия и да пренасочи качествените вина за сметка на количествата към САЩ, Япония и Китай, съобщава председателката на Асоциацията на износителите на вино Галина Нифору пред .Така страната ни постепенно ще  преориентира пазара си на вино от нискоценовия масов износ към по-ограничения, но качествен експорт.Марката „балканско вино“ постепенно се налага на презокеанските пазари.Америка е най големият винен пазар, както по обем, така и по стойност, Китай е на второ място, Япония на седмо място.Наистина трябва да се насочим към пазари, които не правят спънки, а напротив, отварят вратите си към нашето вино. Наистина Русия в момента не е пазар, това е много несигурен пазар с постоянни промени. Много трудно се работи в такава среда. Затова българското вино под общата марка „Вино от Балканите“ вече прохожда на американския пазар.Галина Нифору обяви, че в САЩ има вече заложена такава ниша „Вино от Балканите“. Тя се продава в магазините много по лесно, консуматора вече се ориентира.", "date": "2017.05.31", "title": " България изнася вино за САЩ, целта е да завладее пазарите Япония и Китай\t\t\t"}
{"url": "https://trud.bg/%d0%b2-%d1%88%d1%83%d0%bc%d0%b5%d0%bd-%d0%bd%d0%b0%d0%b3%d1%80%d0%b0%d0%b4%d0%b8%d1%85%d0%b0-%d1%87%d0%b8%d1%82%d0%b0%d1%82%d0%b5%d0%bb%d0%b8-%d0%ba%d1%83%d0%bb%d0%b8%d0%bd%d0%b0%d1%80%d0%b8/", "text": "Над 50 малки и големи читатели участваха в нетрадиционния вкусен конкурс на регионалната библиотека „Стилиян Чилингиров“ в Шумен „Истории в рецепти или с какво се хранят литературните и филмовите герои и техните автори“. Талантливи гастрономи от ученическа до зряла възраст представиха в разкази, есета и фотографии кулинарни истории и рецепти, които са част от хитови романи и филми. Библиотеката оценява участниците в две възрастови групи – до и над 14 години. Не бяха връчени първи награди само една специална. Заслужи я кулинарният блогър Люси Евтимова с вкусен разказ и рецепта за еклерова торта. Авторката е била вдъхновена от филма „Хари Потър“ и тези които са го гледали знаят историята. Евтимова получава ваучер за туристическо пътуване до лично избрана дестинация. Сестрите от Шумен Християна и Светлозара Дариеви пък, бяха създали дъхав разказ със семейна рецепта по разказа „Печена тиква“ на Елин Пелин. Момичетата бяха добавили и снимки. В конкурса имаше и френско участие – Христина Панджаридис спечели второ място сред участниците над 14 г. за художествената си творба „Ухания до небето“, вдъхновена от романа „Като гореща вода за шоколад“. Третата награда пък бе присъдена на учителката от Етрополе Петя Георгиева за кулинарното пътешествие по повестта „Българи от старо време“. Учениците на преподавателката са описали всички храни по трапезите в творбата. Кулинарите-читатели бяха наградени по време на представяне на книгата на бившия културен министър Петър Стоянович „Така би сготвила баба ти“ във вторник вечерта. В журито на конкурса беше победителят в тв.формата „Master Shef“ Стефан Стефанов. Той с активното участие на шуменски ученици беше приготвил хитовият сладкиш „Агнеса“ от книгата на Стоянович. Рецептата и софийската история около него всеки може да открие между кориците на книгата. За публиката на конкурса имаше летни освежаващи питиета.", "date": "2017.05.31", "title": " В Шумен наградиха читатели кулинари"}
{"url": "https://trud.bg/%d0%b7%d0%b0%d0%bc%d0%b5%d1%81%d1%82%d0%bd%d0%b8%d0%ba-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bd%d0%b0-%d0%bf%d1%80%d0%b0%d0%b2%d0%be%d1%81%d1%8a%d0%b4%d0%b8%d0%b5%d1%82%d0%be-%d0%bd/", "text": "Заместник-министърът на правосъдието Николай Проданов е отишъл на внезапна проверка в Централния софийски затвор, научи „Труд“.Според предварителната информация Проданов се е натъкнал на редица нарушения на реда в затвора. Очаква се той даде информация за проверката на брифинг в 22 ч.При разпределянето на ресорите на заместниците си министърът на правосъдието Цецка Цачева възложи на Николай Проданов да контролира дейността на Главна дирекция „Изпълнение на наказанията“, Главна дирекция „Охрана“, Държавно предприятие „Фонд затворно дело“, както и на дирекция „Процесуално представителство на Република България пред Европейския съд по правата на човека“.", "date": "2017.05.31", "title": " Заместник-министър на правосъдието на внезапна проверка в Централния софийски затвор\t\t\t"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd-%d0%b2%d0%b0%d1%81%d0%b8%d0%bb%d0%b5%d0%b2-%d0%b3%d0%be%d0%bb%d1%8f%d0%bc%d0%be%d1%82%d0%be-%d0%be%d0%bf%d0%b0%d1%80%d0%b2%d0%b0%d0%bd%d0%b5-%d0%be%d1%82-%d0%bf/", "text": "През 2017 г. България явно отесня за „Мистър Икономика“, тъй като Василев пренесе новаторския си подход за създаване на фалшиви кредитори и на територията на Сърбия.Оказва се, че да обереш спестяванията на стотици хиляди българи, не е толкова трудна задача, особено за 57 годишния бивш „Мистър Икономика“ и три пъти „Банкер на годината“ Цветан Василев.По времето, когато гордо позираше под светлините на прожекторите до получените статуетки и държеше високопарни речи за цялостния си „принос“ за развитието на българската икономика, Василев вече е бил наясно, че пирамидата му КТБ е на път да рухне. Банката се разпадаше под тежестта на раздадените стотици милиони необезпечени кредити на свързани с него фирми – бушони, а закупените от свързните фирми с парите на банката активи – предприятия, хотели и други имоти, е трябвало да бъдат скрити от кредиторите (разбирай откраднати – лично, или чрез подставени лица), по начин, изключващ връщането им в КТБ.След като през 2014 г. Василев се укри от родното ни правосъдие в съседна Сърбия, бившият банкер посвети всекидневието си изцяло на това, да запази колкото е възможно повече от активите, закупени с пари на КТБ, за себе си.Въпреки всичките си грандомански твърдения и до ден днешен банкерът – фараон не е върнал доброволно на фалиралата КТБ нито едно предприятие или скъп имот, поне за да покаже, че му е останала някаква чест, достойнство или има поне малко отговорност към тези, чиито спестявания бе използвал, за да напрупа огромното си богатство.Напротив, всички помним цирковете с активите, които последваха след фалита на КТБ. Първо Василев прехвърли на свое име 43% от БТК срещу 20-ина хиляди евро, след това заедно с Гриша Ганчев отмъкнаха бензиностанциите и базите на „Петрол“ чрез серия от фиктивни сделки, без да платят и лев на КТБ (нищо, че общата задлъжнялост на групата „Петрол“ надхвърляше 250 млн. евро).В началото на 2015г. дойде и аферата с фамозния френско-руски гражданин Пиер Луврие, който получи срещу 1 (едно) евро активи за близо милиард – БТК, Дунарит, Авионамс, ТВ 7, НУРТС и т.н. Легендата тогава беше, че Луврие щял търси „инвеститори“ по световните пазари, които да му платят 900 милиона евро, които пък да бъдат „върнати“ на банката. Много „благородно“, при положение, че Василев можеше директно да ги прехвърли на синдиците на КТБ, вместо да ни разиграва клоунада. След като схемата му беше разкрита, бившият банкер си прибра предприятията обратно, като публично обяви, че е развалил договора с Луврие.Логично дойде момента да активира следващата си пионка – руснака Дмитрий Косарев. На него пък обеща да си разделят парите от бъдещата продажба на тези фирми, като срещу охрана на Василев и семейството му, Косарев щеше да „заработи“ 20% от всичките активи. През цялото това време, докато реализирашепоредния си театър на абсурда, Василев и платените му медии и журналисти тръбяха, че бил невинен, и създаваха компромат след компромат против нарочените за негови врагове политици, бизнесмени, държавни чиновници и разбира се – българската прокуратура.Престъпният арсенал на банкера-фараон обаче съвсем не се изчерпа с Луврие и Косарев.Кражбите продължават и след тях. Така например „Сана Спейс Хотел Хисаря“ и „Хелт енд Уелнес“ – дружества, притежаващи десетки хотели и имоти в цялата страна, закупени с парите на КТБ, изведнъж се сдобиха с прясно регистрирани кредитори, с уставен капитал от по 2 лева, станали набързо крупни „взискатели“ на апетитните активи.Схемата беше реализирана с поредица от привидни цесии за десетки милиони лева, с които „новите“ кредитори – Мирослав Маринов, Георги Пазвантов, както и други приближени на Василев и Гриша Ганчев хора, придобиха без пари вземанията на свързани с Василев фирми – бушони от длъжниците „Сана Спайс Хотел Хисаря“ и „Хелт енд Уелнес“, нищо, че вземанията са формирани от отпуснати кредити от КТБ, които впоследствие фирмите – бушони са раздали като заеми на „Сана Спайс Хотел Хисаря“ и „Хелт енд Уелнес“. Целта им е ясна – обявяване на дружествата „Сана Спайс Хотел Хисаря“ и „Хелт едн Уелнес“ в несъстоятелност и последващо „прибиране“ на активите им от страна на фалшивите кредитори (вместо от КТБ, която няма пряко вземане от длъжниците).С една дума, проста схема, която за съжаление в българския съд върви, защото съдът не се интересува, че вземанията на фалшивите кредитори не са „реални“ и са с първоизточник – фалиралата КТБ.През 2017г. България явно отесня за „Мистър Икономика“, тъй като Василев пренесе новаторския си подход за създаване на фалшиви кредитори и на територията на Сърбия. Този път на мушката му е заводът за стъкло в Парачин. В него Василев „инвестира“, преди затварянето на КТБ, колосална сума от над 200 милиона лева. Разбира се, не пряко, както подобава на нормална банка, а основно чрез свързаните с него фирми-бушони – „Глас индъстри“ и „Болкан глас“, щедро кредитирани с десетки милиони евро от парите на вложителите.Удобно разположил се в петзвездния си хотел в Белград, докато българската прокуратура полага усилия да го изправи на подсъдимата скамейка, „банкерът“ използва добре познатия си арсенал от фиктивни цесии, за да се опита да лиши 825 работника и техните семейства от Парачин, от препитанието им – т.е. да обяви завода в Парачин в несъстоятелност, в която поредния фалшив кредитор да разпродава активите на завода.Оказва се, че чрез цели четири поредни фиктивни договора за цесия, „обичайните заподозрени“ – Цветан Василев и Гриша Ганчев, с участието на същите пионки от схемата им със „Сана Спейс Хотел Хисаря“ и „Хелт енд Уелнес“ – Мирослав Маринов и Георги Пазвантов и дори с някои от същите офшорни дружества(напр. „Stagiori Limitid“ от Сейшелските острови), са се разпоредили с вземания на „Глас индъстри“ от фабриката за стъкло в гр.Парачин, в размер на 47 милиона евро. Как е станало това ? Според източник на „Труд“, директорът на „Глас индъстри“, дружество, което дължи на КТБ повече от 70 млн. евро -сръбският гражданин Небойша Симонович, е прехвърлил вземането на „Глас индъстри“ от 47 млн евро, без насрещно плащане, на офшорката „Риперс лимитид“, чиито директор е Мирослав Маринов.След това същото вземане е прехвърлено на нов кредитор – сръбско дружество, представлявано от Иван Джиджев – друго приближено на Василев лице, след това отново, на друга офшорка – „Stagiori Limitid“, с пълномощник Георги Пазвантов, и така до настоящия фалшив кредитор – новосъздаденото сръбско дружество „Вексилум Балкан“ от гр. Чачак.Без никаква дейност, но пък с договор в папките на адвокатите му, въз основа на който претендира, че е „кредитор“ на завода за стъкло, с цели 47 милиона евро. Според публикация в сръбския сайт „Данас“, зад „Вексилум Балкан“ стои австрийското дружество „Вексилум“, управлявано от близкия до Цветан Василев българин Стефан Бенчев, с което кръгът се затваря. И очевидно за да не се губи от ценното на Василев време, веднага след като „купува“ вземането от последната от офшорките по веригата, „Вексилум Балкан“ предявява иск за обявяване на „Сръбска фабрика за стъкло“ в несъстоятелност.Така и в съседна Сърбия „творчеството“ на тандема Василев-Ганчевсе изчерпва с абсолютно същата схема, използвана и у нас спрямо „Сана Спейс Хотел Хисаря“ и „Хелт енд Уелнес“. За разлика от българския съд и за щастие на стотиците работници във фабриката за стъкло, сръбският съд не се поддава на „далаверата“. На проведеното на 30 май съдебно заседание търговският съд в гр. Крагуевац е отхвърлил иска на „Вексилум Балкан“, поради липса на доказателства за реалността на „вземането“ му.Напълно правилно – какво реално вземане имаме тук. Реални „вземания“ на фирмите– бушони на Василев виждат само съдиите от приближения на Ганчев Окръжен съд – Ловеч, където предвидливият бизнесмен от с. Микре е преместил адресите на управление на всички контролирани от него длъжници на КТБ, за да имат успех заведените дела за тяхната несъстоятелност. Да, но Сърбия не е България. В Сърбия такива номера явно не минават, когато „далаверата“ засегне пряко интереса на държавата – а в случая и препитанието на 800– те работника на стъкларския завод в град Парачин.Дали това е временна победа, при положение, че Василев и престъпната му група вероятно вече замислят следващия си ход, предстои да се разбере. Сръбските медии обаче твърдят, че сръбската прокуратура и МВР са в дирите на банкера-беглец и за тази му афера, а новоизбраният президент Вучич, за разлика от предшественика си Томислав Николич, едва ли ще позволи схемите на Василев да бъдат приложени и върху активи, намиращи се на територията на Сърбия. А ако тази схема се окаже (засега)последната в престъпната история на бившия собственик на КТБ и „опарването“ му от пещите на завода за стъкло и от гнева на работниците в Парачин, доведе най-после до изправянето му на подсъдимата скамейка, от този факт несъмнено ще са доволни, както българското правосъдие, така и хилядите измамени вложители в банката.", "date": "2017.05.31", "title": " Цветан Василев – голямото опарване от Парачин\t\t\t"}
{"url": "https://trud.bg/%d0%bf%d0%b5%d0%bd%d1%82%d0%b0%d0%b3%d0%be%d0%bd%d1%8a%d1%82-%d1%81%d0%b2%d0%b0%d0%bb%d0%b8-%d0%bc%d0%b5%d0%b6%d0%b4%d1%83%d0%ba%d0%be%d0%bd%d1%82%d0%b8%d0%bd%d0%b5%d0%bd%d1%82%d0%b0%d0%bb%d0%bd%d0%b0/", "text": "Северна Корея обяви готовност да изпита МКБРПентагонът извърши във вторник първи успешен опит за прехват на междуконтинентална балистична ракета (МКБР), каквато разработва Северна Корея, предаде АФП.Американските военни съобщиха, че прехвачащ, изстрелян от военновъздушната база Ванденбърг в Калифорния, “успешно порази мишената – междуконтинентална балистична ракета”, стартирала от полигон на Маршаловите острови. Той освободил “извънатмосферен кинетичен модул”, който ударил невъоръжена МКБР, като я унищожил с пряко попадение.“Тази система е жизненоважна за отбраната ни и тестът показва, че имаме ефикасно и надеждно средство за възпиране на една съвсем реална заплаха”, заяви вицеадмирал Джим Сайринг, директор на Агенцията за противоракетна отбрана на САЩ.Изпитанието бележи значим напредък на наземно базираната отбрана срещу ракети в активен участък на полета. Преди него тя се представи успешно само в 9 от 17-те теста от 1999 г. (последният бе през 2014 г.), като мишени бяха по-бавни ракети, които не са междуконтинентални.Изпитанието бе извършено дни след като Северна Корея, която притежава ядрено оръжие, извърши тест на балистична ракета, трети в рамките на три седмици. А вчера рупорът на комунистическата власт в. “Нодон синмун” обяви, че в страната има готовност във всеки момент да изпитат МКБР, стига лидерът Ким Чен Ун да заповяда.КНДР досега е извършвала успешни тестове само на ракети със среден обсег, като оценки сочат, че те може да достигнат 5000 км. Континенталната част на САЩ е на около 9000 км от Северна Корея. МКБР имат обсег поне 5500 км, като някои могат да поразят цели на 10 000 км и повече.", "date": "2017.05.31", "title": " Пентагонът свали междуконтинентална ракета (инфографика)"}
{"url": "https://trud.bg/%d1%80%d0%be%d0%bd%d0%b0%d0%bb%d0%b4%d0%be-%e2%84%961-%d0%bf%d0%be-%d0%bf%d0%be%d0%bf%d1%83%d0%bb%d1%8f%d1%80%d0%bd%d0%be%d1%81%d1%82-%d0%bc%d0%b5%d1%81%d0%b8-%d0%b5-%d1%82%d1%80%d0%b5%d1%82%d0%b8/", "text": "Кристиано Роналдо, звездата на „Реал“ (Мадрид), е най-популярната личност в света на спорта. , направена чрез формула, комбинираща приходите на спортистите, броя на последователите в социалните мрежи фейсбук, туитър и инстаграм, както брой търсения в интернет.Португалецът води с доста пред третия в класацията Лионел Меси от „Барселона“, докато на второ място е звездата на „Кливланд“ и на Националната баскетболна асоциация като цяло ЛеБрон Джеймс. Роналдо може да се похвали с 32 млн. долара от реклами и общо 261,5 млн. последователи в социалните мрежи. Меси изкарва 28 млн. долара от различни спонсори, но феновете му в пространството са общо 151,6 млн.Топ 10 заемат място още Роджър Федерер, Фил Микелсън, Неймар, Юсейн Болт, Кевин Дюрант, Рафаел Надал и Тайгър Уудс.", "date": "2017.05.31", "title": " Роналдо №1 по популярност, Меси е трети"}
{"url": "https://trud.bg/%d0%bc%d0%be%d0%b1%d0%b8%d0%bb%d0%bd%d0%b8-%d1%82%d0%b5%d0%bb%d0%b5%d1%84%d0%be%d0%bd%d0%b8-%d1%85%d0%b5%d0%bd%d0%b4%d1%81%d1%84%d1%80%d0%b8-%d1%83%d1%81%d1%82%d1%80%d0%be%d0%b9%d1%81%d1%82%d0%b2/", "text": "Няколко мобилни телефони, хендсфри устройство и едно самоделно ножче са били открити в затворническите килии на Централния софийски затвор при  на зам.-министъра на правосъдието Николай Проданов, .Пред медиите той уточни, че няма конкретна причина за извършването на проверката, а целта е била да се види готовността на личния състав за реакции при учебна тревога.Министерството на правосъдието предвижда засилване на контрола върху затворите и затворническите общежития в цялата страна.Акцията няма връзка със случая „Наглите“, а още миналата седмица, когато е бил сформиран ръководният екип на Министерството е било уточнено, че ще се стигне до подобни действия.Предстои разследване от страна на затворническата администрация, за да бъде уточнено как намерените предмети са попаднали при осъдените лица в Централния софийски затвор.", "date": "2017.05.31", "title": " Мобилни телефони, хендсфри устройство и самоделно ножче са открити при внезапната проверка в Централния софийски затвор"}
