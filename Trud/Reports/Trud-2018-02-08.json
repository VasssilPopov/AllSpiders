{"url": "https://trud.bg/%d0%b0%d0%bb%d0%ba%d0%be%d1%85%d0%be%d0%bb%d1%8a%d1%82-%d0%bf%d1%80%d0%be%d1%87%d0%b8%d1%81%d1%82%d0%b2%d0%b0-%d0%be%d1%82-%d1%82%d0%be%d0%ba%d1%81%d0%b8%d0%bd%d0%b8-%d0%b2-%d0%bc%d0%b0%d0%bb%d0%ba/", "text": "Алкохолът, консумиран в малки дози, защитава мозъка от възпалени процеси и помага на мозъчните клетки да се прочистват от токсини. Това твърдят биолози в статия, публикувана в научното списание “Scientific Reports”. Все повече учени през последните години посочват, че виното и други леки спиртни напитки понижават опасността от инфаркт, диабет и алцхаймер. “Продължителният прием на големи количества алкохол вреди на централната нервна система, но, от друга страна, успяхме да докажем, че в малки дози спиртните напитки са полезни за мозъка, тъй като му помагат да се прочисти”, посочват авторите от университета в Рочестър. Връзката между умерената употреба на алкохол и намалената вероятност човек да заболее от алцхаймер е навела авторите на статията на идеята, че спиртните напитки може да въздействат положително на детоксикацията на мозъка. Изследователите направили наблюдения върху лабораторни мишки и установили, че редовната употреба на големи количества алкохол причинява възпаления в мозъка и пречи на нормалната работа на астроцитите – спомагателни клетки на мозъка, които играят ключова роля в сформирането на каналите на глимфатичната система. Тези нарушения се отразявали на поведението на животните – те по-слабо запомняли нова информация и по-трудно контролирали движенията си. В малки дози обаче слабият алкохол действа различно. Мозъчната глимфатична система служи за прочистване на вредни отпадъци и химикали от мозъка и ако не работи правилно, се стига до масово загиване на неврони. Детоксикацията е процес, особено активен по време на сън.", "date": "2018.02.08", "title": " Алкохолът прочиства от токсини в малки дози\t\t\t"}
{"url": "https://trud.bg/%d0%b6%d0%b0%d0%bd%d0%b4%d0%b0%d1%80%d0%bc%d0%b5%d1%80%d0%b8%d1%8f%d1%82%d0%b0-%d0%bd%d0%b5-%d1%80%d0%b0%d0%b7%d0%bf%d0%be%d0%b7%d0%bd%d0%b0%d0%bb%d0%b0-%d0%ba%d0%be%d0%bb%d0%b0-%d0%bd%d0%b0-%d0%bd-2/", "text": "Патрул на жандармерията проверил „Мерцедес” на НСО, в който пътувала съпругата на президента Румен Радев – Десислава с шофьор и гард от националната служба за охрана. По трасето към резиденция „Бояна” има патрули на жандармерията, които осигуряват сигурността на ВИП-овете. По закон полицията няма право да спира автомобили, които се движат на специален режим. Шефът на НСО в оставка ген. Ангел Антонов потвърди за недоразумението. Той призна, че имало „нарушена комуникация между службите”. Антонов заяви още, че по случая се извършва проверка. Oхраната, с която се движи съпругата на президента Десислава Радева, е била назначена по настояване на шефа на НСО Ангел Антонов. Генералът твърдял, че мерките за сигурност на първата дама трябва да бъдат засилени въпреки нейното категорично нежелание да бъде придружавана от държавни охранители. Решението за охрана е взето от специална комисия. Самата Радева коментира в социалните мрежи, че не отговаря на истината разпространяваната информация в някои медии, че тя е настоявала да има охрана. Радева казва, че е приела това, като се е съобразила „с решение, което гарантира сигурността на президента”. По закон членовете на семейството на държавния глава имат право на охрана в определени случаи. А именно „когато се констатира наличие на застрашеност, произтичаща от заплахи за безопасността на съответното лице или рискове” (чл.22). По правило решенията за предоставяне на охрана се взимат от специална комисия, в която участват началникът на НСО (в случая Ангел Антонов), председателят на ДАНС (Димитър Георгиев) и главният секретар на МВР (Георги Костов). Решенията на комисията са класифицирана информация. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.08", "title": " Жандармерията не разпознала кола на НСО (обзор)\t\t\t"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d1%81%d0%bf%d0%b5%d1%88%d0%bd%d0%be-%d0%bd%d0%b0-%d0%b8%d0%bd%d0%b6%d0%b5%d0%ba%d1%86%d0%b8%d0%b8-%d0%b2%d1%8a%d0%b2-%d0%b2%d0%bc%d0%b0-%d0%be%d0%b1%d0%b7/", "text": " Появата на премиера Бойко Борисов във ВМА отприщи слухове за здравословното му състояние. Това наложи от пресслужбата на Министерски съвет да изпратят съобщение до медиите, за да спрат мълвата, че министър-председателят е приет по спешност в болницата. От „Дондуков” 1 обясниха, че Борисов не е хоспитализиран във ВМА. Уточнено бе, че вследствие на множеството травми, които премиерът има от спортуване, са му били направени две инжекции на колената за укрепване на хрущяла, и две – на глезените, след което бил освободен. През юли миналата година Бойко Борисов претърпя артроскопска интервенция на коляното. Той бе приет по спешност в „Софиямед”, където са едни от най-добрите ни специалисти в тази сфера,  заради увреден менискус. Операцията бе извършена от началника на Клиниката по артроскопска травматология в УМБАЛ „Софиямед“ и един от най-добрите травматолози в страната доц. д-р Антони Георгиев. През февруари 2015 година лидерът на ГЕРБ пак скъса менискус и беше опериран в болницата. Тогава му препоръчаха да спре да играе футбол, но премиерът отказа да послуша докторите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.08", "title": " Борисов спешно на инжекции във ВМА (обзор)\t\t\t"}
{"url": "https://trud.bg/%d0%b2%d0%bb%d0%b0%d1%81%d1%82%d1%82%d0%b0-%d1%81%d0%ba%d0%b0%d1%82%d0%b0%d0%b2%d0%b0-%d0%b2%d1%81%d0%b8%d1%87%d0%ba%d0%b8-%d0%bf%d1%80%d0%be%d0%b5%d0%ba%d1%82%d0%b8-%d0%b7%d0%b0-%d0%b4%d0%b6%d0%b5/", "text": "Всички законопроекти, които подлежат на поправки заради т.нар. Истанбулска конвенция са временно на трупчета. Това признаха пред „Труд” депутати от управляващото мнозинство. Причината е, че всеки един от новите текстове засяга по един или друг начин понятието „джендър”, което предизвика огромна вълна от обществено недоволство заради вратичката, която конвенцията отваря за въвеждането на „трети пол”. „Не е моментът да дебатираме по тях, темата е твърде деликатна”, коментираха лаконично народни представители. Очаквано, от ГЕРБ внесоха в Конституционния съд (КС) искане за преценка на съответствие на Истанбулската конвенция с конституцията. Лично председателят на правната комисия Данаил Кирилов и депутата от парламентарната група на ГЕРБ Тома Биков внесоха искането до конституционните съдии. Общо 75 депутати от ГЕРБ са подписали основанията за преценката. „Анализирали всички отрицателни становища, а след това сме дали и нашите аргументи за”, каза Данаил Кирилов. И с това искане от ГЕРБ са представили в най-пълна степен законовата обосновка на Истанбулската конвенция. „Разяснили сме споровете, свързани с понятията, които касаят взаимодействията с Конституцията”, посочи още Кирилов. От ГЕРБ коментираха още, че точно конституционните съдии могат да направят най-обективната правна експертиза дали Истанбулската конвенция е в съответствие с конституцията. „Конституционният законодател е казал, че е възможен преглед за конституционосъобразност тогава, когато международният договор е сключен, но все още не е ратифициран от законодателния орган”, заключи Данаил Кирилов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.08", "title": " Властта скатава всички проекти за джендър-закони"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b2%d0%b8%d0%b4%d0%b5%d0%be%d0%ba%d0%bb%d0%b8%d0%bf-%d0%b2-%d0%bf%d0%b0%d0%bc%d0%b5%d1%82-%d0%bd%d0%b0-%d0%b7%d0%b0%d0%b3%d0%b8%d0%bd%d0%b0%d0%bb%d0%b8%d1%8f-%d0%b2/", "text": "Петминутен видеоклип в памет на   Роман Филипов беше публикуван в YouTube. До момента видеото има близо 7 хиляди гледания. В клипа е използван видеоматериал за бойните операции в Сирия на самолет „Су-25“, заснет от телевизионния канал „Звезда“. Музиката е на Николай Анисимов – „Я – лётчик“, по стиховете на Сергей Ефимов „Последните секунди“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.08", "title": " Вижте видеоклип в памет на загиналия в Сирия руски пилот"}
{"url": "https://trud.bg/%d1%88%d0%be%d1%84%d1%8c%d0%be%d1%80%d1%8a%d1%82-%d0%ba%d0%be%d0%b9%d1%82%d0%be-%d1%81%d0%b5-%d0%b1%d0%bb%d1%8a%d1%81%d0%bd%d0%b0-%d0%b2-%d0%b1%d0%b5%d0%bd%d0%b7%d0%b8%d0%bd%d0%be%d1%81%d1%82%d0%b0/", "text": "Турският шофьор, който след употреба на алкохол,   на международния път Лесово-Петолъчката, остава за постоянно в ареста, реши Ямболският окръжен съд, предаде  . Най-строгата мярка за неотклонение „задържане под стража“ съдът наложи на турския шофьор, заради предлагането на подкуп от 100 евро на полицейски служители, за да не бъде извършена проба за алкохол, съобщи окръжният прокурор Дойчин Дойчев: „По престъпния състав по член 304 А от Наказателния кодекс, който предвижда наказание „лишаване от свобода“ до 10 години.“ 54-годишният турски шофьор се блъсна в бензиноколонка до ямболското село Окоп във вторник вечерта, а дрегерът отчете над 2 промила алкохол. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.08", "title": " Шофьорът, който се блъсна в бензиностанция в село Окоп, остава за постоянно в ареста"}
{"url": "https://trud.bg/%d0%b1%d0%b5%d0%b7%d0%bf%d0%bb%d0%b0%d1%82%d0%bd%d0%b0-%d0%b1%d0%b8%d0%b1%d0%bb%d0%b8%d0%be%d1%82%d0%b5%d0%ba%d0%b0-%d0%b7%d0%b0-%d0%be%d1%82%d0%bb%d0%b8%d1%87%d0%bd%d0%b8%d1%86%d0%b8%d1%82%d0%b5/", "text": "Регионална библиотека „Стилиян Чилингиров“ в Шумен предлага на всички ученици, завършили първия учебен срок с отличен успех над 5,50, безплатен годишен абонамент. Те могат да се запишат в седмицата от 12 до 17 февруари. От библиотеката обясниха инициативата си, като жест към положилите старание. Очаква се това да бъде стимул и мотивация, и за останалите тийнейджъри. Над 5 700 са записаните читатали на регионалната библиотека в Шумен. Към 2 000 от тях са до 7 клас и броят им сега е с 300 повече спрямо предходната година. Библиотеката прави още един жест към всички свои читатели – деца, родители, учители, като им предлага безплатен достъп до образователната онлайн платформа „Уча.се”. Материалите в нея следват официалната училищна програма и са съобразени с държавните образователни стандарти. Желаещите да ползват абонамента на библиотеката за образователния портал могат да направят това на компютрите в каталожната зала, в чуждоезиковата читалня, както и в Детски отдел на библиотеката. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.08", "title": " Безплатна библиотека за отличниците в Шумен"}
{"url": "https://trud.bg/%d0%b1%d0%b5%d1%80%d0%b1%d0%b0%d1%82%d0%be%d0%b2-%d1%81-%d0%b3%d0%be%d0%bb-%d0%ba%d1%80%d0%b0%d1%81%d0%b0%d0%b2%d0%b5%d1%86-%d0%b2-%d0%b8%d0%bd%d0%b4%d0%b8%d1%8f/", "text": "Димитър Бербатов вкара първия си гол в Индия. Българинът отбеляза красиво попадение от воле извън наказателното поле  . Въпреки това неговият „Керала Бластърс“ завърши 2:2 като гост на „Атлетико де Колката“. С ремито тимът на Бербатов все още има шанс за класиране във плейофната четворка, в която отборите спорят за шампионската титла. А попадението е първо за Димитър Бербатов от 2 години насам. За последно българинът отбеляза като играч на ПАОК срещу „Верия“ на 17-и януари 2016 година. И в този мач в Индия 37-годишният благоевградчанин игра като дефанзивен халф, който организираше играта на своя тим. Бербатов остана на терена до 80-ата минута, когато бе сменен от Самад. ", "date": "2018.02.08", "title": " Бербатов с гол красавец в Индия"}
{"url": "https://trud.bg/%d1%81%d0%bf%d0%b8%d1%80%d0%b0%d1%82-%d0%b2%d1%82%d0%be%d1%80%d0%b8%d1%87%d0%bd%d0%be%d1%82%d0%be-%d1%80%d0%b0%d0%b7%d0%b3%d1%80%d0%b0%d0%b1%d0%b2%d0%b0%d0%bd%d0%b5-%d0%bd%d0%b0-%d0%ba%d1%82%d0%b1/", "text": " Вторичното разграбване на КТБ се спира с промени в Закона за банковата несъстоятелност, които бяха приети окончателно от парламента. Те са предложени от депутатите от ДПС Делян Пеевски, Йордан Цонев и Хамид Хамид. Синдиците нямат право да заличават учредени от длъжници обезпечения, с изключение на случаите, при които вземането на банката е погасено изцяло чрез парично плащане, гласят приетите текстове. Уточнява се, че синдиците нямат право да заличават обезпеченията до датата на откриване на процедурата по осребряване имуществото на банката. За недействителна ще се смята всяка сделка, при която вземане с произход от фалирала банка е прехвърлено на трето лице, ако срещу това не е постъпило плащане или не е получен друг актив. Като в тези случаи за недействителни ще се обявяват и поредица от прехвърляния. Промените се правят, за да не може активи, купени с пари от КТБ, да се прехвърлят през няколко фирми и да се заличат следите им. Синдиците или Фондът за гарантиране на влоговете могат да предявяват искове пред съда за обявяване на недействителност на сделка или на поредица от сделки в 5-годишен срок от откриването на производството по несъстоятелност за банката, гласят още промените. За тези искове няма да се събира предварително държавна такса. В промените е разписано и удължаване на срока, в който всеки кредитор на фалирала банка може да подава иск за недействителност на сделка. Сега той е 2 години, а с промените се удължава на 5 години. Гласуването на текстовете от закона продължава утре.", "date": "2018.02.08", "title": " Спират вторичното разграбване на КТБ\t\t\t"}
{"url": "https://trud.bg/%d0%b5%d0%b2%d1%80%d0%be%d0%bf%d0%b5%d0%b9%d1%81%d0%ba%d0%b8-%d1%81%d1%82%d0%b8%d0%bf%d0%b5%d0%bd%d0%b4%d0%b8%d0%b8-%d0%b7%d0%b0-6500-%d1%81%d1%82%d1%83%d0%b4%d0%b5%d0%bd%d1%82%d0%b8/", "text": "Над 6500 студенти от 49 висши училища са класирани и ще получат европейски стипендии за успех и за специални постижения за зимния семестър на настоящата академична година. Tози семестър те ще са на обща стойност 4,4 млн. лева и ще са значително по-малко в сравнение с летния семестър на миналата година, когато бяха раздадени близо 10 000 стипендии за успех на общ размер 7,5 млн. лв. и 10 000 награди за специални постижения на стойност 3 млн. лв. Стипендията е в размер на 150 лв. месечно и се получава за пет месеца или общо 750 лева. Средствата ще се изплатят наведнъж до 9 март. Те са осигурени по проект „Студентски стипендии – фаза 1”, финансиран от Европейските структурни и инвестиционни фондове чрез ОП „Наука и образование за интелигентен растеж”. Класирането е обявено на страницата на проекта . Стипендии за успех се дават на студенти, обучаващи се по определените за приоритетни професионални направления. Средният успех е отличен 5,61, а броят на класираните студенти е 4492. Най-много са обучаващите се в „Предучилищна и начална училищна педагогика” – 133 младежи, „Компютърни системи и технологии” – 126, и „Архитектура” – 111. 2158 възпитаници на висшите училища в страната ще получат общо 3521 еднократни стипендии за специални постижения в размер на 300 лв. Те се присъждат за участие в научни, изследователски или практически разработки, като един студент може да получи до три такива. Най-много класирани има от направленията „Медицина” – 381, „Право” – 195, и „Финанси” – 97. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.08", "title": " Европейски стипендии за 6500 студенти"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%bf%d0%be%d0%b7%d0%b8%d1%86%d0%b8%d1%8f%d1%82%d0%b0-%d0%bd%d0%b0-%d0%bd%d1%81%d0%be-%d0%b7%d0%b0-%d1%81%d0%bb%d1%83%d1%87%d0%b0%d1%8f-%d1%81-%d0%b4%d0%b5%d1%81%d0%b8/", "text": "„Във връзка с публикувана в медиите информация, НСО заявява, че г-жа Десислава Радева на 07.02.2018 г.,както и на която и да било друга дата, не е управлявала служебен автомобил на НСО.“ Това уточниха от службата за охрана в официална позиция по случай писанията, че съпругата на президента Румен Радев е влязла лично в гонка с патрулки. Както „Труд“ съобщи,  , а служители на жандармерията не са разпознали колата със специален режим. „Във връзка с нейната безопасност, когато се налага да ползва специализиран транспорт, същият се осигурява по реда на Закона за НСО – със служебен автомобил и служебен водач“, обясниха от службата. „В НСО е разпоредена проверка, която ще изясни всички факти и обстоятелства около случая. При положение, че бъдат установени нарушения от страна на наши служители, ще бъдат предприети съответните мерки“, пише още в съобщението. „В хода на полицейска операция, в района на НДК снощи е извършена проверка на автомобил на НСО, обслужвал охранявано лице. Директорът на СДВР старши комисар Ивайло Иванов е разпоредил проверка, която да изясни всички обстоятелства по случая“, допълниха от МВР. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.08", "title": " Вижте позициите на НСО и на МВР за случая с Десислава Радева"}
{"url": "https://trud.bg/%d1%80%d1%83%d1%81%d0%ba%d0%b8%d1%8f%d1%82-%d0%bf%d0%be%d1%81%d0%bb%d0%b0%d0%bd%d0%b8%d0%ba-%d0%b0%d0%bd%d0%b0%d1%82%d0%be%d0%bb%d0%b8%d0%b9-%d0%bc%d0%b0%d0%ba%d0%b0%d1%80%d0%be%d0%b2-%d1%82%d1%80/", "text": "Трети март е наш общ празник и ние ще го отбележим заедно. Ще дойде голяма делегация с много представители. Това заяви руският посланик у нас Анатолий Макаров. По случай руския професионален празник „Ден на дипломата” той поднесе цветя на паметника на граф Игнатиев в Докторската градина в София. По думите му руският президент Владимир Путин няма да може да присъства на тържествата по повод 3 март заради предстоящите в Русия на 18 март избори за държавен глава, но у нас ще пристигнат руският патриарх Кирил, представители на Държавната дума, военни и историци. „Колко руски граждани живеят в България – никой не знае за съжаление. Много руснаци живеят в България. Част от тях идват през лятото, други през есента. Много са. Много. Това е очевидно. А как ще гласуват? Ще отворим изборни секции тук. Имаме това право. Съгласувано с Руското министерство на външните работи ще отворим избирателни секции във всички големи градове в България. И тук в София, и във Варна, и в Бургас и в Русе”, допълни дипломатът.", "date": "2018.02.08", "title": " Руският посланик Анатолий Макаров: Трети март е наш общ празник\t\t\t"}
{"url": "https://trud.bg/us-%d0%ba%d0%be%d0%b0%d0%bb%d0%b8%d1%86%d0%b8%d1%8f%d1%82%d0%b0-%d1%81-%d1%83%d0%b4%d0%b0%d1%80-%d1%81%d1%80%d0%b5%d1%89%d1%83-%d1%81%d0%b8%d0%bb%d0%b8-%d0%bd%d0%b0-%d0%b4%d0%b0%d0%bc%d0%b0%d1%81/", "text": "Над 100 бойци от проправителствена сирийска групировка бяха убити в нощта срещу четвъртък при въздушни удари на водената от САЩ коалиция и атака на подкрепяния от Вашингтон кюрдско-арабски алианс СДС, предаде Ройтерс. Американски източник заяви, че около 500 лоялни на президента Башар Асад бойци, подкрепени от артилерия, танкове и ракетни системи се опитали да завладеят територия, освободена след сражения на СДС с “Ислямска държава”. Сирийската държавна агенция САНА потвърди, че US коалицията е бомбардирала проправителствени сили източно от р. Ефрат в провинция Дейр аз Зур, които воюват срещу “Ислямска държава” и СДС, и нарече тези действия “агресия”. Контраатаката идва на фона на съобщения на неправителствени организации за нови тежки бомбардировки над предградието на Дамаск Източна Гута, което Дамаск смята за “свърталище на джихадисти”. Руският президент Владимир Путин и турският му колега Реджеп Ердоган се споразумяха в телефонен разговор за засилване на координацията между въоръжените сили на двете страни в борбата с терора в Сирия.  “След като отстраним терористичната заплаха (СДС – б.р.) в Африн, Северна Сирия, ще се заемем с нея в провинция Идлиб”, каза в четвъртък в Анкара Ердоган.", "date": "2018.02.08", "title": " US коалицията с удар срещу сили на Дамаск (инфографика)\t\t\t"}
{"url": "https://trud.bg/%d0%bc%d0%b2%d0%bd%d1%80-%d0%bf%d0%b8%d1%82%d0%b0-%d0%bb%d0%be%d0%bd%d0%b4%d0%be%d0%bd-%d0%b7%d0%b0-%d0%b1%d1%8a%d0%bb%d0%b3%d0%b0%d1%80%d0%b8-%d1%80%d0%be%d0%b1%d0%b8-%d0%bd%d0%b0-%d0%be%d1%81%d1%82/", "text": "„Посолството на Република България в Лондон е отправило запитване до британските власти по повод информацията във вестник „Дейли Мейл”, че при операция на органите на реда в Корнуол е разкрита ферма, в която са работили като „бели роби” около 200 имигранти от България, Румъния, Полша и Литва. До момента не е получен отговор“ – това съобщават от Министерството на външните работи (МВнР). Както  , британското авторитетно издание излезе с информацията, че полицията на Острова е арестувала трима мъже подозрения, че държат мигранти като роби във ферма за цветя край Корнуол, Англия. В материала се казва още, че се проверяват 200 преселници – сред които българи, румънци и литовци, станали жертви на „съвременни робски престъпления“.", "date": "2018.02.08", "title": " МВнР пита Лондон за българи-роби на Острова"}
{"url": "https://trud.bg/%d0%b5%d0%ba%d0%b0%d1%82%d0%b5%d1%80%d0%b8%d0%bd%d0%b0-%d0%b7%d0%b0%d1%85%d0%b0%d1%80%d0%b8%d0%b5%d0%b2%d0%b0-%d0%bf%d1%80%d0%b5%d0%b3%d0%be%d0%b2%d0%b0%d1%80%d1%8f-%d0%b2%d1%8a%d0%b2-%d0%b2%d0%b8/", "text": "Министърът на външните работи Екатерина Захариева и австрийският министър по европейските въпроси Гернот Блюмел обсъдиха   европейската перспектива на Западните Балкани, излизането на Великобритания и следващия бюджет на Евросъюза. Това съобщиха от Министерството на външните работи. Блюмел е уверил Захариева, че приобщаването на Западните Балкани ще остане приоритет на Съвета на Евросъюза и след юли, когато Австрия ще поеме председателството от България. Захариева е отбелязала пред австрийския си колега стабилния икономически ръст у нас и последователните усилия на правителството за приемането на България в „чакалнята на еврозоната“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.08", "title": " Екатерина Захариева преговаря във Виена за стремежа на Западните Балкани към ЕС и на България към еврозоната"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-112/", "text": "Шефката на „Зелените“ в ЕП поведе псевдоеколозите в София. Немската евродепутатка Ска Келер говори пред сградата на Министерския съвет.       Започват преговори със световни фабрики в Европа и Азия. Прототипът ще разполага с технология за автономно шофиране и няма да бъде за масово производство.         Това сочат данните на БНБ. Намаляват депозитите със суми до 1000 лв.           Швейцарската “Новартис” давала рушвети за продажба на по-скъпи лекарства. Замесени са двама бивши премиери и еврокомисар.         Промени в Наказателния кодекс предвиждат репресия и за уиски от благодарен клиент, казва проф. Пламен Панайотов в интервю за „Труд“.             МО се скъса да раздава имоти, без да иска нищо – коментар на Евгени Генов.             Политическата ситуация тласка Рузвелт да „проспи“ атаката над Пърл Харбър – статия на проф. Божидар Димитров от рубриката „Политически разкопки“.         Силует на новия директор на НИМ Бони Петрунова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.08", "title": " Вижте акцентите в броя на вестник „Труд“ в петък, 9 февруари 2018"}
{"url": "https://trud.bg/%d1%81%d1%80%d0%b5%d0%b4%d0%bd%d0%b0%d1%82%d0%b0-%d0%b7%d0%b0%d0%bf%d0%bb%d0%b0%d1%82%d0%b0-%d0%b2-%d0%b1%d0%be%d0%bb%d0%bd%d0%b8%d1%86%d0%b0%d1%82%d0%b0-%d0%b2-%d0%b3%d0%be%d1%80%d0%bd%d0%b0-%d0%be/", "text": "Средната брутна работна заплата в МБАЛ „Свети Иван Рилски“ в Горна Оряховица гони 1000 лева. Това е факт след последното увеличение на заплатите от 1 януари тази година със средно 50 лева. Така средната брутна заплата в стационара е 973 лева. „Увеличението се наложи заради ръста на минималното работно възнаграждение, което от 1 януари е 510 лева“, коментира управителят на лечебницата д-р Иван Иванов. За предходната година средната заплата в болницата е била 923 лева. По информация на Сдружението на общинските болници в България, горнооряховският стационар е от малкото, които са вдигнали от 1 януари заплатите на целия персонал, който работи в него. Икономическите показатели на лечебницата се подобряват за последните две години и затова ръководството на няколко пъти повишава с малко възнагражденията на лекари, на специалистите по здравни грижи, както и на немедицинския персонал. За 2017 година финансовата загуба в МБАЛ от 87 000 лева е стопена с близо 80% и е намалена до около 16 000 лева. Основната цел на ръководството на болницата в железничарския град е да задържи лекарите, акушерките и медицинските сестри в болницата. По думите на д-р Иван Иванов, финансовото състояние на лечебницата, която е втората по големина общинска болница в страната, не е критично и не е рисково за закриване на структури или дейности в нея. „Огромен риск за болницата обаче е възрастовата характеристика на медицинският персонал, тъй като в близките години тя ще се окаже пред кадрови дефицит. Липсата на кадри може да доведе до закриване на отделения или структури“, алармира д-р Иван Иванов. В лечебницата работят общо 283-ма души, от които 68 лекари, 134 медицински специалисти по здравни грижи и 80 човека, немедицински персонал. От 59 лекари на основни трудови договори, едва трима са на възраст до 35 години. Те са със специалности анестезиолог, гастроенетеролог, както и специализантката д-р Ралица Банова в Отделението по педиатрия. Едва трима са и медиците на възраст до 45 години. 13 са лекарите във възрастовия диапазон от 45 до 55 години, 26 са на възраст от 55 до 64 години. Други 13 медици, които работят в болницата, са на възраст от 65 до 74 години и един лекар със специалност „Инфекциозни болести“ е над 75 г. Управителят д-р Иван Иванов коментира още, че привличането на млади кадри не е по силите на ръководството на една болница. Това е и тревожна тенденция за цялата страна от години. Младите лекари или избират работата в чужбина, или влизат във фармацевтичния бранш, или напоследък се ориентират към частните и университетските болници, където търсят развитие и по-добро заплащане. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.08", "title": " Средната заплата в болницата в Горна Оряховица гони 1000 лева"}
{"url": "https://trud.bg/%d0%b3%d0%bb%d0%b0%d0%b2%d0%bd%d0%b8%d1%8f%d1%82-%d1%81%d1%8a%d0%b4%d0%b5%d0%b1%d0%b5%d0%bd-%d0%b8%d0%bd%d1%81%d0%bf%d0%b5%d0%ba%d1%82%d0%be%d1%80-%d1%82%d0%b5%d0%be%d0%b4%d0%be%d1%80%d0%b0-%d1%82/", "text": "– Независим контролен орган с много сериозни правомощия, чието ефективно осъществяване допринася за подобряване работата на българската съдебна система. Това е институцията, която следи правораздаването да се извършва професионално, независимо, безпристрастно и в разумен срок. – Не. – В случая с главния прокурор няма нищо необичайно. Просто си изпълнихме служебните задължения такива, каквито ги предписва Законът за съдебната власт. – Да, изглежда е така. – Ежегодната проверка на имуществените декларации на съдиите, прокурорите и следователите включва проверка за съответствие на декларираните с вписаните, обявени и удостоверени обстоятелства в съответните публични регистри относно притежаваното имущество – коли, влогове, банкови сметки и вземания, задължения и кредити на деклараторите и техните близки. За да извършва тези проверки, Инспекторатът има пряк достъп до Имотния и Търговския регистър, до ГРАО, до информационната система на МВР – относно регистрираните автомобили и собствениците им, до Централния кредитен регистър и Регистъра на банковите сметки и сейфове, поддържани от БНБ, и други. Информация за средствата по банковите сметки на магистратите, съобразно сегашната законова регламентация, получаваме от банките след разрешение от съда за разкриване на банкова тайна. – Да. На първо място – предоставяне на информация от банките за средствата по банковите сметки на магистратите без разрешение на съда, ако е дадено съгласието на декларатора- титуляр на сметката. На второ място – при липса на съгласие, искането за разкриване на сведенията, съставляващи банкова тайна, да се изпраща на съда по постоянния адрес на лицето и на трето – да се предвиди административно- наказателна отговорност за неподаване в срок на декларация на лицата, загубили статута си на съдия, прокурор или следовател. По отношение на последното предложение ще отбележа, че с промените в Закона за съдебната власт, настъпили с приемането на антикорупционния закон, срокът на проверката беше удължен на 6 месеца. – Ако установим при проверката на декларацията, че има разлика между декларираните факти и получената информация, която надхвърля 5000 лева, проверката приключва с доклад за несъответствие. Несъответствието може да бъде отстранено от магистрата, в 14-дневен срок от уведомяването, с коригираща декларация. Миналата година при 1/6 от магистратите бяха установени непълноти и грешки в декларациите, но те бяха отстранени и проверката спрямо тях приключи с доклад за съответствие. В момента тече допълнителна проверка срещу магистрат, при когото несъответствието не беше отстранено в 14-дневния срок. По отношение на друг магистрат изпратихме доклада на НАП – за проверка на имущественото му състояние, понеже несъответствието надхвърляше 20 000 лева и не беше отстранено с коригираща декларация. Трябва са се знае обаче, че са пренебрежимо малко магистратите, които не отстраниха непълнотите в декларациите си. – Данните са публични. Публикувани са в регистъра на декларациите на интернет страницата на Инспектората. Според мен, не можем да делим магистратите на бедни и богати. Едни имат повече имущество, но и повече кредити. Важно е да се знае, че възнагражденията на българските съдии, прокурори и следователи са най-ниски спрямо тези на колегите им от ЕС. – Ще посоча два примера: по наказателно дело за квалифицирана кражба и по гражданско, образувано по искове на основание чл. 7 от Закона за възстановяване на собствеността върху одържавени недвижими имоти. Двете производства са продължили по над 22 години. По наказателното производство досъдебната фаза е продължила 13 години и 2 месеца, делото е връщано 14 пъти от прокуратурата за допълнително разследване, което е причинило общо забавяне на досъдебното производство с 4 години и 3 месеца. На следващо място делото 5 пъти е връщано от съда на досъдебната фаза за отстраняване на едни и същи съществени процесуални нарушения, което е забавило движението му с около 7 години. Отделно от това, в съдебната фаза, продължила 7 години, също са констатирани забавяния. Проведени са 18 съдебни заседания, някои отлагани поради нередовно призоваване на страни по делото. Мотивите към присъдата са изготвени 2 години и 8 месеца след изтичане на едномесечния срок. – Първоинстанционното производство е продължило 13 години и 3 месеца, като е било отлагано 58 пъти, от които 41 пъти поради нередовно призоваване на страни, в това число 34 пъти поради нередовно призоваване на един от ответниците. Съдебното решение е било отменено от въззивния съд и делото е било върнато за ново разглеждане на районния съд. Впоследствие 2 пъти въззивните решения са били отменяни от касационната инстанция и делото е връщано за ново разглеждане. В едно от касационните производства единственото съдебно заседание е било насрочено 1 година и 2 месеца след образуване на делото. – Разбира се, че тези факти са нелицеприятни. Нормално е да не се харесва оповестяването им сред магистратската общност. Важно е да се разбере, че така не може да продължава. Хората очакват правосъдие в разумен срок. – Аз не бих си послужила точно с тази стилистика. Но бих казала, че и при съдиите, и при прокурорите, и при следователите има хора, на които не им е мястото в съдебната система.Някои не се задълбочават много, вършат си работата бързо, но некачествено, други са прецизни, но бавят съдебните си актове с години. И едните, и другите са безразлични към проблемите на хората. Истината е, че голямата част от представителите на съдебната власт работят добре. Проблемните магистрати са много малко на фона на всички. Вина има в системата като цяло. Имам предвид неглижирането на проблемите им – било лични, било здравословни, от административните ръководители, непредприемането на подходящи мерки – било организационни, било дисциплиниращи, атестирането им с най-висока оценка, неналагането на дисциплинарни наказания, а при налагане на най-леките дори, непотвърждаването им от ВСС или отмяната им от Върховния административен съд ( ВАС). Прави впечатление, че през две-три години едни и същи съдии, които ИВСС е предлагал за дисциплинарно наказание (което не им е било наложено или е било отменено от ВАС), отново допускат дисциплинарни нарушения и отново по отношение на тях се образува дисциплинарно производство. Има случаи дори, когато срещу съдията постъпва нов сигнал за забава при постановяване на съдебното решение по делото, въпреки че забавата на съдебното решение по същото дело е част от предмета на вече образуваното дисциплинарно производство срещу него. Излиза, че дисциплинарните производства въобще не притесняват някои съдии. И защо да ги притесняват? – Статистиката от последните 3 години показва, че Инспекторатът е отправил 27 предложения до ВСС за дисциплинарни наказания срещу съдии и прокурори. По образуваните дисциплинарни производства само в 5 случая са наложени дисциплинарни наказания, 3 от тях все още не са влезли в сила, а останалите дисциплинарни производства са висящи. До административните ръководители сме отправили 160 сигнала с предложение за налагане на „забележка” или „ обръщане на внимание”, които са наложени в 31 случая. Трябва да се знае, че Инспекторатът има правомощие само да предлага дисциплиниращи или дисциплинарни мерки. Решаващата компетентност по отношение на най-лекото дисциплинарно наказание „забележка“ е на административния ръководител, а по отношение на останалите наказания – съответно на Съдийската колегия и и Прокурорската колегия на ВСС. – Може би напоследък, се увеличават, поради по-голямата прозрачност на нашата работа. Някои от тях са свързани с нарушения по образуването, движението и приключването на съдебните, прокурорските и следствените дела, други са по съществото на спора, трети изразяват недоволство от поведението на съдията в зала или от прокурора, защото е отказал образуване на наказателно производство. Някои от същинските сигнали – тези от компетентността на Инспектората, са доста сериозни. Например – непостановени съдебни решения по граждански дела над 2 години , непостановени решения по наказателни с административен характер дела над 3 години, неизготвени мотиви към присъди до 2 години, забави по движение на дело – по 8-10 месеца, неадминистрирани искови молби по 1 година и други. – Повечето от сигналите са подадени от граждани, недоволни от изхода на делата им. А Инспекторатът не е поредна инстанция и не може да пререшава правни спорове – това е важно да се знае. Правилността и законосъобразността на постановените съдебни актове се проверява от горната инстанция по реда на инстанционния контрол. Често недоволните от изхода по делата се оплакват, че съдията е пристрастен, тъй като не е уважил техни доказателствени искания и не се е отвел от делото. Дали има или няма основание за отвод – това се установява отново от горната инстанция при проверката на постановения съдебен акт. – По всеки от сигналите се произнасяме. Те се архивират и имат срок на съхранение, като всички документи. След изтичането му се унищожават. – Нашите правомощия по проверката на имуществените декларации и за конфликт на интереси на съдиите, прокурорите и следователите, председателите на ВКС, ВАС и главният прокурор се запазват, въпреки влизането в сила на Закона за противодействие на корупцията и отнемане на незаконно придобито имущество. Новият антикорупционен орган ще е компетентен по отношение на останалите лица, заемащи висши публични длъжности. Аз нямам причина да се опасявам за съвместната ни работа. Тепърва взаимодействието ни ще се уреди в съвместна инструкция. Друг е въпросът, че в сравнение с Инспектората, антикорупционната комисия и нейните органи разполага с много по-големи правомощия във връзка с проверката на сигнали за корупция на лицата с висши държавни длъжности. Могат да извършват оперативно-издирвателна дейност и да искат използване на специални разузнавателни средства (СРС), като за това е предвидено взаимодействие с ДАНС, прокуратурата и разследващите органи. Дали органът ще има ефективност, е рано да се каже. Трябва да мине поне година от функционирането му. Впрочем, тук мястото да повдигна един друг въпрос. – В рамките на проверките за интегритет на съдии, прокурори и следователи по глава девета, раздел I б на Закона за съдебната власт, извършвани от Инспектората, следва да бъде установено фактическо положение към изминал момент. Поради тази причина и тези проверки много наподобяват предварителните проверки по наказателни дела. Често обаче Инспекторатът е изправен пред невъзможност да установи дадени релевантни факти и обстоятелства поради липсата на процесуален инструмент за това – например не може да събира всички веществени доказателства или да иска предоставяне на данни за комуникацията на проверяваното лице по реда на Закона за електронните съобщения. Липсата на подобни правомощия препятства фактическото установяване на нарушенията. В този смисъл, отчитайки, че ИВСС не разполага с разследващи функции, е удачно да се помисли за законодателна промяна, по силата на която Инспекторатът да получава информация, събрана от компетентните органи, която да му послужи при проверките за интегритет. – Законите са създадени, за да помагат на спорещите.Те трябва да са добри и справедливи. От хората зависи обаче прилагането на законите. Те трябва да са професионалисти. Това са две условия, които гарантират тържеството на правото, когато са неразривно свързани помежду си.", "date": "2018.02.08", "title": " Главният съдебен инспектор Теодора Точкова:  Не можем да делим магистратите на бедни и богати"}
{"url": "https://trud.bg/%d0%b4%d0%b5%d0%bc%d0%be%d0%b3%d1%80%d0%b0%d1%84%d1%81%d0%ba%d0%b0%d1%82%d0%b0-%d0%ba%d1%80%d0%b8%d0%b7%d0%b0-%d0%bd%d0%b5-%d0%b5-%d0%be%d1%82-%d0%b2%d1%87%d0%b5%d1%80%d0%b0/", "text": "В публичното пространство все повече навлиза темата за демографията. Това е нормално, защото България има сериозен демографски казус за решаване, а за това са необходими усилията на всички – правителство, местни власти, общество. В същото време по темата се изказват различни хора, независимо дали разбират от нея. Така се създава криво огледало и много трудно могат да бъдат отделени реалните проблеми от неточните анализи. В края на миналата година отново нашумя в медиите въпросът за ниската раждаемост в страната. Отново заваляха апокалиптични анализи и прогнози за това как си отиваме и как през 2017 г. раждаемостта в България е най-ниска, откакто имаме наблюдения по темата. Взет сам по себе си, този факт е верен, но изключен от причинно-следствените връзки на историята не носи никаква информация. Родили са се 56 436 бебета до ноември 2017 г. (Националният статистически институт ще излезе със своите окончателни данни през април 2018 г.) Според мен, нищо сензационно не се е случило в областта на демографията в България през 2017 г. Да, родените бебета са рекордно малко, но през 2018 г. ще бъдат още по-малко, същото ще се случи и през 2019 г.  Това е така, но не защото са се променили репродуктивните нагласи на хората в страната или се е случило нещо извънредно, а защото в репродуктивна възраст навлизат хората, родени в годините на най-голям демографски колапс за страната (1993-2003 г., с абсолютен пик от -7‰ на естествения прираст през 2007 г.). Както знаем, демографските процеси са с отложен ефект и всъщност днес берем горчивите плодове на недалновидната социална и демографска политика тогава или на тоталната й липса. Заради бездействието на политиците през 90-те години на миналия век днес в репродуктивна възраст имаме все по-малко хора и това определя все по-ниската ни раждаемост. И както казах, тя ще продължи да намалява, защото това се съчетава с продължаващата емиграция на хора в активна възраст. За това, ако искаме най-накрая да получим позитивни демографски резултати в България и спиране на това демографско пропадане, се нуждаем от нов тип демографско мислене и  осмисляне на процесите.  И най-важното е да спрем с популисткото говорене по темата и да се заемем с работа. Да, определено имаме ниска раждаемост през 2017 г., но по този показател не се различаваме от страните в развития свят. Дори напротив, с коефициента си на „детност“ от 1,4 се вписваме нормално в демографските тенденции на Европа, където няма държава с коефициент на детност над 2. Разбира се, може да изразяваме своята голяма носталгия по времената с многодетни семейства, но при сегашната динамика на живота, ценностна система на хората, високи нива на образование, урбанизация, технологизиране на света, връщането към тях е малко вероятно. За това  трябва да насочим усилията си към стабилизиране на двудетния модел на семействата, а не да се стремим към рязко вдигане на раждаемостта. В този аспект вече съм писала за политиката на Унгария, която изживя подобна на България демографска криза в началото на XXI в., с естествен прираст от порядъка на -5‰. Държавата вложи много усилия в активна политика, като от 2016 г. осигурява безвъзмездна помощ от фрапиращите 33 000 евро на семейство, което в рамките на десет години трябва да има три деца. Тази немислима, поради финансовите измерения за България политика, даде своите резултати и днес Унгария е с – 3‰ естествен прираст, т.е почти двойно е подобрила ситуацията си, но за съжаление не е успяла да реши окончателно проблема. Много трудно е в съвременния развит свят да стимулираш само с финансови мерки раждаемостта и да очакваш тя да се повиши рязко, тъй като това се сблъсква с нагласите на съвременните хора, стремежа им към все по-високи нива на образование, личностно развитие, търсене и налагане на място в обществото и най-вече повишени очаквания и желания за бъдещето на децата им, което е обратно пропорционално на репродуктивните нагласи. Населението на България застарява. Това е абсолютен факт, като ние се превърнахме в първата държава в световната история, в която при един от двата пола (женския, според данни на НСИ, при преброяването 2011 г.) най-голямата кохорта население вече е в пенсионна възраст (60-64 години). Няма как този факт да не ни притеснява, тъй като след себе си води много сериозни икономически, социални и психологически последствия. Застаряването на населението е процес, характерен за целия развит свят, като само в Европа средната продължителност на живота е нараснала над 2,5 пъти в рамките  на един век, от около 40 години в началото на XX в. до над 80 г. в началото на XXI в., и продължава да нараства, като в обозримо бъдеще ще достигне 90 години. Тук България се вписва нормално, дори малко изостава, тъй като със своите 74,7 г. средна продължителност на живота ние сме на едно от последните места в ЕС, заедно с Латвия, Литва, Хърватия и др. Трябва да спрем да изнасяме некоректни   данни и информация, свързани с демографските процеси. Да се постараем да ограничим до минимум разпространяването  и налагането на  мнение, че демографската криза е започнала днес, с това правителство и т.н, защото това са демографски процеси, започнали преди 20-30 години, по които не е работено адекватно.  Нека се изправим пред реалните проблеми и да потърсим адекватни решения. В момента от демографска гледна точка България има два много сериозни проблема – драстичните дисбаланси между регионите в страната и постоянната емиграция на млади хора. Това са реалните проблеми на България. Абсурдно е за такава малка територия да има  такива драстични демографски, икономически и социални диспропорции. За да може една система да функционира нормално и да прогресира, тя се нуждае от относителен баланс между отделните си съставни елементи. Приемайки държавата за такава система, тя се нуждае от относителен баланс между отделните си региони. По тази причина България трябва да вложи много усилия в работеща регионална политика с акцент в демографски и икономически депресивните региони.  Вторият ни проблем е пряко следствие от първия. България продължава да губи чрез емиграцията най-жизнеспособната част от своето население, в което е вложила немалко средства да бъде то образовано и квалифицирано. Да, светът се глобализира и технологизира, в резултат на което хората все повече ще пътуват и работят на различни места от тези, в което са родени, но просперитетът на едно общество е пряко зависим от активната, образована и квалифицирана част от него. Това е втората посока, в която трябва да насочим своите усилия, за да разрешим демографските си проблеми. Можем спокойно да кажем, че са предприети и първите стъпки и по двата въпроса. От 2017 г. Министерството на труда и социалната политика започна разработването на регионални демографски политики, съобразени със спецификите на регионите, социално-икономическата действителност в тях, демографските тенденции, етнопсихологията на населението и традициите. В  Стралджа в училище „Св. Св. Кирил и Методий“ се пробва от 2017 г. исландският модел за справяне с училищната агресия и интегрирането на малцинствените групи още от най-ранна детска възраст. Правят се реформи в образованието, на все повече места се говори за неговата дуална форма, което да реши част от проблемите на пазара на труда, свързани с острия дефицит на високо и средно квалифицирана работна ръка.  Бяха положени много усилия от страна на правителството за  определяне размера на минималната заплата. От 2018г. тя се повиши на 510 лева, с ясното съзнание, че е нужно да се справим с ниските доходи, които са една от основните причини младите хора да продължават да напускат страната. Радостното е , че през последните 2-3 години се забелязва, макар и не толкова масиран, но все пак видим, процес на реемиграция. Често резултатите не са видими, а в демографията наистина е необходимо повече време, за да се усети реално промяната, защото  един демографски цикъл понякога може да продължи повече от 10-15 години.  Трябва ясно да отчетем и да осъзнаем, че демографските проблеми на страната не са от днес или вчера, а още от началото на прехода. Единственото, което трябва да направим сега, е да вземем правилните решения, ако искаме след 10-15 години да не говорим вече за демографска криза, а за демографски рестарт на България. Всичко това, колкото и да изглежда трудно, е постижимо, но само с обединените усилия на цялото ни общество.", "date": "2018.02.08", "title": " Демографската криза не е от вчера\t\t\t"}
{"url": "https://trud.bg/%d0%be%d1%82%d0%bd%d0%be%d1%81%d0%bd%d0%be-%d0%b7%d0%b0%d0%b1%d0%bb%d1%83%d0%b4%d0%b8%d1%82%d0%b5-%d0%be%d0%b1%d1%81%d0%b5%d0%b1%d0%b8%d0%bb%d0%b8-%d1%84%d1%80%d0%b0%d1%83-%d0%ba%d0%b5%d0%bb%d0%b5/", "text": "Фрау Келер безспорно обича България! Тя е германски евродепутат, известна с детската си мечта да натъпче с преселници Източна Европа и най-вече България. Мила женица, как да не й нащипеш бузките. Днес тя защитава природата в Европарламента, а напоследък най-много защитава Пирин. И като всеки истински защитник на Пирин и борец срещу втората кабинка дава интервю за сайта на г-н Прокопиев „Дневник”. Казаното от Келер в интервюто със сигурност кара колегата Еразъм от Ротердам да се обръща в гроба от ярост, че съдбата го е лишила от възможността да анализира дълбочините, до които може да стигне разглеждания от него проблем в гениалното му съчинение „Възхвала на глупостта” писано преди 509 години. Да посоча само твърдението на фрау Келер, че премиерът Борисов пропуснал да признае, че с промените в плана за Пирин щели да бъдат изсечени 150 квадратни километра вековни гори. И стигаме до най-важния въпрос, в който питат фрау Келер защо в „несвободните” медии зелените са наричани „мафия”, „зелен октопод” и т.н. И добавят срещала ли е подобна враждебност другаде в Европа? Фрау Келер отговаря, че не си спомня когато и да е и където и да е в Европа да са ги наричали „мафия”!  Ето в този непринуден отговор всъщност се крие знакът за дълбоката заблуда, обсебила фрау Келер относно делата на родните „природозащитници”. Нашата приятелка е права, че в Европа никой не нарича зелените „мафия” по простата причина, че те се занимават наистина с екология и тя е тяхната гражданска кауза. А у нас както е добре известно „природозащитниците” се занимават със схеми за източване на европари, бюджетни пари и рекет – мафиотска класика. Затова и за обществото тези юнаци са известни като мафия и зелен октопод. Отворете си очите и ушите, уважаема фрау Келер. Вас ви мамят!", "date": "2018.02.08", "title": " Относно заблудите, обсебили фрау Келер"}
{"url": "https://trud.bg/sofix-%d0%bc%d0%be%d0%b6%d0%b5-%d0%b4%d0%b0-%d0%bf%d0%be%d1%81%d1%82%d0%b8%d0%b3%d0%bd%d0%b5-15-%d1%80%d1%8a%d1%81%d1%82-%d0%b8%d0%bb%d0%b8-%d0%bd%d0%b8%d0%b2%d0%be-%d0%be%d1%82-815-%d0%bf%d1%83%d0%bd/", "text": "Централна и Източна Европа ( Краткосрочната прогноза на анализаторите е за нов ръст на индекситe SОFIX и BET, както и на тези от останалите държави от ЦИЕ след положителния месец януари и добрите резултати през изминалата 2017 г. Според тях би следвало да се очаква ръст от 15% на борсовия индекс SOFIX до ниво от 815 пункта и аналогичен ръст на румънския борсов индекс BET до нов връх около 9400 пункта в края на 2018-та година при продължаващ позитивен цикъл в макросредата. Позитивните очаквания се подкрепят от добрите макроикономически данни, позитивното настроение след предварителните данни за икомоническите резултати от 2017 г. на публичните български компании и ниските оценъчни съотношения на акциите. Сривът на американските и западноевропейските пазари в последните дни не е изненада и по-скоро би направил инвестициите в региона на ЦИЕ по привлекателни, отколкото да повлияе негативно, смятат експертите на управляващото дружество на Карол.  В секторен план анализаторите са с позитивни очаквания за банките предвид благоприятните перспективи пред икономическото развитие. Силното представяне на българската икономика, както и подобряващите се индикатори за увереност на бизнеса, ще доведат и до повишено търсене на кредитен ресурс. Предвид сравнимите фази на кредитния цикъл в България и Румъния и сходните профили на рентабилност и риск, банковите акции търгувани на БФБ-София могат да повишат цените си и да компенсират изоставането в пазарните си оценки.  Позитивната нагласа към пазарите в ЦИЕ (в частност България и Румъния) е сред водещите линии в прогнозата на Карол Капитал Мениджмънт за 2018 г. През изминалата 2017 г. два от фондовете на дружеството, инвестиращи в региона заеха първо и второ място по представяне сред взаимните вондове в страната с доходност над 20%, а през месец януари 2018 г. отново записаха добри резултати. Адванс Инвест записа доходност от +5,85%, Адванс Възможности в Нова Европа + 2,44%, а Адванс Източна Европа + 4%.  Началото на 2018-та година донесе нов сериозен ръст на фондовите пазари в ЦИЕ. Основния бенчмарк на румънския пазар, индексът BET завърши месеца на ниво от 8370.46 пункта и регистрира ръст от 8.0% от началото на годината. Този силен ръст нареди румънския пазар на 4-то място сред индексите от ЦИЕ. Интересно е да се отбележи, че ръстът идва на фона на политическа несигурност, след подадената оставка на премиера Михай Тудосе.  Водещият български борсов индекс, SOFIX, приключи януари на ниво от 712.73 пункта, което се равнява на ръст от 5.2% и запазва тенденцията за покачване за втори пореден месец. В края на януари българските компании публикуваха своите предварителни данни за финансовата 2017-та година. „Оповестените резултати като цяло покриха голяма част от очакванията на инвеститорите и дадоха очаквания за нова успешна година за публичните компании и висока доходност от вложенията в акциите на компаниите. Погледнато на макро ниво повишеното вътрешно потребление и външно търсене са солидна основа за добрите резултати и предпоставка за продължаващ темп на растеж на печалбите, а оттам и на пазарните котировки на акциите. Положително е това, че продължаваме да наблюдаваме увеличените нетни приходи от продажби и по-високи нива на нетна рентабилност. Друга добрата новина е, че растежът се наблюдава в широк кръг от сектори от сферата на услугите (най-отчетливо софтуер и туризъм) и индустрията (предимно машиностроене и фармация)“, коментира Тихомир Каунджиев, портфолио мениджър на Адванс Инвест.", "date": "2018.02.08", "title": " SOFIX може да постигне 15% ръст или ниво от 815 пункта  до края на 2018 г."}
{"url": "https://trud.bg/%d0%bc%d1%8a%d0%b6-%d0%b7%d0%b0%d0%b3%d0%b8%d0%bd%d0%b0-%d0%b2-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d0%bd%d0%b0-%d0%b5-79-%d0%bc%d0%b5%d0%b6%d0%b4%d1%83-%d0%bc%d0%be%d0%bd-2/", "text": "65-годишен шофьор загуби живота си в тежка катастрофа между два автомобила на път Е-79 между Монтана и Видин. В сблъсъка е ранен водачът на другата кола, съобщиха от Областната дирекция на МВР в Монтана. Трагичният инцидент е станал към 6 часа сутринта в четвъртък между селата Смоляновци и Белотинци. На прав участък с мокра настилка лек автомобил „Рено Клио” с бургаска регистрация, нает от  С. А. /65 г./ от Видин, който пътувал към дунавския град, се ударил челно в микробус „Фолксваген Крафтер” с кюстендилски номер, управляван от Р. С. /34 г./ При сблъсъка шофьорът на „Реното” загинал на място. Другият водач е транспортиран в болницата в Монтана с рана но коляното. На мястото е направен оглед и причините за катастрофата се изясняват. По случая е образувано досъдебно производство. Заради разпилените части от двете коли и разлетите масло и гориво пътят бе затворен и почистен от спасители. Движението на автомобилите към Видин и Монтана бе отклонено по странични маршрути. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.08", "title": " Мъж загина в катастрофа на Е-79 между Монтана и Видин"}
{"url": "https://trud.bg/%d0%bf%d0%be%d0%b4%d0%b0%d1%80%d1%8f%d0%b2%d0%b0%d1%82-%d0%bf%d1%87%d0%b5%d0%bb%d0%bd%d0%b8-%d0%ba%d0%be%d1%88%d0%b5%d1%80%d0%b8-%d0%bd%d0%b0-%d0%be%d0%b1%d1%89%d0%b8%d0%bd%d0%b0%d1%82%d0%b0-%d0%b2/", "text": "7 пчелни кошера обещаха да дарят на Община Търговище от Общинския пчеларски съюз по повод професионалния си празника, който се отбелязва на 10 февруари. Кошерите щели да бъдат предоставени от производител от търговищко село, а две семейства, занимаващи се с отглеждането на медоносни щели да помагат за обгрижването на пчелите. Дарението беше обявено на среща-разговор на организацията, на която беше направено представяне на различни видове мед и дегустации на пчелни продукти. Кметът на Търговище д-р Дарин Димитров благодари за подаръка и обеща да се търси място за поставянето на пчелните семейства и домовете им на подходящ терен извън града. Дарението щяло да бъде предоставено през пролетния сезон. Вероятно то ще бъде поверено на общинско предприятие. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.08", "title": " Подаряват пчелни кошери на Общината в Търговище"}
{"url": "https://trud.bg/%d0%b2%d0%b0%d0%bb%d0%b5%d0%bd%d1%82%d0%b8%d0%bd-%d1%80%d0%b0%d0%b4%d0%b5%d0%b2-%d0%b2-%d0%be%d1%82%d0%b3%d0%be%d0%b2%d0%be%d1%80-%d0%bd%d0%b0-%d0%bd%d0%b8%d0%bd%d0%be%d0%b2%d0%b0-%d0%bf%d1%80%d0%be/", "text": "Един член на БСП или техен активист е написал сигнал до Прокуратурата срещу друг техен член или активист в Шумен. Това каза на брифинг в Народното събрание министърът на вътрешните работи Валентин Радев в отговор на   на БСП главният прокурор да извърши проверка в Районната прокуратура в Шумен. „В сигнала пише: „Моля Ви проверете вярно ли е, че другият член кандидатства за Комисията за противодействие на корупцията като експерт, мой колега е, имаме политическа кариера заедно, че е излъгал в декларацията си, че не е членувал в БСП. Проверете го- ако е така значи той е извършил престъпление по чл. 313 от НК“, обясни той. „Прокуратурата издава постановление, с което задължава МВР да извърши проверката. Разпоредено е на икономическа полиция да провери вярно ли е, че има невярна информация в декларацията, която е подадена“, уточни министърът. „Проверяваме верен ли е сигналът, това сме направили от полицията“, коментира той. „В новия закон е написано, че служител или експерт на Комисията за противодействие на корупцията не може да е бил член на политическа партия или да е извършвал политическа дейност“, поясни Валентин Радев. „Нека всички, които чуват мен и Корнелия Нинова да разберат кой е правият. Не бива да се поставя под съмнение работата на толкова служители на МВР, в случая на тези в Шуменската дирекция“, коментира вътрешният министър. „Възмутен съм и затова казвам тези думи. Не приемам такова отношение към МВР, точно изпълняваме постановлението на Прокуратурата. Никъде до този момент нямаме грешка в работата си“, заяви той. „Нека Корнелия Нинова попита техните хора какъв сигнал са писали и защо забъркват партията, може би и тя е подведена“, посочи министърът. „След като съберем информацията ще я дадем на Прокуратурата, след това тя ще отсъди има или няма нарушение“, каза още той. Междувременно от пресслужбата на левицата публикуваха писмото от МВР-Шумен до председателя на Общопартийна контролна комисия на БСП във връзка с представената днес информация за политически натиск и използване на прокуратурата в Шумен за политически поръчки. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.08", "title": " Валентин Радев в отговор на Нинова: Проверката на прокуратурата в Шумен е по сигнал от член на БСП"}
{"url": "https://trud.bg/%d0%ba%d0%b0%d0%bb%d0%be%d1%8f%d0%bd-%d0%bf%d0%b0%d1%80%d0%b3%d0%be%d0%b2-%d0%ba%d0%b0%d1%82%d0%b5%d0%b3%d0%be%d1%80%d0%b8%d1%87%d0%bd%d0%be-%d1%81%d0%bc%d0%b5-%d0%bf%d1%80%d0%be%d1%82%d0%b8%d0%b2/", "text": "Категорично сме против провеждането на Луковмарш. Няма да допуснем София да стане столица на фашизма в Европа. Това каза лидерът на БСП – София и председател на групата на БСП в СОС Калоян Паргов по време на днешното заседание на Столичния общински съвет. Паргов прочете декларация от името на групата, с която социалистите се противопоставят на провеждането на Луковмарш в София. „Историята показва, че България и българските граждани никога не са проявявали търпимост и толерантност към подобни демонстрации на такава мракобесна идеология, каквато е „кафявата чума“. Доказателство за това е и отбелязването с редица събития през 2018-а на 75-ата годишнина от онзи исторически момент, в който България спасява българските евреи от лагерите на смъртта. Въпреки това у нас вече се подготвя следващият парад на омразата Луковмарш. Ние, съветниците от групата на БСП, сме убедени, че е огромна грешка Столична община да допусне шествие с участието на поддръжници на личност и идеология, която символизира най-мрачните моменти от европейската история от 20-и век – времена, които в действителност създадоха нуждата от Обединена Европа като гарант катастрофата да не се повтори. Ето защо настояваме кметът на СофияЙорданка Фандъкова ясно да заяви позицията си по темата „Луковмарш“ и да положи необходимите ефективни усилия за възпрепятстване на плановете за провеждане на парада на омразата. Предлагаме Столичният общински съвет да приеме и декларация, в която категорично се противопоставя на провеждането на Луковмарш в столицата и осъжда всички профашистки и националистки прояви на територията на София. С това наше действие категорично ще заявим, че няма да допуснем София да стане столица на фашизма в Европа“, се посочва в декларацията. Пълен текст на Декларацията на групата на БСП в СОС: В последно време все по-често ставаме свидетели на надигащи се в Европа и по света прояви на нетолерантност и ксенофобия. За съжаление, държавата ни не остава встрани от подобни прояви. Историята показва, че България и българските граждани никога не са проявявали търпимост и толерантност към подобни демонстрации на такава мракобесна идеология, каквато е „кафявата чума“. Доказателство за това е и отбелязването с редица събития през 2018-а на 75-ата годишнина от онзи исторически момент, в който България спасява българските евреи от лагерите на смъртта. Въпреки това у нас вече подготвят следващия парад на омразата Луковмарш. Проведен за първи път в София през 2003 година, той е организиран от крайнодесни групировки в памет на ген. Христо Луков. По времето на Втората световна война той е начело на Съюза на българските национални легиони – пронацистка организация, която е и сред най-яростните поддръжници на Закона за защита на нацията, влязъл в действие през януари 1941 г. Антисемитизмът, в лицето на Луков и неговите верни последователи, е в пълен противовес на светлия момент в българската история, когато България, организира успешна кампания и спира депортацията на българските евреи в лагерите на смъртта. Същевременно режимът, поддържан от Луков, разрешава депортацията на 11 343 евреи от териториите в Беломорска Тракия, Вардарска Македония и град Пирот, които намират смъртта си в лагера Треблинка. Ние, съветниците от групата на БСП, сме убедени, че e огромна грешка Столична община да допусне провеждането на шествие с участието на поддръжници на личност и идеология, която символизира най-мрачните моменти от европейската история на 20-ти век – времена, които в действителност създадоха нуждата от Обединена Европа като гарант катастрофата да не се повтори. Ето защо настояваме кметът на София Йорданка Фандъкова ясно да заяви позицията си по темата „Луковмарш“ и да положи необходимите ефективни усилия за възпрепятстване на плановете за провеждане на парада на омразата. От началото на годината България пое европейското председателство. Страната ни е лидер, който трябва да отстоява споделените ценности на Европейския съюз, сред които са заклеймяване на екстремизма, фашизма, расизма, ксенофобията, антисемитизма и всички други форми на дискриминация. Предлагаме Столичният общински съвет да приеме и декларация, в която категорично се противопоставя на провеждането на Луковмарш в столицата и осъжда всички профашистки и националистки прояви на територията на София. За нейна основа предлагаме да стане настоящата декларация. С това наше действие категорично ще заявим, че няма да допуснем София да стане столица на фашизма в Европа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.08", "title": " Калоян Паргов: Категорично сме против провеждането на Луковмарш. Няма да допуснем София да стане столица на фашизма в Европа"}
{"url": "https://trud.bg/%d0%b5%d0%ba%d0%b0%d1%82%d0%b5%d1%80%d0%b8%d0%bd%d0%b0-%d0%b7%d0%b0%d1%85%d0%b0%d1%80%d0%b8%d0%b5%d0%b2%d0%b0-%d0%b7%d0%b0%d0%bc%d0%b8%d0%bd%d0%b0%d0%b2%d0%b0-%d0%b7%d0%b0-%d0%b2%d0%b8%d0%b5%d0%bd/", "text": "Заместник-министър председателят и министър на външните работи Екатерина Захариева заминава днес на посещение в Австрия, съобщиха от МВнР. Във Виена първият ни дипломат ще се срещне с австрийския федерален министър по европейските въпроси, културата, изкуството и медиите Гернот Блюмел. Захариева ще проведе работна вечеря с федералния министър за Европа, интеграция и външни работи на Република Австрия, д-р Карин Kнайсл, която бе неин гост в София преди по-малко от месец, на 18 януари. Двете ще обсъдят общите приоритети на настоящото Българско и бъдещото Австрийско председателство, както и ключови теми от европейския дневен ред. Министър Захариева ще бъде и личен гост на своята австрийска колега на традиционния Бал в Държавната опера във Виена. Събитието е кулминацията на балния сезон в австрийската столица, който започва през ноември и по традиция се провежда под патронажа на федералния австрийски президент всяка година в последния четвъртък преди Великите пости. На тазгодишното издание ще присъстват федералният президент на Република Австрия Александър Ван дер Белен, канцлерът Себастиан Курц, министри от австрийското правителство и много гости от световния политически и културен елит. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.08", "title": " Екатерина Захариева заминава за Виена"}
{"url": "https://trud.bg/%d0%b7%d0%b0%d0%bc%d0%b5%d1%81%d1%82%d0%bd%d0%b8%d0%ba-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bb%d1%8a%d1%87%d0%b5%d0%b7%d0%b0%d1%80-%d0%b1%d0%be%d1%80%d0%b8%d1%81%d0%be%d0%b2-%d0%bf/", "text": "Управлението на човешките ресурси, което вече прераства в управление на човешкия капитал се утвърди в самостоятелна и бързо развиваща се индустрия. Това заяви заместник-министърът на икономиката Лъчезар Борисов, който участва в официалното откриването на „HR Industry 2018“, съобщиха от пресцентъра на Министерство на икономиката. Събитието се организира за поредна година от JobTiger и е единственото изложение, представящо услуги и продукти за управление на човешките ресурси в България. Заместник-министър Борисов подчерта, че в условия на ограничени икономически ресурси, иновациите включително и при управлението на човешкия капитал могат да гарантират създаването на по-високи нива на добавена стойност в икономиката. „Икономическият растеж за 2017 г. е около 4,0%, а пазарът на труда създаде рекорден брой нови работни места. Някои прогнози предвиждат ускоряване на икономически растеж през 2018 г. дори до 4,4%“, заяви той. Борисов изтъкна, че коефициентът на заетост по последни данни достигна 68,5% през третото тримесечие на 2017 г. Той добави, че заетите са се увеличили с около 200 хиляди души през третото тримесечие на 2017 г. на годишна база. „Коефициентът на безработица в страната спадна до 5.8% през третото тримесечие на 2017 г., което е по-ниско от средното ниво за ЕС и в пъти по-ниско от някои страни членки на съюза“, подчерта министърът. По думите му задълбочаването на връзката между бизнеса и образователната система на национално ниво би могло да реши проблемите в заетостта на младите хора в България. „Министерството на икономиката работи в тази посока, като акцентира и върху задържането на младите кадри чрез грантови схеми за млади предприемачи“, подчерта Борисов. Той добави, че образователната система обучава кадри, които нямат достатъчна практическа подготовка и опит в работна среда, докато българските предприятия изпитват недостиг на квалифицирани кадри с опит“, заяви Борисов. Според него тези проблеми намират своето решение чрез дуалната система на обучение, а политиката на Министерство на икономиката е насочена към активното въвеждане и функциониране на този вид обучение в България. Очаква се експерти от Министерство на образованието, Министерство на труда и социалната политика и Министерство на икономиката да предложат нормативно уреждане на дуалното обучение като една успешна практика. Икономическият зам.-министър изтъкна, че доказателство за успешното изпълнение на проект „ДОМИНО“ са включените над 1 134 ученици в обучение чрез работа, 32 професионалните гимназии и 170 предприятия. „Младите хора започват да работят в приоритетни сектори на икономиката и в такива, в които бизнеса изпитва трудности с намирането на кадри“, подчерта зам.-министър Борисов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.08", "title": " Заместник-министър Лъчезар Борисов: През 2017 г. пазарът на труда създаде рекорден брой нови работни места"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8-%d0%b3%d1%80%d0%b0%d0%b6%d0%b4%d0%b0%d0%bd%d0%b8%d0%bd-%d1%89%d0%b5-%d0%b1%d1%8a%d0%b4%d0%b5-%d0%bf%d1%80%d0%b5%d0%b4%d0%b0%d0%b4%d0%b5%d0%bd/", "text": "Пловдивският апелативен съд реши българският гражданин Коста К. да бъде предаден на съдебните власти в Кралство Испания за провеждане на наказателно производство, съобщиха от Съдебната палата в Пловдив. Срещу него е издадена Европейска заповед за арест от Окръжния съд във Валенсия. Заподозрян е в извършване на блудство спрямо малолетно момиче, осъществено през 2013 год. в Испания. За това деяние испанският закон предвижда наказание до десет години лишаване от свобода. В началото на месец декември миналата година търсеното лице е задържано от полицията в Димитровград. По искане на българския съд, испанските власти са дали уверения, че ако съдебният процес приключи с осъдителна присъда, обвиняемият ще бъде върнат в страната ни, за да изтърпи наложеното наказание. Спрямо Коста К. е взета мярка за неотклонение „задържане под стража“. Решението на Пловдивския апелативен съд е окончателно и не подлежи на обжалване. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.08", "title": " Български гражданин ще бъде предаден на Испания и съден за блудство"}
{"url": "https://trud.bg/%d0%b3%d0%b5%d1%80%d0%b1-%d0%b2%d0%bd%d0%b5%d1%81%d0%b5-%d0%bf%d0%b8%d1%82%d0%b0%d0%bd%d0%b5-%d0%b4%d0%be-%d0%ba%d1%81-%d0%b7%d0%b0-%d0%b8%d1%81%d1%82%d0%b0%d0%bd%d0%b1%d1%83%d0%bb%d1%81%d0%ba%d0%b0/", "text": "ГЕРБ депозира в Конституционния съд искането си за преценка на съответствието на Истанбулската конвенция с Конституцията на Република България. Документите бяха внесени от депутатите Данаил Кирилов и Тома Биков, а искането е подписано от 75 народните представители от ПГ на ГЕРБ. „Току що внесохме искане до КС, с което искаме съдът да даде становище относно съответствието на Истанбулската конвенция с Конституцията на Р България“, заяви Данаил Кирилов. От партията са предоставили на съда като материали и преписката за ратификацията на документа в Народното събрание, както и 8 доклада, които са били изработени през последните 4 години и представляват анализ и оценка на възможността за прилагане на Истанбулската конвенция. Председателят на парламентарната Комисия по правни въпроси Данаил Кирилов обясни, че в документите са приложени и всички становища, постъпили в рамките на законодателната процедура до сега, както положителните, така и отрицателните.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.08", "title": " ГЕРБ внесе питане до КС за Истанбулската конвенция"}
{"url": "https://trud.bg/%d0%b5%d0%b2%d1%80%d0%be%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82%d1%8a%d1%82-%d0%b3%d0%bb%d0%b0%d1%81%d1%83%d0%b2%d0%b0-%d0%b7%d0%b0-%d0%bf%d1%80%d0%b5%d0%bc%d0%b0%d1%85%d0%b2%d0%b0/", "text": "384 депутати в Европейски парламент гласуваха за премахване на лятното часово време, срещу 154 „против“, съобщи „Ди Велт“. Това обаче не означава, че лятното часово време ще бъде премахнато – с резолюцията ЕП призова Европейската комисия да проучи предимствата и недостатъците на смяната в часовника през март и октомври всяка година, и да отмени правилата за нея, ако е необходимо. От 1996 г. гражданите на страните от Общността връщат с един час напред часовници в последната неделя на март, а в последната седмица на октомври – с един час назад. Ползите са спорни. Европейската комисия разглежда от известно време призиви за премахване на лятното часово време. Въпросът се обсъжда с оглед на цялата налична информация. Щом има резултат, обществеността ще бъде информирана, увериха от ЕК. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.08", "title": " Европарламентът гласува за премахване на лятното часово време"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d0%bd%d0%b8-%d1%81%d0%b0-%d1%82%d1%80%d0%b8%d0%bc%d0%b0-%d1%82%d0%b5%d0%bb%d0%b5%d1%84%d0%be%d0%bd%d0%bd%d0%b8-%d0%b8%d0%b7%d0%bc%d0%b0%d0%bc%d0%bd%d0%b8/", "text": "Задържани са трима телефонни измамници в гр. Ветово при специализирана полицейска операция на служители от сектор „Измами“ на Главна дирекция „Национална полиция“ и областните дирекции на МВР в Силистра и Русе под ръководството на прокуратурата. Това съобщиха на пресконференция административният ръководител на Окръжната прокуратура в Силистра Теодор Желев и директорът на Областната дирекция на МВР в Силистра старши комисар Кристиян Петров. Двама от задържаните – Я.Я. /32 г./ – Шината и Н.Н. /38 г./ – Малкия келеш – са осъждани. Третият – Г.Г. /23 г./ е с криминална регистрация. Мъжете са засечени в центъра на Ветово с лек автомобил собственост на бащата на единия от тях. Групата е действала по познатия сценарий за „съдействие“ на полицията при провеждане на полицейска операция за задържане на телефонни измамници. Задържани са след осъществена телефонна измама в Силистра, чиято жертва е седемдесет и осем годишна жена, хвърлила плик с пари от терасата на дома си. В рамките на операцията са намерени и иззети мобилни апарати, SIM карти и други вещи и предмети. Образувано е досъдебно производство. Работата за документиране и доказване на престъпната дейност на задържаните продължава под ръководството на прокуратурата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.08", "title": " Задържани са трима телефонни измамници в гр. Ветово"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba%d0%b2%d0%b0-%d1%89%d0%b5-%d0%b5-%d0%bc%d0%b5%d0%b6%d0%b4%d1%83%d0%bd%d0%b0%d1%80%d0%be%d0%b4%d0%bd%d0%b0%d1%82%d0%b0-%d0%bf%d1%80%d0%be%d0%b3%d1%80/", "text": "„Българските граждани ще бъдат навременно и подробно информирани за всяка моя международна изява или среща.“ Това уверява премиерът Бойко Борисов в писмен отговор на въпрос от парламентарния контрол на депутата от ДПС Джейхан Ибрямов. „Програмата ми със срещи и визити във връзка с ангажиментите ми като министър-председател на държавата ротационен председател на Съвета на ЕС е наситена и много динамична“, съобщава Борисов. В Брюксел министър-председателят ще бъде неформална среща на лидерите на ЕС на 22 и 23 февруари, на редовно заседание Европейския съвет на 22 и 23 март и на 28 и 29 юни. На 17 май ще се проведе срещата на лидерите на ЕС с лидерите на страните от Западните Балкани в София. Борисов ще участва на международна конференция в Мюнхен на 15-17 февруари и на 26 февруари в Лондон. Кабинетът на премиера уточнява други двустранни срещи и участия за 19 и 20 февруари и за 1, 2 и 3 март. „С голяма вероятност до края на месец юни тази година срещите ще бъдат много повече и програмата ми ще бъде още по-наситена“, пише още в отговора. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.08", "title": " Вижте каква ще е международната програма на Бойко Борисов в следващите месеци"}
{"url": "https://trud.bg/%d1%81%d1%82%d0%b0%d1%80%d1%82%d0%b8%d1%80%d0%b0-%d0%b8%d0%b7%d0%bf%d1%8a%d0%bb%d0%bd%d0%b5%d0%bd%d0%b8%d0%b5%d1%82%d0%be-%d0%bd%d0%b0-%d0%bf%d1%80%d0%be%d0%b5%d0%ba%d1%82-%d0%b1%d0%bb%d0%b0%d0%b3/", "text": "Несебър ще стане още по-атрактивен и привлекателен за туристите чрез реконструкция на уличната мрежа в старинния град, която стартира днес. Положителната промяна се реализира чрез проект по Програмата за трансгранично сътрудничество, който местната администрация изпълнява в партньорство с Община Къркларели. Това е един знаков и важен за Несебър проект, който се явява един допълнителен етап в реализацията на голямата идея на местната власт да унифицира инфраструктурата до всички паметници на културата на територията на старинния град. Малко преди символичната първа копка кметът Николай Димитров изтъкна, че Несебър има добро партньорство с Община Къркларели. „Това е пореден проект, по който работим заедно с тях. Обнадежден съм, че ще продължим нашето сътрудничество и в бъдещи проекти.“, коментира кметът. Той изрази надежда строително-монтажните работи да приключат до началото на летния сезон, а туристите да бъдат посрещнати с обновена инфраструктура в синхрон с културно-историческото наследство на града. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.08", "title": " Стартира изпълнението на проект, благодарение на който Стария Несебър става още по-привлекателен за туристите"}
{"url": "https://trud.bg/%d0%b1%d0%b0%d0%b7%d0%b8%d1%82%d0%b5-%d0%bd%d0%b0-%d1%83%d1%87%d0%b8%d0%bb%d0%b8%d1%89%d0%b0%d1%82%d0%b0-%d0%b2-%d0%b1%d1%83%d1%80%d0%b3%d0%b0%d1%81-%d0%bf%d0%b5%d1%80%d1%84%d0%b5%d0%ba%d1%82%d0%bd/", "text": "Базите на училищата в Бургас вече са перфектни. Навсякъде са направени ремонти, построени са супермодерни салони и ученически столове. Вече ще наблягаме изключително на качеството на образованието. Искаме децата да са щастливи и да ходят на училище с желание. Това каза в четвъртък Йорданка Ананиева, заместник-кмет по образованието в Бургас. Г-жа Ананиева представи новите правила при прием на първолаците за идната учебна година. Приемът ще е централен и електронен. Ще се кандидатства от 14-ти до 25-ти май, а на 4-ти юни ще бъдат оповестени резултатите. Записването ще става на място, в самото училище. Основният критерий за класиране ще е местоживеенето, като се въвежда и понятието „съседен район“. Критериите са направени така, че всеки родител да може да избира между три училища за детето си. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.08", "title": " Базите на училищата в Бургас перфектни, наблягат на качественото образование"}
{"url": "https://trud.bg/%d0%be%d0%bc%d0%b1%d1%83%d0%b4%d1%81%d0%bc%d0%b0%d0%bd%d1%8a%d1%82-%d0%bc%d0%b0%d1%8f-%d0%bc%d0%b0%d0%bd%d0%be%d0%bb%d0%be%d0%b2%d0%b0-%d0%ba%d1%8a%d0%bc-%d0%be%d1%82%d0%b3%d0%be%d0%b2%d0%be/", "text": "Успехът идва, когато не се отказваш; когато се бориш докрай за своята справедлива кауза, не се предаваш и си сигурен, че тя ще се случи. Винаги трябва да сте добре подготвени. Тези уроци даде на младите хора в Горна Оряховица омбудсманът на Република България Мая Манолова. Тя беше поредният мотивационен гост пред активните хора на железничарския град. „За мен е чест да участвам в такава среща. Опитвам се с действията си и с това, което правя всеки ден да мотивирам младите и възрастните хора на България, че не трябва да се отказват. Трябва да продължават, колкото и безнадеждна да изглежда една ситуация. Когато каузата им е справедлива и не се отказват, нещата се случват. Човек може да постигне много, ако стои зад кауза, ако има подкрепа от хората и ако не се огъва пред препятствията, които животът ни поднася непрекъснато“, започна разказа си Манолова. За създаването и значението на институцията омбудсман говори Мая Манолова. Омбудсманът е най-новата институция в България, тя е само на 12 години. Институцията се заражда през XVII век в Швеция, когато кралят решава, че ще натовари няколко свои приближени да отидат сред народа и да проучат какви са настроенията и проблемите на хората и какво е отношението на феодалите към поданиците. Хората бързо разбрали каква е ролята на упълномощените и започнали да им възлагат застъпничество по различни теми и проблеми. Така възникнала институцията. В превод – човек, който пледира за другиго; който се застъпва, каза гостът. „Аз като омбудсман слушам тези, които говорят без глас – унизените, онеправданите, жертвите на насилие. Те имат нужда и право да бъдат подкрепени“, каза Мая Манолова. Тя припомни, че според Конституцията омбудсманът се застъпва за правата и свободите на българските граждани, а според закона правомощията са доста орязани. „Правото да защитавам гражданите, освен от администрациите и в техните взаимоотношения с частно-правни субекти не се допуска от закона., т.е. всички казуси, с които се занимавам – монополните дружества: топлоразпределителните, ВиК операторите, енергоразпределителните, банките, фирмите за бързи кредити, ЧСИ, наглите работодатели, които не плащат заплти на своите работници – всичко това не е в моите правомощия. Ако следваме всяка запетая на закона обаче нямаше да се ангажирам с проблемите на хората в мините в Бобов дол и Оброчище, с тези на шивачките в Дупница“, изброи Манолова. „С моя екип успяхме да обърнем разбирането за нас като институция, която само изслушва, но нищо не може да направи и, независимо какви са законовите ни правомощия, от нас зависи всеки проблем. По-добре да се подхожда от позицията – ако сме прави, имаме решение и ще го постигнем, отколкото да казваме „От нас не зависи“ и нищо не може да се направи“, даде следващия урок към младите омбудсманът. В края на срещата Мая Манолова изрази радостта си от зараждащото се гражданско общество в Горна Оряховица и предупреди „отГОворните“, че ще ги държи под око дали продължават каузата си да вдъхват кураж на своите млади съграждани. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.08", "title": " Омбудсманът Мая Манолова към „отГОворните“ в Горна Оряховица: Успехът идва, когато се бориш за своята справедлива кауза докрай\t\t\t"}
{"url": "https://trud.bg/%d0%b7%d0%b0%d1%89%d0%b8%d1%82%d0%b0%d1%82%d0%b0-%d0%bd%d0%b0-%d1%81%d0%b0%d0%bb%d0%b0%d1%85-%d0%b0%d0%b1%d0%b4%d0%b5%d1%81%d0%bb%d0%b0%d0%bc-%d0%b3%d0%be-%d0%be%d0%b1%d1%8f%d0%b2%d0%b8-%d0%b7%d0%b0/", "text": "Защитникът на Салах Абдеслам по делото в Брюксел поиска днес от съда да обяви подсъдимия за невинен и оспори по процедура разследването. Адвокат Свен Мари заяви, че делото е пълно с дописки от медиите, но въпреки обществения натиск, съдът е редно да реши по убеждение. По неговите думи най-добрият удар срещу „Ислямска държава“ (ИД) би бил постановяването на справедлива присъда. Мари коментира, че би било по-редно Абдеслам първо да бъде съден във Франция за атентатите в Париж от ноември 2015 г., в които бе единственият оцелял терорист. Защитникът оспори и оценката на престрелката с полицията в Брюксел от март 2016 г. като терористични действия. По-рано днес защитата на Суфиян Аяри, другия подсъдим в делото в Брюксел, посочи, че клиентът му и Абдеслам очевидно не са шахиди. Той отбеляза, че подсъдимите са избягали от засадата на полицията, без да стрелят и без да се взривяват – следователно не са искали да умрат. Защитникът поясни, че шахидите са терористи, решени да дадат живота си в защита на своите убеждения. С днешното заседание се очаква делото в Брюксел да приключи на първа инстанция. Прокуратурата поиска затвор от 20 години за подсъдимите. Във Франция, където е задържан, Абдеслам предстои да се яви по делото за атентатите в Париж, за които отговорност пое ИД. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.08", "title": " Защитата на Салах Абдеслам го обяви за невинен, оспори делото по процедура"}
{"url": "https://trud.bg/%d0%b2%d0%b0%d1%80%d0%bd%d0%b0-%d1%81%d1%82%d1%80%d0%be%d0%b8-%d0%bd%d0%be%d0%b2%d0%b0-%d0%b3%d0%b8%d0%bc%d0%bd%d0%b0%d0%b7%d0%b8%d1%8f-%d0%b7%d0%b0-12-%d0%bc%d0%bb%d0%bd-%d0%bb%d0%b2/", "text": "Елитната варненска Математическа гимназия „Д-р Петър Берон“, която от години дели базата си с основно училище, ще се сдобие с нова сграда. Това съобщи кметът Иван Портних, който представи проекта пред екипа на гимназията и директора й Павлин Петков. Бъдещият дом на МГ ще се шири на терен от 22 дка в района на техникумите. Изграждането му ще струва около 12 млн. лв., като финансирането ще се осигури от държавата и общината. Подкрепа за проекта са дали просветният министър и премиерът, посочи кметът. Той добави, че на извънредна сесия идната седмица общинският съвет ще поиска от държавата терен, който заедно с общински парцел да бъде отреден за новата учебна сграда. Тя ще бъде част от образователен кампус, който общината планира да оформи в зоната на техникумите. С проекти по ОП „Региони в растеж“ предстои да бъдат реновирани сградите на професионалните гимназии по горско стопанство и по електротехника. Тече реконструкция и на зданието на Колежа по туризъм. „Амбицирани сме да превърнем района в център за обучение по математика, информатика, технологии, техника. Ще инвестираме средства в обновяване на инфраструктурата и в изграждането на плувен басейн и многофукционална спортна зала за всички ученици“, поясни Портних. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.08", "title": " Варна строи нова гимназия за 12 млн. лв.\t\t\t"}
{"url": "https://trud.bg/%d1%82%d1%8a%d1%80%d0%b3%d0%be%d0%b2%d1%81%d0%ba%d0%b0%d1%82%d0%b0-%d0%b3%d0%b8%d0%bc%d0%bd%d0%b0%d0%b7%d0%b8%d1%8f-%d0%b2-%d1%81%d1%82%d0%b0%d1%80%d0%b0-%d0%b7%d0%b0%d0%b3%d0%be%d1%80%d0%b0-%d0%b5/", "text": "Сградата на Търговска гимназия „Княз Симеон Търновски“ в Стара Загора е изцяло обновена. Днес тя беше открита с тържествен водосвет, отслужен от старозагорския митрополит Киприан и в присъствието на много гости, преподаватели и бивши и настоящи ученици на най-старото професионално училище в региона. „Днешният ден е празнична дата в 97-годишната история на училището. Този ден поставя началото на нов етап на сградата, в която се обучават бъдещите икономисти на България. Това е поредното училище в Стара Загора, на което се извърши основен ремонт“, каза в приветствието си към гостите директорът на гимназията Снежана Танева. Тя припомни съществуващия дългогодишен проблем със собствеността на сградата, който не позволяваше да бъде направен ремонт. Части в размер на две трети от сградата, която е строена през 1928 г., бяха притежание на частни собственици. След дълги и тежки преговори Община Стара Загора придоби тези дялове, като плати 800 хил. лева. Извършеният през последните 4 месеца ремонт е на стойност 1,3 млн. лева и е финансиран чрез оперативна програма „Региони в растеж“. Кметът на Стара Загора Живко Тодоров честити на преподавателите и учениците обновената сграда, като им пожела да я ползват със здраве и да постигнат много успехи. „Градът става все по-хубав за живеене. Където и да продължите образованието си, върнете се в Стара Загора“, призова той учениците. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.08", "title": " Търговската гимназия в Стара Загора е с напълно обновена сграда"}
{"url": "https://trud.bg/4-%d0%b3%d0%be%d0%b4%d0%b8%d1%88%d0%bd%d0%be-%d0%b4%d0%b5%d1%82%d0%b5-%d0%bf%d0%be%d1%87%d0%b8%d0%bd%d0%b0-%d0%b2%d1%8a%d0%b2-%d0%b2%d1%80%d0%b0%d1%87%d0%b0%d0%bd%d1%81%d0%ba%d0%b0%d1%82%d0%b0-%d0%b1/", "text": "4-годишно дете почина във врачанската областна болница след мълниеносно развила се инфекция с последвали тежки усложнения, съобщи  . Най-вероятната причина за смъртта е енцефалит, коментираха от здравното министерство и Окръжната прокуратура във Враца. Момиченцето е било лекувано в продължение на два дни от личния си лекар. Снощи, след като температурата не спадала, майката го отнесла в дежурен кабинет. Лекарят констатира 42,5 градуса, гърчове и повръщане. Незабавно е повикана линейка, която транспортира малката пациентка до спешноприемния блок на болницата. Впоследствие е настанено в детското отделение, а след като състоянието му се влошава още повече – и в реанимацията. Днес по обяд детето е починало. По случая е образувано досъдебно производство за причиняване на смърт поради незнание или немарливост. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.08", "title": " 4-годишно дете почина във врачанската болница"}
{"url": "https://trud.bg/%d0%b2%d0%bb%d0%b0%d0%b4%d0%b8%d1%81%d0%bb%d0%b0%d0%b2-%d0%b3%d0%be%d1%80%d0%b0%d0%bd%d0%be%d0%b2-%d0%bd%d0%b0%d0%b7%d0%bd%d0%b0%d1%87%d0%b8-%d0%bc%d0%b0%d1%80%d0%b8%d1%8f-%d1%84%d0%b8%d0%bb%d0%b8/", "text": "Министърът на финансите Владислав Горанов, в изпълнение на своите правомощия съгласно чл. 18, ал. 1 от Закона за хазарта, назначи Мария Филипова за председател на Държавната комисия по хазарта, считано от днес, съобщиха от Министерството на финансите. Мария Филипова притежава образователно-квалификационна степен „магистър“ по специалността „Право“. Била е юрист в Агенцията за приватизация и следприватизационен контрол, в Министерството на правосъдието и в Министерството на финансите. Владее английски език. Заемащият длъжността до този момент Огнемир Митев е освободен по взаимно съгласие. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.08", "title": " Владислав Горанов назначи Мария Филипова за председател на Държавната комисия по хазарта"}
{"url": "https://trud.bg/%d0%b5%d0%b2%d1%80%d0%be%d0%b4%d0%b5%d0%bf%d1%83%d1%82%d0%b0%d1%82%d1%8a%d1%82-%d0%b0%d0%bd%d0%b4%d1%80%d0%b5%d0%b9-%d0%bd%d0%be%d0%b2%d0%b0%d0%ba%d0%be%d0%b2-%d1%81%d1%82%d0%b0%d0%bd%d0%b0-%d1%82/", "text": "„Роди се Ема. Имам дъщеря. Ръцете ми празни били са досега.” С тези думи евродепутатът от ГЕРБ Андрей Новаков оповести идването на този свят на първородната си рожба във фейсбук. Нашият най-млад евродепутат в Брюксел се ожени миналата година за голямата си любов Татяна Мишева. Сватбата се състоя в Благоевград, където лично ги венча кмета Атанас Камбитов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.08", "title": " Евродепутатът Андрей Новаков стана татко на момиченце"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%be%d0%b1%d0%b2%d0%b8%d0%bd%d0%b8-%d0%b3%d0%bb%d0%b0%d0%b2%d0%bd%d0%b8%d1%8f-%d0%b0%d1%80%d1%85%d0%b8%d1%82%d0%b5/", "text": "Окръжна прокуратура-Пловдив внесе обвинителен акт срещу главния архитект на Община Асеновград за получен подкуп и спрямо собственик на фирма, посредничил при предаването на парите, съобщиха от държавното обвинение. Окръжна прокуратура-Пловдив внесе в съда обвинителен акт спрямо Константин А., на 60 г., за това, че през месец ноември 2016 г., в гр. Асеновград, обл. Пловдив, в качеството си на длъжностно лице, заемащо отговорно служебно положение – главен архитект на Община Асеновград, е поискал от С.Б. от гр. Асеновград, в качеството му на управител на банков офис, дар – парична сума в размер на 10 000 лева, която не му се следва, и на 10 декември 2016 г. в гр. Пловдив, е приел дар, който не му се следва, в размер на 8 000 лева. Парите са му били предадени от обвиняемия Митко З., за да извърши действия по служба – да съгласува Идеен проект за реконструкция и преустройство на бивш хотел в гр. Асеновград в „многофункционална сграда със смесено предназначение“. Деянието е извършено с изнудване, посредством злоупотреба със служебното положение, като е заявил на С.Б., че за да се одобри проекта, обвиняемият Митко З. трябва да бъде нает за консултант. Прокуратурата внесе обвинителен акт и срещу Митко З., на 63 г., за това, че за времето от края на месец ноември 2016 г. до 10 декември 2016 г., в гр. Асеновград и гр. Пловдив, като помагач, умишлено е улеснил обвиняемия Константин А., да приеме дар, който не му се следва – парична сума в размер на 8 000 лева, за да извърши действие по служба, посочено по-горе, като помагачеството е осъществено с изготвяне на оферти от името на фирмата му за консултантска дейност, както и на фактури с посочена банкова сметка, от която впоследствие е изтеглил, преведени от банката 8 000 лева и ги е предал на Константин А. По делото са били разпитани свидетели, назначени експертизи, иззети веществени доказателства и документи, и др. Спрямо всеки един от обвиняемите Константин А. и Митко З. е взета мярка за неотклонение „Гаранция“ в размер на 5 000 лева и е наложена забрана да напускат пределите на България. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.08", "title": " Прокуратурата обвини главния архитект на Асеновград за получен подкуп"}
{"url": "https://trud.bg/%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d0%bd%d0%b0%d0%b7%d0%bd%d0%b0%d1%87%d0%b8-%d0%bb%d1%8e%d0%b1%d0%b5%d0%bd-%d0%ba%d1%8a%d0%bd%d1%87%d0%b5%d0%b2-%d0%b7%d0%b0/", "text": "Министър-председателят Бойко Борисов освободи по негова молба Милко Теофилов като заместник-министър на туризма, считано от 15 февруари. На длъжността е назначен Любен Кънчев, съобщиха от правителствената информационна служба. Той е магистър по френска филология от СУ „Св. Климент Охридски“, има и втора специалност „Български език и литература“. Над 30 години е работил на различни позиции в БНТ. От 2012 г. е заместник-кмет в община Костинброд с ресори образование, култура, социални дейности, спорт и туризъм. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.08", "title": " Бойко Борисов назначи Любен Кънчев за заместник-министър на туризма"}
{"url": "https://trud.bg/%d1%88%d1%83%d0%bc%d0%b5%d0%bd-%d1%80%d0%b5%d0%b0%d0%bb%d0%b8%d0%b7%d0%b8%d1%80%d0%b0-%d0%b4%d0%b2%d0%b0-%d0%bf%d1%80%d0%be%d0%b5%d0%ba%d1%82%d0%b0-%d1%81%d1%8a%d1%81-%d1%88%d0%b2%d0%b5%d0%b9%d1%86/", "text": "Кметът на Шумен Любомир Христов посрещна в четвъртък Ирина Файон, ръководител на програмата за социалното включване на роми и други уязвими групи „Здраве и образование за всички“ и Герасим Герасимов, програмен директор към швейцарското посолство у нас. Заедно със служители на Министерския съвет и представители на централното звено по Българо-швейцарската програма за сътрудничество те са на работно посещение в общината, която изпълнява два проекта – „Взаимодействието с общността – фактор за по-добро бъдеще и успешна интеграция” и друг за изграждане на Общински център за събиране и временно съхранение на опасни битови отпадъци от домакинствата. По време на срещата кметът на Шумен Любомир Христов благодари за помощта, която швейцарската страна оказва на общините за интегриране на ромите, за привличане и задържане на децата в детски градини, за подкрепата на семействата да продължат образованието на децата си и за обновяване на базата, в която те се обучават. Според Христов, това е едно от важните неща, които задържат децата в системата, по-добрите условия и грижата за тях мотивират семействата. Във връзка с проекта за съхранение на опасните отпадъци шуменският кмет увери гостите, че администрацията съвместно с ПУДООС и Министерството на екологията, вече е подготвила необходимата проектна документация за изграждане на Центъра. Сподели, че при посещението си в Цюрих миналата година е бил впечатлен от начина, по който е организирана тази дейност в Швейцария, и се надява, че с помощта на програмата и българските общини ще приложат успешно добрите практики у нас и ще ги развият. По преценка на Ирина Файон строителните дейности по проекта за ромска интеграция вървят по план, дори по-бързо. Тя благодари на общината за съдействието, което екипът по програмата получава. По думите на програмния директор към швейцарското посолство у нас Герасим Герасимов изборът на Шумен не е случаен. По време на посещението си в Шумен гостите ще проследят на място какъв е напредъкът по строително-ремонтни дейности в детска градина “Пролетна дъга”, в ОУ “Хр. Ботев” в село Ивански. Ще посетят и мястото, където ще се изгражда Общинският център за опасни битови отпадъци. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.08", "title": " Шумен реализира два проекта със швейцарска помощ\t\t\t"}
{"url": "https://trud.bg/%d1%81%d1%82%d0%be%d0%bb%d0%b8%d1%87%d0%bd%d0%b8%d1%8f%d1%82-%d0%be%d0%b1%d1%89%d0%b8%d0%bd%d0%b0%d1%80-%d0%ba%d0%b0%d1%80%d0%bb%d0%be%d1%81-%d0%ba%d0%be%d0%bd%d1%82%d1%80%d0%b5%d1%80%d0%b0-%d0%bc/", "text": "По повод материала на вестник „Труд“  общинският съветник от ВМРО Карлос Контрера разпростани своя позиция. Освен общинар в Столичния общински съвет, Контрера е и председател на групата „Патриоти за София“ там, както и заместник-председател на постоянната комисия „Обществен ред и сигурност”. Ето позицията му: „Призивите за насилие, за вземане на власт с кръв, за бой на протестиращите, уж екоорганизации и уж еколози, трябва да са сигнал за институциите. Аз съм учуден, че само в-к „Труд” огласява тези призиви, тези намерения. Любопитно е защо доста други медии не намират това за важно. Може би, защото не се вписва в често налаганата манипулация за добрите протестиращи и за лошите (всички останали). А уж са много чувствителни на тези теми. Факт е, че протестите на еколозите под надслов „За Пирин” са политически сценарий. Сега по-важното е да се установи дали цитираните от публикацията на „Труд” лица организират или имат намерение да организират противообществени прояви. Публикуваната информация ме кара да поискам официално от Столична община данни за досегашните и следващите протести на еколозите. Защото според мен блокирането на кръстовища не е съгласувано, но се случва. Това поражда хаос в града, хиляди хора търпят неудобства, защото някой проявява своеволие. Едно е ясно – целта на тези хора и групички е провокиране на напрежение. МВР би следвало да е идентифицирало има или няма намерения да се ескалират протестите в насилие и побои. Ако не е – да вземе да го направи. Друг детайл е връзката между тези гръмки призиви за кръв и насилие по улиците, за сваляне на властта, едва ли не с някакъв бунт, и политическите партии, които стоят зад протестите – ДСБ, „Да, България“, Зелените. Дали те подкрепят тези призиви за изстъпления по улиците? Ако не – разграничават ли се? Ако пък ги подкрепят, явно трябва да бъде проучено дали самите те или техни ръководители и членове не организират подобни акции за нарушаване на обществения ред и кой финансира тези упражнения.“ АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.08", "title": " Столичният общинар Карлос Контрера: МВР да провери за радикализация на протестите"}
{"url": "https://trud.bg/%d0%b6%d0%b0%d0%bd%d0%b4%d0%b0%d1%80%d0%bc%d0%b5%d1%80%d0%b8%d1%8f%d1%82%d0%b0-%d0%bd%d0%b5-%d1%80%d0%b0%d0%b7%d0%bf%d0%be%d0%b7%d0%bd%d0%b0%d0%bb%d0%b0-%d0%ba%d0%be%d0%bb%d0%b0-%d0%bd%d0%b0-%d0%bd/", "text": "Патрул на жандармерията проверил „Мерцедес“ на НСО, в който пътувала съпругата на президента Румен Радев – Десислава, с шофьор и гард от службата за охрана. По трасето към резиденция „Бояна“ има патрули на жандармерията, които осигуряват сигурността на ВИП-овете. По закон полицията няма право да спира автомобили, които се движат на специален режим. Шефът на НСО в оставка ген. Ангел Антонов потвърди за недоразумението. Той призна, че имало „нарушена комуникация между службите“. Антонов заяви още, че по случая се извършва проверка. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.08", "title": " Жандармерията не разпознала кола на НСО, в която пътувала Десислава Радева\t\t\t"}
{"url": "https://trud.bg/%d0%b5%d0%b2%d1%80%d0%be%d0%b4%d0%b5%d0%bf%d1%83%d1%82%d0%b0%d1%82%d0%b8%d1%82%d0%b5-%d0%bf%d1%80%d0%b8%d0%b7%d0%be%d0%b2%d0%b0%d1%85%d0%b0-%d1%82%d1%83%d1%80%d1%86%d0%b8%d1%8f-%d0%b7%d0%b0-%d0%be/", "text": "Евродепутатите осъдиха в своя резолюция стотиците арести, извършени от турското правителство с цел да се цензурира критиката срещу турската военна офанзива в Африн. Това се посочва в прессъобщение на Европейския парламент. Евродепутатите осъдиха арестите на журналисти, активисти, доктори и обикновени граждани, които са изразили своята опозиция срещу турската военна интервенция в сирийския анклав Африн, който е под кюрдски контрол. Резолюцията беше приета в четвъртък с гласуване с вдигане на ръце. Евродепутатите са сериозно загрижени за хуманитарните последици от турската намеса и предупреждават, че тези непропорционални действия не бива да бъдат продължавани. Извънредното положение, обявено след неуспешния опит за военен преврат на 16 юли 2016 г., понастоящем се използва за допълнително потискане на законната и мирна опозиция, подчертават евродепутатите, като още веднъж потвърждават, че силно осъждат провалената военна интервенция. Те допълват, че от тогава повече от 160 медийни организации са били закрити, а турското гражданско общество е подложено на масови репресии. Евродепутатите призовават турските власти за отмяна на извънредното положение в страната; незабавно и безусловно освобождаване на всички лица, които са били задържани единствено поради това, че са извършвали законна дейност, като са упражнявали свободата си на изразяване на мнение и сдружаване, и продължават да бъдат задържани без убедителни доказателства за извършването на престъпна дейност, включително германския журналист Дениз Юджел и четиримата журналисти от вестник „Джумхуриет; оттегляне на всички обвинения срещу председателя на „Амнести Интернешънъл“ за Турция Танер Кълъч и неговите колеги, тъй като все още не са представени конкретни доказателства срещу тях; спазване на Европейската конвенция за правата на човека, в която ясно се отхвърля смъртното наказание. Евродепутатите заявяват, че средствата, предназначени за органите на Турция в рамките на Инструмента за предприсъединителна помощ (ИПП II), трябва да бъдат обвързани с условия за подобрения в областта на правата на човека, демокрацията и принципите на правовата държава. Те призовават върховния представител за външна политика Фредерика Могерини, Европейската служба за външна дейност (ЕСВД), Европейската комисия и държавите членки да продължават да повдигат пред турските си партньори въпросите за положението на задържаните защитници на правата на човека, политически активисти, адвокати, журналисти и представители на академичните среди. Междувременно турският президент Реджеп Тайип Ердоган заяви, че операция „Маслинова клонка“, която в момента тече в сирийския регион Африн, ще продължи и в провинцията Идлиб. „Провежданата в Африн операция продължава и в Идлиб“, заяви Ердоган. „Нямаме никакви проблеми с кюрдите на юг. Имаме проблеми с терористичните организации, а те са добре известни – „Отрядите за народна самоотбрана“, „Демократическият съюз“, ПКК и „Ислямска държава“, поясни той. Генералният щаб на турските въоръжени сили обяви на 20 януари началото на операция „Маслинова клонка“ срещу кюрдските „Отряди за народна отбрана“ в Африн, където преживяват около 1,5 млн. кюрди и бежанци от други части на Сирия. Турция смята тези организации за терористични. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.08", "title": " Евродепутатите призоваха Турция за отмяна на извънредното положение"}
{"url": "https://trud.bg/%d0%b6%d0%b5%d1%80%d1%82%d0%b2%d0%b8%d1%82%d0%b5-%d0%be%d1%82-%d0%b7%d0%b5%d0%bc%d0%b5%d1%82%d1%80%d0%b5%d1%81%d0%b5%d0%bd%d0%b8%d0%b5%d1%82%d0%be-%d0%b2-%d1%82%d0%b0%d0%b9%d0%b2%d0%b0%d0%bd-%d1%81/", "text": "Десет са вече жертвите от   на 6 февруари. Ранените са 260, а в неизвестност, по последни данни, са 7 души, предаде  . Четири сгради са почти напълно срутени. Едната от тях е 12-етажен жилищен блок. Там са загинали седем души. Смята се, че в блока има още хора, но притесненията на спасителните екипи са, че всеки момент ще се срути напълно, защото е опасно наклонен. Спасителите работят усилено, но спират по време на вторичните трусове. . Земетресението е станало близо до град Хуалиен – същия район, който беше поразен от силния трус от 6,4 по Рихтер на 6 февруари. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.08", "title": " Жертвите от земетресението в Тайван са вече 10"}
{"url": "https://trud.bg/%d0%bd%d0%b8%d0%ba%d0%be%d0%bb%d0%b8%d0%bd%d0%b0-%d0%b0%d0%bd%d0%b3%d0%b5%d0%bb%d0%ba%d0%be%d0%b2%d0%b0-%d0%b8%d0%bd%d1%81%d0%bf%d0%b5%d0%ba%d1%82%d0%b8%d1%80%d0%b0-%d0%bf%d1%80%d0%b5%d0%bc%d0%b0/", "text": "Министърът на туризма Николина Ангелкова инспектира плажа на „Слънчев бряг-север“ и провери дали са премахнати незаконните преместваеми обекти. Длъжни сме да установим съборени ли са всички 190 обекта, които надхвърлят одобрената схема. При инспекцията обаче бе установено наличие на частни имоти почти на територията на плажа. „Това са т. нар. „джобове“. В тях са монтирани преместваеми обекти, които имат разрешителни, и затова няма как да бъдат съборени, отбеляза министър Ангелкова. Тя бе категорична, че през летния сезон щендерите на територията на АД-то ще бъдат забранени и цялата стока ще трябва да е в павилиони. “Ще направим така, че да се разхождаме спокойно по алеите в курорта, а не да се блъскаме с щендери и стока”, увери министър Ангелкова. Трябва да има пълна промяна в облика на „Слънчев бряг“, отсече тя. Затова контролът върху търговските обекти ще бъде изключително засилен. Предстои да се подпише и споразумение с МВР, което ще оказва съдействие за осъществяването на тези мерки, допълни тя. Министърът на туризма цитира социологическо проучване, според което 55% от анкетираните одобряват павилионите да са с единна визия, а над 62% от запитаните искат да има заведения и обекти край плажа, но при спазване на реда и нормативите. Ще дадем възможност да няма павилиони на главната алея и до хотел „Кубан“ при спазване на закона, отстоянията и наредбата на община Несебър. На крайбрежната алея също няма да има павилиони от страна на територията на АД-то, а тези на стопанина на плажа ще бъдат според изискванията на ЗУЧК и задължително на такива разстояния, че да не се закрива морето, стана ясно от думите на министъра. Тя бе категорична, че новата схема ще бъде одобрена само ако отговаря на нормативните изисквания и ако се вижда морето, а не да се влиза в тунел от магазини. Министър Ангелкова съобщи, че до момента наемателят на плаж „Слънчев бряг-север“ съвестно спазва ангажиментите си. Вече са съборени над 190 незаконни обекта. Предстои тези, които са законни, но надвишават квадратурата, също да бъдат съборени в тази им част, където това позволява, или изцяло да бъдат премахнати. „Като министър прекратих концесията на плажа „Слънчев бряг-север“, защото имаше над 8000 кв. метра обекти, които надхвърляха одобрената от мен схема“, припомни Ангелкова. На въпрос от журналисти за искането на някои браншови организации напълно да се премахнат преместваемите обекти, тя напомни, че някои хотелиери – представители на тези организации, имат хотели на крайбрежната алея и павилиони в частни имоти в курорта. Нека гледаме и мерим с един аршин, за да се подобри визията на „Слънчев бряг“, призова министърът. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.08", "title": " Министърът на туризма Николина Ангелкова инспектира плажа на „Слънчев бряг-север“"}
{"url": "https://trud.bg/%d0%b1%d0%b8%d0%b2%d1%88-%d0%ba%d0%be%d0%bd%d1%81%d1%83%d0%bb%d1%82%d0%b0%d0%bd%d1%82-%d0%bd%d0%b0-%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%b8%d1%82%d0%b5-%d0%bf%d0%be%d0%b5/", "text": "Станислав Пешич, бившият консултант на националният ни отбор, пое испанския баскетболен град „Барселона“. Сръбският специалист заменя на поста Сито Алонсо, допуснал 3 загуби на тима в последните 4 мача. Именно при Алонсо българската звезда Александър Везенков бе в „изгнание“, но пък се радва на симпатиите на новия наставник. „В скоро време Везенков ще стане един от най-добрите играчи на своята позиция в Европа“, заяви преди година Пешич.  Тази вечер каталунците гостуваха на „Макаби“ (Тел Авив) в среща от Евролигата, където са на незавидното 13-то място.", "date": "2018.02.08", "title": " Бивш консултант на  националите пое „Барса“"}
{"url": "https://trud.bg/%d1%82%d0%b5%d0%bd%d0%b8%d1%81%d0%b8%d1%81%d1%82%d0%ba%d0%b8%d1%82%d0%b5-%d0%be%d1%81%d1%82%d0%b0%d0%b2%d0%b0%d1%82-%d0%b2-%d0%b5%d0%bb%d0%b8%d1%82%d0%b0-%d0%b7%d0%b0-%d1%84%d0%b5%d0%b4/", "text": "Тенисистките ни си осигуриха оставане в I група на евроафриканската зона за „Фед къп“ през следващия сезон. В Талин националките победиха Грузия. Двубоят откри Изабелла Шиникова с 6:3, 6:3 срещу София Шапатаева. Решителният втори успех донесе първата ни ракета Виктория Томова, сразила Екатерина Горгодзе с 6:2, 6:3. Третият сблъсък на двойки снощи имаше само протоколно значение. Ден по-рано момичетата на Дора Рангелова паднаха от Сърбия с 1:2. В състава на нашите са още Джулия Терзийска и Петя Аршинкова. Утре играят Сърбия и Грузия, които ще определят и крайното класиране.", "date": "2018.02.08", "title": " Тенисистките остават в елита за „Фед къп“"}
{"url": "https://trud.bg/22-%d0%b6%d0%b8%d0%bb%d0%b8%d1%89%d0%bd%d0%b8-%d1%81%d0%b3%d1%80%d0%b0%d0%b4%d0%b8-%d0%b7%d0%b0%d0%bf%d0%be%d1%87%d0%bd%d0%b0%d1%82%d0%b8-%d0%b2-%d1%88%d1%83%d0%bc%d0%b5%d0%bd%d1%81%d0%ba%d0%be/", "text": "В края на м.г. в Шуменско е стартирал строежът на 22 жилищни сгради с 4 758 кв.м обща застроена площ. В сравнение с четвъртото тримесечие на 2016 г. започнатите нови жилищни сгради се увеличават с над 266%, а общата им застроена площ е повече с 267%, отчитат от местната статистика. Строежът на още 23 сгради от друг вид също е стартирал в региона, а тяхната разгърната площ е 16 241 кв.м. И при този вид строителство има ръст. Най-много жилищни сгради са започнати в областите – София – 131, Пловдив – 108, Варна – 105 и Бургас – 87. В Шуменско в края на м.г. местните администрации са издали разрешителни за строеж на още 25 жилищни и 59 други сгради. По този показател областта се нарежда на 14-то място в страната. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.08", "title": " 22 жилищни сгради започнати в Шуменско"}
{"url": "https://trud.bg/%d0%bc%d0%be%d0%b1%d0%b8%d0%bb%d0%bd%d0%b8%d1%82%d0%b5-%d1%82%d0%b5%d0%bb%d0%b5%d1%84%d0%be%d0%bd%d0%b8-%d0%bd%d0%b5-%d0%bd%d0%be%d1%81%d1%8f%d1%82-%d1%80%d0%b8%d1%81%d0%ba-%d0%be%d1%82-%d1%80%d0%b0/", "text": "Твърденията, че мобилните телефони облъчват и предизвикват рак, са неоснователни. Това посочват учени от Националната програма за токсикология в САЩ. Те са провели изследване по поръчка на Американското сдружение за качество на храните и лекарствата. То е продължило две години и в него участвали мишки, които били подложени на деветчасово облъчване, много по-силно от това, което предизвикват мобилните телефони. Резултатите показали, че не се потвърждава широко разпространеното мнение за връзка между облъчването и развитието на рак или подобни заболявания. „Дори и при често ежедневно използване на мобилни телефони не се забелязва увеличение на вече диагностицираните мозъчни тумори. Твърденията за връзка между облъчването и рака са неоснователни. Не виждаме по-голям риск за развитие на онкологични заболявания при хората“, се казва в заключението на сдружението.", "date": "2018.02.08", "title": " Мобилните телефони не носят риск от рак"}
{"url": "https://trud.bg/%d1%81%d0%be%d1%82%d0%b8%d1%80-%d1%86%d0%b0%d1%86%d0%b0%d1%80%d0%be%d0%b2-%d0%b8%d0%bc%d0%b0%d0%bc%d0%b5-%d0%bf%d0%be%d0%b4%d0%be%d0%b7%d1%80%d0%b5%d0%bd%d0%b8%d1%8f-%d0%ba%d0%be%d0%b9-%d0%b5-%d0%bf/", "text": "Имаме подозрения кой е поръчителят за отвличането на Адриан Златков. Това каза пред журналисти главният прокурор Сотир Цацаров по повод   и освобождаването под парична гаранция на четиримата обвинени за него. На въпрос дали има данни за още хора, замесени в случая, Сотир Цацаров отговори: „Естествено, че има данни за още хора и естествено, че се работи върху това. Хората, за които става дума са или помагачи или просто част от изпълнителския апарат. Едно такова престъпление изисква и поръчител, а такъв поръчител има“. В отговор на въпрос знае ли се кой е изпълнителят, Цацаров посочи: “Има съответни подозрения“. „Дори и изясняването на доказателствата до този момент е изискало сериозен труд. Тоест е изисквало огромен труд и огромно събиране не само на оперативна информация, но и в превръщането й в годни доказателствени средства. Не напразно благодарихме на колегите от сръбската прокуратура и сръбското Министерство на вътрешните работи. Помощта им беше безценна и продължава. Трудно се доказват подобен тип деяния. За мен е извършена огромна работа“, посочи още главният прокурор. Във връзка с обвиненията към прокуратурата, че акциите й са пиар, той коментира: „Те нещата обикновено са така – прокуратурата е обвинявана, че не работи, а когато прокуратурата работи, е обвинявана, че прави пиар“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.08", "title": " Сотир Цацаров: Имаме подозрения кой е поръчителят за отвличането на Адриан Златков"}
{"url": "https://trud.bg/%d0%b8%d0%b7%d1%80%d0%b0%d0%b5%d0%bb-%d0%bd%d0%b0%d0%b7%d0%bd%d0%b0%d1%87%d0%b8-%d0%bd%d0%be%d0%b2-%d0%bf%d0%be%d1%81%d0%bb%d0%b0%d0%bd%d0%b8%d0%ba-%d0%b2-%d0%b9%d0%be%d1%80%d0%b4%d0%b0%d0%bd%d0%b8/", "text": "Израел назначи нов посланик в Йордания след нормализирането на отношенията с Аман, предаде Франс прес. Отношенията между двете страни бяха обтегнати в продължение на месеци след смъртта на двама йорданци, убити от служител на израелските сили за сигурност в сградата на посолството в Йордания. Новият посланик в Йордания ще бъде Амир Вайсброд, съобщи израелското външно министерство. Повторното отваряне на посолството, което беше затворено в продължение на шест месеца, беше обявено на 30 януари тази година. На 23 юли миналата година служител от израелските сили за сигурност уби двама йорданци в сградата на посолството. Израел и Йордания представиха различни версии на обстоятелствата около инцидента. Йордания беше особено разгневена от топлото посрещане, организирано на служители от силите за сигурност от израелския премиер Бенямин Нетаняху при репатрирането му. Посолството беше затворено, а посланичката Ейнат Шлейн и служителите му – върнати. Решението на дипломатическия конфликт беше намерено през януари. Израел изрази съжаление и прие да компенсира семействата на жертвите не само в този случай, а и при смъртта на йордански съдия, убит от израелски войници на окупирания от Израел мост Алънби на 10 март 2014 година. Това е първото посланическо назначение за 49-годишния Амир Вайсброд. От 2013 г. досега той беше началник на отдела за Близкия изток в центъра за политически изследвания на израелското външно министерство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.08", "title": " Израел назначи нов посланик в Йордания"}
{"url": "https://trud.bg/%d1%80%d1%83%d1%81%d0%b8%d1%8f-%d0%be%d1%80%d0%b3%d0%b0%d0%bd%d0%b8%d0%b7%d0%b8%d1%80%d0%b0-%d0%b0%d0%bb%d1%82%d0%b5%d1%80%d0%bd%d0%b0%d1%82%d0%b8%d0%b2%d0%bd%d0%b8-%d0%be%d0%bb%d0%b8%d0%bc%d0%bf/", "text": "Русия иска да организира алтернативни олимпийски игри през месец март, след края на зимната олимпиада в Пьончан. Това каза пред журналисти вицепремиерът на Русия Виталий Мутко. „Министерството на спорта още работи по датите на провеждане и те ще бъдат обявени, след като бъдат уточнени със съответните федерации. Това ще се случи след олимпийските игри, вероятно през март, а състезанията ще се проведат в различни градове“, допълни Мутко. Алтернативните олимпийски игри ще бъдат открити, на тях ще бъдат поканени чужди състезатели, а освен това ще имат награден фонд, както е на олимпийските игри в Пьончан. Естествено в тези игри ще участват всички руски спортисти, които получиха забрана да се състезават в Пьончан. Алтернативните игри ще включват спортове, в които беше забранено участието на руски състезатели като ски-бягане, бързо пързаляне с кънки, биатлон, бобслей и други. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.08", "title": " Русия организира алтернативни олимпийски игри през март"}
{"url": "https://trud.bg/19-%d0%bd%d0%be%d0%b2%d0%b8-%d0%bc%d0%b8%d0%bb%d0%b8%d0%be%d0%bd%d0%b5%d1%80%d0%b8-%d0%b8%d0%b7%d0%bd%d0%b8%d0%ba%d0%b2%d0%b0%d1%82-%d0%b2%d1%81%d0%b5%d0%ba%d0%b8-%d0%bc%d0%b5%d1%81%d0%b5%d1%86/", "text": "Нов рекорд достигнаха депозитите на милионери в страната. Според данните на БНБ, 833 е броят на банковите влогове на граждани със суми над 1 млн. лв. в края на 2017 г., като общият обем на спестяванията в тези депозити надхвърля 2 млрд. лв. Само за три месеца милионерските депозити са нараснали с 58 броя, а общата натрупана в тях сума се увеличава със 180 млн. лв. Което означава, че всеки месец хората, които могат да се похвалят, че имат депозит с над 1 млн. лв., стават с 19 повече. Много от най-богатите българи може да имат по няколко депозита с над милион в тях. Така се оказва, че около 800 души в страната разполагат с налични средства в брой в общ размер от над 2 млрд. лв. Оказва се, че спестяванията на богатите българи се увеличават най-бързо. Депозитите със суми между 200 хил. и 500 хил. лв. за три месеца нарастват с 591 броя, или със 7,5% и в края на декември достигат 8456 броя. Общата сума на спестяванията в тези влогове надхвърля 2,3 млрд. лв. Депозитите със суми между 500 хил. и 1 млн. лв. през тримесечието се увеличават със 103 броя, или с 8% и достигат 1 386 броя, сочат данните на БНБ. Спестяванията на средната класа също се увеличават през последното тримесечие на миналата година, като една от причините за това са раздадените през декември коледни бонуси. При всички депозити със суми между 1000 лв. и 200 хил. лв. се отчита ръст с 2-3% както на броя им, така и на съхраняваните в тях средства. Само при депозитите със суми до 1000 лв. се отчита спад през тримесечието. Те намаляват с 32 хил. броя и достигат 6,42 млн. броя. Оказва се, че по-бедните българи закриват банкови сметки за да покрият неотложни разходи. В рамките на година влоговете със суми до 1000 лв. намаляват с близо 500 хил. броя. А при всички по-големи депозити се отчита ръст. Най-голямо обаче е увеличението при спестяванията на заможните българи. В рамките на година влоговете със суми между 200 хил. и 500 хил. лв. се увеличават с над 1000 броя, или с 13,7%, а броят на влоговете със суми между 500 хил. и 1 млн. лв. нараства с 12,6%. Милионерските депозити се увеличават със 71 броя, или с 9,3%. В рамките на година общата сума на спестяванията на граждани в банките нараства с 2,449 млрд. лв. и достига 47,8 млрд. лв. Кредити за над 1 млн. лв. са изтеглили 308 души, сочат още данните на БНБ.   Спестяванията на бизнеса в банките се увеличиха с 2,66 млрд. лв. през миналата година и в края на декември надминаха 22 млрд. лв. Спестяванията на нефинансовите предприятия нарастват с по-бързи темпове, отколкото тези на гражданите. Като ръст има при всички влогове на фирми – както при малките, така и при големите. Но по-съществено увеличение през годината се отчита при депозитите на предприятия със суми над 20 хил. лв. А най-голям ръст има при влоговете със суми между 500 хил. и 1 млн. лв., като с над 15% се увеличава както броят им, така и общата натрупана в тях сума. Оказва се, че парите на бизнеса се увеличават. Но фирмите предпочитат за трупат средства в банките вместо да ги инвестират в разширяване на производството. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.08", "title": " 19 нови милионери изникват всеки месец\t\t\t"}
{"url": "https://trud.bg/1-%d0%bc%d0%bb%d1%80%d0%b4-%d0%bb%d0%b5%d0%b2%d0%b0-%d0%bf%d0%be%d0%b2%d0%b5%d1%87%d0%b5-%d0%be%d1%82-%d0%b0%d0%ba%d1%86%d0%b8%d0%b7-%d0%b4%d0%b4%d1%81-%d0%b8-%d0%bc%d0%b8%d1%82%d0%b0-%d0%b2-%d1%85/", "text": "Над 1 млрд. лева повече приходи от акциз, ДДС, мита и глоби е събрала Агенция “Митници” през 2017 г.,  . Общата сума достига 9,268 млрд. лева или с 12,3% повече спрямо 2016 г. Най-голям е ръстът в постъпленията от ДДС от внос – с 24,7 на сто, което се дължи на увеличения внос при повечето групи стоки, както и на голяма част от борсовите цени. При приходите от мита повишението е с 12,3% спрямо 2016 г. Само от акцизи в хазната са постъпили 4,984 млрд. лева, което е с близо 179,5 млн. лева повече на годишна база. От налога върху горивата постъпленията са 5% повече до 2,272 млрд. лв., а от етилов алкохол – с 3,1% до 221 млн. лева. Над 2,368 млрд. лева са събрани от акциз върху тютюна и тютюневите изделия, което е с 2,8% повече спрямо 2016 г. Данните показват още, че ефектът от повишаването на ставката върху цигарите през миналата година, е бил в размер на допълнителни 77,8 млн. лева. От Агенция “Митници” отчитат значителни месечни колебания в събираемостта от акциза върху тютюневите изделия, която се дължи на специфични фактори на икономическата среда. През първото полугодие те възлизат на 1,050 млрд. лева, което е спад от 12,5% (150,1 млн. лева) спрямо същия период на 2016 г. От началото на юли до края на годината месечните приходи трайно превишават събраните през съответните месеци на 2016 г. като ръстът е с 19,5%, а общата сума достига 1,317 млрд. лева. През годината митничарите са конфискували 37 144 137 къса цигари, от което е предотвратена щета за бюджета в размер на 7,5 млн. лв.", "date": "2018.02.08", "title": " 1 млрд. лева повече от акциз, ДДС и мита в хазната\t\t\t"}
{"url": "https://trud.bg/%d0%b4%d0%b2%d0%b5-%d0%bd%d0%be%d0%b2%d0%b8-%d0%bf%d0%b5%d1%88%d0%b5%d1%85%d0%be%d0%b4%d0%bd%d0%b8-%d0%b7%d0%be%d0%bd%d0%b8-%d0%b2-%d1%81%d0%be%d1%84%d0%b8%d1%8f-%d0%bd%d0%b0%d0%bf%d1%80%d0%be%d0%bb/", "text": "Oт 1 март ще бъдат обособени две нови пешеходни зони в София. Едната от тях е на бул. „Витоша” от ул. „Алабин” до бул. „Александър Стамболийски”, където ще преминават само трамваи. За коли ще е забранено и по ул. „Георг Вашингтон” в участъка от ул. „Трапезица” до ул. „Пиротска”. Решението на Столичния общински съвет да обособи зоните вече е съдебно потвърдено като законосъобразно. „Очаквам до две седмици да можем да организираме движението в района според приетото решение, така че до 1 март да бъдем абсолютно готови”, обясни столичният зам.-кмет Евгени Крусев. Как ще изглеждат зоните ще стане ясно след архитектурен конкурс. Трафикът между ул. „Алабин” и бул. „Стамболийски” към пл. „Македония” ще се запаси по ул. „Алабин”, а срещуположният ще бъде по ул. „Позитано”, чиято посока се обръща. Улица „Лавеле” също ще е с обърната посока. Ще забранят паркирането от едната страна на ул. „Съборна” от пл. „Св. Неделя” до ул. „Леге”. Плановете са ул. „Съборна” да стане пешеходна. Ще се въведе и обещаното ограничение на скоростта на колите до 30 км. в час в малките централни улици.  Столичният общински съвет отхвърли предложението на общинския съветник Войслав Тодоров ул. „Алабин“ да стане пешеходна от бул. „Витоша“ дo ул. „Граф Игнатиев“. Центърът за градска мобилност затяга контрола за ползването на буферните паркинги до спирките на метрото. ЦГМ ще следи дали хората, на които се облекчава таксата за паркиране защото пътуват с метрото, наистина го ползват.   Подземията под съборения мавзолей на Георги Димитров в София, ще бъдат превърнати в галерия за съвременно изкуство, реши Столичният общински съвет. Първо ще бъде укрепена площадката над подземията. Тя ще се подсили заедно с тунелите и ще се изгради вход към тях. Общината е отделила за целта 100 хил. лв. Мястото ще стане филиал на Софийската градска художествена галерия. Как ще изглеждат помещенията ще се реши с архитектурен конкурс. “Идеята се приема много добре от художествената общественост – хората, които ще бъдат двигателите на процеса”, заяви зам.-кметът по култура доц. Тодор Чобанов. Според него по този начин по естествен път в идеалния център на София ще се оформи музеен квартал. На мястото на мавзолея временно ще бъде издигната художествена инсталация “Бронзовата къща”, реши СОС миналата година. “Тази площадка трябва да бъде място където да се излагат такъв тип временни инсталации за съвременно изкуство, но това ще става през програма, която се курира от Софийска градска художествена галерия”, обясни пред “Труд” председателят на комисията по култура в СОС Малина Едрева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.08", "title": " Две нови пешеходни зони в София напролет"}
{"url": "https://trud.bg/%d0%be%d1%82-%d0%bb%d0%b5%d0%b2%d1%81%d0%ba%d0%b8-%d0%be%d1%82%d1%80%d0%b5%d0%ba%d0%be%d1%85%d0%b0-%d0%b7%d0%b0-%d0%b7%d0%b0%d0%b2%d1%80%d1%8a%d1%89%d0%b0%d0%bd%d0%b5-%d0%bd%d0%b0/", "text": "Изненадващо напускане разклати „Левски“ седмица преди подновяването на родния шампионат. Главният мениджър Асен Букарев се раздели с клуба. Като причина юношата на ЦСКА посочил лични въпроси. От „Герена“ побързаха да съобщят, че … Наско Сираков няма да се връща. „За всички оставката беше изненадваща – разкри Красимир Иванов, директор в „Левски“. – Не е нещо, което сме планирали. С Букарев сме работили страхотно по селекцията и по бъдещите ни проекти, които са в развитие. Няма да бързаме да му назначаваме заместник. Собственикът Спас Русев също остана изненадан. Букарев тръгва по нов път. Не знам обаче какъв ще е той. Беше основният човек в преговорите по привличането на новите футболисти. Не смятам, че е имало търкания между него и треньорът Делио Роси. Задачите на двамата бяха коренно различни, за да има неразбирателство. “ Бившият треньор на „Славия“ и помощник на Роси в „Левски“ съобщил за намеренията си още в сряда. От „Герена“ опитали да го разубедят, но без успех. В четвъртък сутринта Букарев събра играчите на терена преди тренировка и лично им съобщи новината. Футболистите го аплодираха, а той си тръгна със сълзи в очите. Снимка: Спортал", "date": "2018.02.08", "title": " От „Левски“ отрекоха за завръщане на Сираков"}
{"url": "https://trud.bg/%d0%bf%d0%b5%d1%82%d0%b5%d0%b2-%d0%b2%d1%8a%d0%b7%d0%ba%d1%80%d0%b5%d1%81%d0%b8-%d0%be%d0%bc%d0%be%d0%bd%d0%b8%d1%8f-%d0%bd%d0%b8%d0%ba%d0%be%d0%b7%d0%b8%d1%8f/", "text": "Българският треньор Ивайло Петев възкреси „Омония“. Откакто родният специалист е начело на отбора, тимът записа 7 победи, реми и само 1 загуба. Последният успех бе в дербито срещу „Анортозис“. В битката „Омония“ изоставаше в резултата до 85-ата минута, но с два гола на Мат Дербишър трите точки грабнаха играчите на Петев. Отборът от Никозия си гарантира участие за шампионатните плейофи, в които мерят сили първите 6 тима. Това бе и поставената цел от ръководството пред Петев преди месец и половина, когато пое „Омония“. Тогава тимът имаше 19 точки от 14 изиграни срещи, но възкръсна и спечели още 22 в едва 9 двубоя. Проклятие изглежда е застигнало обаче вратарите в тима от Никозия. По време на срещата с „Анортозис“ се контузи петият страж – Джон Албуг, привлечен преди дни. Той пострада в дебюта си и бе заменен в 33-ата минута от 20-годишният Андрес Кристодулу, юноша на „Омония“. Преди Албуг последователно се контузиха Пийт Фелтчусен, Константинос Панау и Николай Михайлов. Младокът Кристодулу влизаше на пожар във всеки един от случаите.", "date": "2018.02.08", "title": " Петев възкреси „Омония“ (Никозия)"}
{"url": "https://trud.bg/%d0%b3%d1%80%d1%83%d0%b1%d0%b0-%d0%bd%d0%b0%d0%bc%d0%b5%d1%81%d0%b0-%d0%b2%d1%8a%d0%b2-%d0%b2%d1%8a%d1%82%d1%80%d0%b5%d1%88%d0%bd%d0%b8%d1%82%d0%b5-%d1%80%d0%b0%d0%b1%d0%be%d1%82%d0%b8-%d0%bd%d0%b0/", "text": "Груба намеса във вътрешните работи на България предприе съпредседателката на групата на „Зелените“ в Европейския парламент Ска Келер. Тя се появи на тазвечершния протест на псевдоеколозите, които уж са в защита на Пирин. От пресофиса на Келер съобщиха по-рано днес, че тя идва у нас като политическо лице от еврозелените. Келер обяви, че Брюксел е с протестърите и ги подкрепя. Всъщност евроинституциите няма какво да подкрепят, тъй като „зелените“ вече бяха изобличени, че твърденията им са пълна лъжа. Въпреки усилията на няколкото политически партии, които стоят зад протестите, пред сградата на МС не се събраха повече от 300 души. Така за пореден път се доказа, ча малките формации Да, България, ПП “Зелените”, ДСБ и присламчващите се ДБГ са обречени на неуспех в опита си да извлекат политически дивиденти от протестите. За участието на Келер “Труд“ потърси за коментар представители на най-заинтересованата страна – кметовете от Пиринския край. „Абсолютно неудачно и неуместно е Ска Келер да се меси в политиката на чужда държава, още повече по такъв въпрос от регионално значение. Всички вече знаят как се правят и организират тези протести, че са платени и нямат нищо общо с Пирин. Те са политически и имат други цели. България има право сама да определя бъдещето си за туризъм и за всичко останало“, каза пред „Труд“ кметът на Банско Георги Икономов. Участието на еврозелената Ска Келер в протестите в София доказва само едно – че наистина има външна намеса и външни нnтереси, за да няма зимен туризъм у нас. Явно е вече, че „отвън“ не искат в България да се развива успешен туризъм и всячески се пречи на всичко хубаво което очакваме да се случи не само в Банско, но и другите ни зимни курорти, заяви за „Труд“ и кметът на Симитли Апостол Апостолов. Коментар пред вестника направи и евродепутатът Ангел Джамбазки: „Ска Келер не представлява ЕП, има си ред за делегациите. Тя може да е в България като съпредседател европейските зелени, да говори от името на българските розови, но тя на практика е турист. Много ми е чудно как така е на протест, искащ оставката на български министър. Защо не протестира в родната й Германия, където само за последните 2 години са построени 11 лифта. Ние да отидем ли да протестираме в Германия и да искаме оставки? Истината е една – моята мила и любезна колежка от ЕП е проводник на политиката на зелените, защото техните протести са политически“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.08", "title": " Груба намеса във вътрешните работи на България\t\t\t"}
{"url": "https://trud.bg/%d0%bf%d0%be%d1%87%d0%b8%d0%bd%d0%b0%d0%bb-%d0%b5-%d0%b8%d0%b7%d0%bf%d1%8a%d0%bb%d0%bd%d0%b8%d1%82%d0%b5%d0%bb%d0%bd%d0%b8%d1%8f%d1%82-%d0%b4%d0%b8%d1%80%d0%b5%d0%ba%d1%82%d0%be%d1%80-%d0%bd%d0%b0/", "text": "В следствие на влошено здравословно състояние почина изпълнителният директор на „Булгартрансгаз“ ЕАД Георги Гегов, съобщиха от пресцентъра на Министерството на енергетиката. В този изключително труден момент семейството на Гегов моли да бъде уважена скръбта им и правото им на уединение. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.08", "title": " Починал е изпълнителният директор на „Булгартрансгаз“ Георги Гегов"}
{"url": "https://trud.bg/%d1%81%d0%ba%d0%b0%d0%bd%d0%b4%d0%b0%d0%bb-%d1%81-%d0%bf%d0%be%d0%b4%d0%ba%d1%83%d0%bf%d0%b8-%d0%b7%d0%b0-%d0%b5%d0%ba%d1%81%d0%bc%d0%b8%d0%bd%d0%b8%d1%81%d1%82%d1%80%d0%b8-%d1%82%d1%80%d0%b5%d1%81/", "text": "В Гърция набира сила скандал с бивши премиери и министри, заподозрени, че са участвали в схема с подкупи, раздавани от швейцарския фармацевтичен гигант “Новартис”, предаде Би Би Си. Прокуратурата в Атина подозира, че компанията е дала рушвети в размер на 50 млн. евро между 2006 и 2015 г. за преференциално отношение към лекарствата й. А замесените бивши държавници категорично опровергаха участие в схемата. Документът с обвиненията бе представен във вторник пред парламента, но не бе направен публично достояние. Според гръцки медии в него са цитирани 20 свидетели на подкупването на висши държавни служители. Сред получавалите рушвети, за да разрешат фиксиране на цените и продажба на по-скъпи лекарства, са 2-ма бивши премиери и 8 бивши министри, включително Андонис Самарас – министър-председател от 2012 до 2015 г. от консервативната Нова демокрация, която сега е в опозиция. В списъка е и настоящият еврокомисар по миграцията Димитрис Аврамопулос, който от 2007 до 2009 г. е министър на здравеопазването на Гърция. “Само болен ум може да измисли подобен безпрецедентен план”, коментира той. Замесеният шеф на Националната банка Янис Стурнарас – министър на финансите в кабинета на Самарас, също опроверга участие в схемата. “Това са политически мотивирани обвинения, които целят да ме свалят от поста”, каза той. Самият Самарас заяви по-рано, че ще съди настоящия ляв премиер Алексис Ципрас и определи твърденията като “клевета”. Разследващите корупционния скандал изчислили, че незаконните практики на фармацевтични компании нанесли на държавата след 2000 г. щети на приблизителна стойност 23 млрд. евро, а загубите, отнасящи се само до “Новартис”, се равняват на €3 млрд. Компанията обяви, че е запозната с обвиненията и сътрудничи на гръцките власти. Предстои парламентът да проучи документацията и да вземе решение, дали по случая да бъде образувано дело.", "date": "2018.02.08", "title": " Скандал с подкупи за ексминистри тресе Гърция\t\t\t"}
{"url": "https://trud.bg/%d1%86%d1%8f%d0%bb-%d0%b0%d0%b2%d1%82%d0%be%d0%bc%d0%be%d0%b1%d0%b8%d0%bb-%d0%bf%d1%80%d0%b0%d0%b2%d0%b8%d0%bc-%d0%b2-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b7%d0%b0-%d0%ba%d0%be%d0%bb/", "text": "До края на годината може да имаме цял сглобен автомобил в България. “Car made in Bulgaria” е проект за прототип на цяла кола изцяло с компоненти, произведени у нас. “Машината ще разполага и с технология за автономно шофиране и в нея ще бъдат приложени основните тенденции на съвременното автомобилостроене”, заяви Любомир Станиславов, изпълнителен директор на “Аутомотив клъстер България” по време на форум за автомобилната индустрия. “Реализацията й, обаче зависи от финансирането”, уточни той. Затова след форума икономическият министър Емил Караниколов пое ангажимент да подпомогне финансирането й. Целта на автомобила ще бъде да покаже възможностите на страната, затова няма да бъде за масово производство. По време на дискусията стана ясно, че през тази година делегация с участието на министър Караниколов ще започне обиколка в различни европейски и извъневропейски пазари в търсенето на световен автомобилен производител, който да изнесе цялостното си производство в България. Първи ще са европейските производители, а след това делегацията ще се насочи към Южна Корея и Индия. 140 фирми у нас произвеждат авточасти за световни марки като Мерцедес, БМВ и Ауди, стана ясно още по време на форума. Те осигуряват работа на над 40 хил. души. Някои от автокомпонентите са маслени и водни помпи, дискови спирачки, чипове и интегрални схеми, климатични инсталации, алуминиеви компоненти, сензори. Оборотът на компаниите стига до 3,5 млрд. евро на година, като всяка девета от общо десет части се изнася за чужбина. Автомобилната индустрия е най-бързо развиващата се индустрия в България, като през последните пет години делът й в брутния вътрешен продукт на страната нараства от 1% на 4%. Въпреки това развитието й не е достатъчно бързо и България е на последно място сред държавите от Югоизточна Европа по този показател, твърдят специалисти от бранша. Сред проблемите, с които се сблъсква автомобилната индустрия у нас, са недостигът на квалифицирана работна ръка, тежката бюрокрация и необходимостта от допълнително развитие на инфраструктурата, особено в Северозападна България, стана ясно още по време на форума. Любомир Станиславов представи големите тенденции в бъдещето на автомобилите. “Най-мащабната е електификацията, като според проучвания до 2030 г. около 55% от всички автомобили в ЕС ще са такива. Едни от големите революции в отрасъла са автономните и споделените автомобили. Друга иновация е ъпдейтването на колите, подобно на смартфоните сега, а друга новост в сектора е използването на леки материали като алуминий и карбон”, обясни той. Според проучване на “Колиърс Интернешънъл”, което бе представено на форума, 30% от компаниите в автомобилния сектор у нас смятат да инвестират в следващите години в нови площи с цел разширяване на производството, докато 62% планират да останат в същите сгради.   Автомобилният сектор е един от приоритетните за привличане на чужди инвестиции в България, като през последните години вложенията в индустрията достигат 797 млн. лв. Това обяви министърът на икономиката Емил Караниколов по време на форума. По думите му, износът на фирмите от бранша се увеличава, като рекорден ръст от 60% е отчетен през 2010 г., а данните за 2014 г. и 2015 г. показват, че тенденцията за нарастване се запазва, съответно със 17% и 16%. “Производството на автомобилни части през 2016 г. у нас е достигнало стойности от над 995 млн. евро”, допълни министърът. Караниколов подчерта, че от голямо значение за ефективната работа на автомобилния сектор е кадровото му осигуряване. “В страната функционират 17 висши училища, 103 професионални гимназии, 1 частен колеж и 5 средни общообразователни училища с професионални паралелки за индустрията”, уточни той. По думите му за периода 2005-2018 г. по Закона за насърчаване на инвестициите са издадени 20 сертификата в автомобилната промишленост, които генерират 12 хил. нови работни места. По-късно през деня министърът присъства на подписването на Меморандум за сътрудничество между Община Враца и “Национална компания индустриални зони” ЕАД. Той коментира, че има засилен интерес към региона от страна на инвеститори, затова и Общината и Националната компания ще работят за обособяване на икономическа зона в града при конкретен интерес.   Работната ръка е едно от основните предизвикателства пред автомобилната индустрия у нас, затова в следващите дни в парламента влиза за обсъждане промяна в Закона за трудовата миграция и трудовата мобилност, която ще разшири обхвата на така наречената “синя карта”. Тя ще даде на индустрията бърз и евтин достъп до специалисти от страни извън ЕС, стана ясно по време на форума. С приемането на поправките процедурата за издаване на синя карта ще бъде облекчена, а ограниченията в броя на кадрите, на които ще се издава картата, ще отпаднат. Разрешение за пребиваване могат да получат чужденци, които са висококвалифицирани работници и притежават работна виза или разрешение за продължително пребиваване в България на друго основание. Картата ще се издава за четири години, а не за една, както беше досега. Българските работодатели към момента могат да наемат кадри от Молдова, Украйна, Армения и Босна и Херцеговина. “Намирането на висококвалифицирани кадри и връщането им обратно в България е най-голямото предизвикателство, пред което е изправен бизнесът”, каза Юлиян Михов, директор “Бизнес развитие” за Югоизточна Европа на PwC по време на автомобилния форум. Освен на кадри, има недостиг и на научно-развойни центрове (R&D) и това е нишата, в която ще инвестира секторът през следващите години, каза Станиславов. По думите му за това е нужна подкрепа и от страна на държавата.     Американската компания за автомобилни компоненти “Сенсата Технолоджис” ще открие трети завод в България, обяви изпълнителният директор на “Аутомотив Клъстер” Любомир Станиславов. “Очакваме в скоро време в България да се построи трети завод. Мисля, че няма да издам голяма тайна, те планират да инвестират около 100 млн. лв. в следващите години в България”, коментира той. Американската компания има две фабрики у нас в Пловдив и Ботевград, както и развоен център в София. В Пловдив се премества производството на технологии за оперативно наблюдение, които досега компанията е правила в Полша.   Българската банка за развитие (ББР) ще отпусне заем в размер на 120 млн. лв. на Национална компания индустриални зони (НКИЗ) за развитие на инфраструктурата на зоните в страната. Автомобилният клъстер е поканен да даде свои идеи и заявки в кои точно региони да бъдат инвестирани парите и каква инфраструктура им е необходима. Според Любомир Станиславов има потенциал за развитие на индустрията в София област, Ботевград, Русе и Бургас. От бранша отчитат все по-засилен инвеститорски интерес към индустриалните зони в цялата страна, затова и развитието на инфраструктурата ще има ключова роля за привличане на чужди инвеститори. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.08", "title": " Цял автомобил правим в България за Коледа\t\t\t"}
{"url": "https://trud.bg/%d0%b2%d0%b5%d0%bb%d0%b8%d0%ba%d0%be-%d1%82%d1%8a%d1%80%d0%bd%d0%be%d0%b2%d0%be-%d1%83%d1%87%d0%b0%d1%81%d1%82%d0%b2%d0%b0-%d0%b2-%d0%b5%d0%b2%d1%80%d0%be%d0%bf%d0%b5%d0%b9%d1%81%d0%ba%d0%b0%d1%82/", "text": "Велико Търново ще участва в Европейската година на културното наследство, за каквато е определена 2018-а и която официално стартира на 5 януари. В националния календар на инициативата на Европейската комисия, която е под ръководството на председателя й Жан-Клод Юнкер, са включени три големи събития в Старата българска столица. Участието на Велико Търново в националния календар е свързано със събитията Средновековен фестивал на историческите възстановки „800 години Иван Асен Втори“, Нощ на Самоводската чаршия и Фестивал на занаятите, както и петнадесетото издание на Международното изложение „Културен туризъм“. Трите големи форума ще използват официалното лого на Европейската година на културното наследство 2018. Присъединяването им към националния календар дава възможност за още по-силно представяне на забележителностите, богата история, култура, традиции и обичаи на Велико Търново и страната в периода на българското председателство на Съвета на Европейския съюз. Тазгодишното издание на летния Средновековен фестивал на историческите възстановки ще е посветен на 800-годишнината от интронизацията на един от най-големите български и европейски владетели – цар Иван Асен II. По традиция големият форум ще превърне крепостта Царевец в жив средновековен град, в който посетителите ще могат да се запознаят с бита, обичаите, порядките, въоръжението и военното дело, кулинарията и фолклора през XII-XIII век. В самия край на лятото Самоводската чаршия отново ще събере занаятчии и артисти от цяла България и от чужбина. Традиционният празник се радва на много голяма туристическа популярност. За трите дни през 2017 г. Нощта на Самоводската чаршия и фестивалът на занаятите бяха посетени от повече от 25 000 души. XV Международно изложение „Културен туризъм“ е единствената специализирана туристическа борса в България, която през 2018 година ще бъде в съвсем нов формат. Във Велико Търново отново ще гостуват десетки участници от цял свят, които ще представят възможностите за културен туризъм в редица държави. Европейската година на културното наследство ще включва хиляди събития на европейско, национално, регионално и локално ниво. В тематичната поредица ще участват всички 28 държави членки. Това е единствената досега тематична година, организирана от Комисията под ръководството на Юнкер. Тя ще протече под мотото “Културното наследство за една по-надеждна Европа“. Целите на мащабната инициатива са културното наследство да бъде използвано още по-ефективно като стратегически ресурс за бъдещето на Европа, все повече хора да бъдат насърчени да го изучават и откриват, да се засили чувството на принадлежност на европейците към общото европейско семейство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.08", "title": " Велико Търново участва в Европейската година на културното наследство"}
{"url": "https://trud.bg/%d0%b7%d0%be%d0%b3%d1%80%d0%b0%d1%84%d1%81%d0%ba%d0%b8-%d0%bf%d1%80%d0%b5%d0%bb%d0%b5%d1%82%d1%8f-%d1%81-985-%d0%bc-%d0%bf%d1%8a%d1%80%d0%b2%d0%be%d1%82%d0%be-%d0%b8%d0%b7%d0%bf%d0%b8%d1%82%d0%b0/", "text": "Владимир Зографски откри подобаващо българското участие на зимните олимпийски игри Пьонгчанг 2018. Най-добрият ни скачач прелетя квалификациите с 98,5 метра на малка шанца, което го прати в основната схема на надпреварата. Българинът събра 118 точки и завърши 17-ти от 57 състезатели. Още преди ден самоковецът направи сериозна заявка за достойно представяне. На тренировка той постига 104 метра, което му отреди пето място. За Зографски това е втора поредна олимпиада. В Сочи 2014 той завърши 47-ми на голяма шанца.  Най-добър резултат в квалификацията даде световният вицешампион Андреас Велингер (Германия) със скок от 103 метра и 133,5 т. А двойният олимпийски шампион от Сочи 2014 – полякът Камил Стох остана втори със 104 метра и 131,7 т.  Битката за медалите е в събота от 14,35 часа българско време. Същевременно спортистите ни активно участваха в Деня на отворените врати в Олимпийското село. Състезателите не пропуснаха да си направят атрактивни снимки на фона петте преплетени кръга. Във фотосите се включи и Зографски, който след това направи и първи успешен старт.  В олимпийската столица вече е и Стефка Костадинова, шеф на олимпийската ни делегация и председател на БОК. Утре тя ще присъства в официалната ложа на церемонията по откриването на игрите. Парадът на нациите започва от 13 часа българско време. А тази вечер Костадинова имаше и няколко неформални срещи с шефове на мисии.", "date": "2018.02.08", "title": " Зографски прелетя с 98,5 м първото изпитание"}
{"url": "https://trud.bg/%d0%bc%d0%be%d1%81%d0%b2-%d0%b2%d1%8a%d0%b7%d0%bc%d0%be%d0%b6%d0%bd%d0%b8-%d1%81%d0%b0-%d0%bf%d0%be%d0%b2%d0%b8%d1%88%d0%b5%d0%bd%d0%b8%d1%8f-%d0%bd%d0%b0-%d1%80%d0%b5%d1%87%d0%bd%d0%b8%d1%82%d0%b5/", "text": "Възможни са незначителни повишения на речните нива, констатираха от МОСВ. Анализът е направен на база измерени водни стоежи и изчислени по временни ключови криви водни количества от оперативни конвенционални и автоматични хидрометрични станции на НИМХ: Дунавски басейн: През последното денонощие водните нива в басейна са без съществени изменения. Регистрираните изменения на водните нива са от -30 см до +25 см. Водните количества на реките в басейна са около и под праговете за високи води. Черноморски басейн: През последното денонощие речните нива в басейна са се понижили или са останали без съществени изменения. Регистрирани са изменения от -38 см до -10 см. Водните количества на реките във водосбора са около и под праговете за високи води. Източнобеломорски басейн: През последното денонощие речните нива в басейна са се без съществени изменения. По-значително понижение е регистрирано на река Мочурица при с. Чарда с -52 см. Регистрираните изменения в останалата част от басейна са от -16 см до +12 см. Водните количества на реките Тунджа и Арда са около и под праговете за високи води. Водните количества във водосбора на река Марица са под праговете за средни води. Западнобеломорски басейн: През последното денонощие водните нива на реките в басейна са останали без съществени изменения. Регистрираните колебания в басейна са от -10 см до +11 см. Водните количества в басейна са около и под праговете за високи води. Хидрологична прогноза Въз основа на метеорологичната прогноза, обработената хидрологична информация и моделираните водни количества от НИМХ–БАН: Дунавски басейн: Днес и утре, вследствие на валежи са възможни краткотрайни незначителни повишения на водните нива в долните части от водосбора на река Искър, във водосборите на реките Вит и Осъм, в планинските части от водосбора на река Янтра и във водосборите на река Русенски Лом и добружанските реки. На 10 февруари речните нива в басейна ще се понижават или ще са без съществени изменения. На 11 февруари вследствие на валежи от дъжд и сняг са възможни незначителни повишения на речните нива в басейна. Водните количества ще бъдат под праговете за внимание. Моделът за водосбора на р. Искър прогнозира, че водните количества на 09, 10 и 11 февруари 2018 г. ще бъдат около средно многогодишните стойности. Днес и утре ще бъдат без съществени изменения. От вечерните часове на 10 и на 11 февруари в резултат на валежи ще има незначително повишение на водните нива на реките в средната част на водосбора. Водните количества ще бъдат под праговете за внимание. Моделът за водосбора на р. Янтра прогнозира, че водните количества за 09, 10 и 11 февруари 2018 г. ще бъдат около и над средномногогодишните стойности. Днес и утре водните нива във водосбора ще се повишават незначително, вследствие на валежи. На 10 и 11 февруари речните нива ще се понижават или ще останат без съществени изменения. Водните количества ще бъдат под праговете за внимание. Моделът за водосбора на р. Русенски Лом прогнозира, че водните количества в основната река и в долното течение на река Черни Лом на 09, 10, 11 и 12 февруари 2018 г. ще бъдат над средно многогодишните стойности. Днес и през следващите един два дни са възможни незначителни повишения на речните нива във водосбора. През следващите 1-2 дни нивата във водосбора ще останат без съществени изменения. Водните количества ще бъдат под праговете за внимание. Черноморски басейн: Днес и утре в резултат на валежи са възможни незначителни повишения на водните нива, главно в северно черноморските реки. На 10 февруари водните нива на реките в басейна ще се понижават. Вследствие на валежи от дъжд, на 11 февруари ще има повишения на водните нива на реките в басейна, като по-съществени ще бъдат те в южно-черноморските реки. В обедните и следобедни часове на 11.02 има ниска вероятност за поройни наводнения в южно-черноморските реки. Източнобеломорски басейн: Днес и през следващите 2 дни речните нива в басейна ще се понижават или ще останат без съществени изменения. През нощта на 10 срещу 11 февруари и на 11 февруари вследствие на валежи от дъжд и сняг ще има повишения на речните нива като съществени ще бъдат те в долното течение на река Марица, долното течение на река Арда долното течение на река Тунджа и водосбора на река Бяла. През нощта на 10 срещу 11 февруари има ниска вероятност за поройни наводнения в долните части от водосбора на река Бяла. Системата за ранно предупреждение за водосборите на реките Марица и Тунджа на НИМХ-БАН прогнозира, че водното ниво на река Тунджа при Елхово към момента се понижава. Водното ниво ще се задържи над жълтия праг до следобедните часове на 08 февруари. Системата за ранно предупреждение за водосбора на река Арда на НИМХ-БАН прогнозира, че според последните симулации през следващите 5 дни водното количество на река Черна при Смолян няма да премине жълтия праг за предупреждение. Западнобеломорски басейн: Днес и през следващите 2 дни речните нива в басейна ще се понижават или ще останат без съществени изменения. Във вечерните часове на 10 февруари и през нощта срещу 11 февруари ще има незначително повишение на водните нива, вследствие на валежи от дъжд и сняг в целия басейн. Водните количества ще бъдат под праговете за внимание. В направените прогнози не се отчита работата и ретензионната способност на хидротехническите съоръжения. На 9 февруари 2018 г. не се очакват опасни метеорологични явления. Информация за наличните обеми в комплексните и значими язовири, които се следят в МОСВ: Съгласно приложение №1 към чл.13 ал.1, т.1 от Закона за водите, комплексните и значими язовири са 53 броя. Сумата от наличните в тях завирени обеми към 08.02.2018 г. е 4 314,2 млн. м3 и представлява 66,6 % от сумата на общите им обеми. Според основното им предназначение наличните в тях завирени обеми са както следва: питейно-битово водоснабдяване – 83,5 % от общия им обем;  напояване – 49,8 % от общия им обем;  енергетика – 75,8 % от общия им обем. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.08", "title": " МОСВ: Възможни са повишения на речните нива"}
{"url": "https://trud.bg/%d1%80%d0%b0%d0%b9%d0%be%d0%bd%d0%bd%d0%be-%d1%83%d0%bf%d1%80%d0%b0%d0%b2%d0%bb%d0%b5%d0%bd%d0%b8%d0%b5-%d0%bd%d0%b0-%d0%bc%d0%b2%d1%80-%d0%b2-%d1%80%d0%b0%d0%b4%d0%bd%d0%b5%d0%b2%d0%be-%d0%b5-%d1%81/", "text": "Главен инспектор Иван Вътков Иванов е назначен за началник на Районно управление на МВР в Раднево със заповед на министъра на вътрешните работи. Главен инспектор Иван Вътков Иванов е роден през 1965 г. в Стара Загора. През 1993 г. е завършил Технически университет в София. Работи в МВР от 2001 г., като последователно преминава през различни длъжности в „Криминална полиция“. От 2012 г. до 29.01.2017 г. е началник на сектор „Криминална полиция“ към Второ РУ – Стара Загора. Награждаван е многократно за постигнати високи резултати в служебната дейност. Досегашният началник на РУ – Раднево, главен инспектор Мирослав Милков Маринов, е преназначен на друга ръководна длъжност. Той става началник на Участък „Лозенец“ към Второ РУ – Стара Загора. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.08", "title": " Районно управление на МВР в Раднево е с нов началник"}
{"url": "https://trud.bg/%d0%b2%d1%8a%d0%b7%d0%b4%d1%83%d1%88%d0%bd%d0%b8-%d1%83%d0%b4%d0%b0%d1%80%d0%b8-%d0%b2-%d0%b8%d0%b7%d1%82%d0%be%d1%87%d0%bd%d0%b0-%d0%b3%d1%83%d1%82%d0%b0-%d0%b1%d0%bb%d0%b8%d0%b7%d0%be-%d0%b4%d0%be/", "text": "Най-малко 23 цивилни са загинали днес при въздушни удари на сирийските правителствени сили по контролираният от бунтовниците район Източна Гута близо до Дамаск. Сред убитите има осем деца, заяви мониторингова организация, цитирана от ДПА. В резултат на ударите са нанесени „сериозни щети на селища с цивилно население“, заяви Рами Абдел Рахман от организацията Сирийски център за наблюдение на човешките права, чиято централа е във Великобритания. Според организацията броят на жертвите в Източна Гута след 29 декември е 429, сред които 106 деца. Отбелязва се също, че от ноември в резултат на бунтовнически обстрели срещу столицата и покрайнините й са загинали най-малко 78 души, сред които десет деца. Източна Гута от повече от четири години е обсадена от силите на сирийския президент Башар Асад. От 2013 г. общо 400 000 души в района до голяма степен са лишени от хуманитарна помощ. Няколко опита за постоянно спиране на огъня в района се провалиха. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.08", "title": " Въздушни удари в Източна Гута близо до Дамаск взеха 23 жертви"}
{"url": "https://trud.bg/%d1%86%d0%b0%d1%86%d0%b0%d1%80%d0%be%d0%b2-%d0%bd%d0%b5%d0%ba%d0%b0-%d0%bd%d0%b8%d0%bd%d0%be%d0%b2%d0%b0-%d0%bf%d1%80%d0%b5%d0%b4%d1%81%d1%82%d0%b0%d0%b2%d0%b8-%d0%b2%d1%81%d0%b8%d1%87%d0%ba%d0%be/", "text": "Нека всичко онова, с което разполага Корнелия Нинова да бъде представено, на базата на него ще бъде разпоредена проверка незабавно. Това каза пред журналисти главният прокурор Сотир Цацаров по повод  . „Колегите са проверявали сигнал за документно престъпление, така че едва ли може да се говори, че се проверява партийна дейност или нещо такова. Но нека да има постъпили документи, незабавно ще бъде разпоредена проверка и резултатите от нея ще бъдат публични“, заяви Цацаров. Ще разочаровам защитата на  , разследването е възложено и на прокуратурата в Елин Пелин, каза още главният прокурор. „Обстановката в Ихтиман е притеснителна. Това, което мога да кажа от последните минути е, че защитата на обвиняемите е направила отвод на цялата прокуратура в Ихтиман. Очевидно се бърза, за да изтекат 72-та часа, за да няма компетентна прокуратура, която да реагира. Ще ги разочаровам – разследването е възложено и на прокуратурата в Елин Пелин. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.08", "title": " Цацаров: Нека Нинова представи всичко, с което разполага за прокуратурата в Шумен – незабавно ще бъде разпоредена проверка"}
