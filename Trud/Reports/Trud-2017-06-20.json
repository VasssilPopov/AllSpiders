{"url": "https://trud.bg/%d0%b3%d1%83%d0%b1%d0%b5%d1%80%d0%bd%d0%b0%d1%82%d0%be%d1%80%d1%8a%d1%82-%d0%bd%d0%b0-%d0%bf%d0%bb%d0%be%d0%b2%d0%b4%d0%b8%d0%b2-%d0%b4%d0%be%d0%bc%d0%b0%d0%ba%d0%b8%d0%bd-%d0%bd%d0%b0-%d1%81%d1%80/", "text": "Областният управител на Пловдив Здравко Димитров свиква този петък от 10 часа първата в страната работна среща за подобряване на работата на държавната и общинска администрация. Участие в нея ще вземат представители на всички общини и експерти от НАП – Пловдив начело с директора на териториалната данъчна дирекция Венелин Найденов.Поводът за срещата е извършен анализ и оценка на степента на внедряване на КАО (комплексното административно обслужване) в общините на територията на Пловдивска област и установените незадоволителни резултати във връзка с предоставените от НАП услуги, чрез които би трябвало да се искат и издават по служебен път удостоверения за наличие или липса на задължения от възложителите по ЗОП. От 01 януари 2016 г. е в сила Закона за изменение и допълнение на Данъчно-осигурителен процесуален кодекс, с който се регламентира възможността компетентният орган да изисква по служебен път удостоверение за наличие или липса на задължения от органите по приходите.Тези разпоредби целят постигане на синхронизиране на данъчното законодателство, при което водеща роля има осигуряване по служебен път на нужната информация. Целта на срещата е общините да използват възможността за заявяване на услугата по служебен път и да прекратят изискването на удостоверения за наличие или липса на задължения от изпълнителите по ЗОП, както и в случаите, когато това е необходимо за предоставянето на административна услуга в администрацията. Удостоверенията могат да бъдат набавени по служебен път от органите на НАП. Услугата е достъпна за всички администрации с КЕП, през Портала на НАП за електронни услуги.Новите електронни услуги целят значително облекчаване на обмена на информация между административните органи в страната и като очакван резултат по-бързо и качествено обслужване на граждани и фирми и са предназначени за всички администрации.Областният управител заяви, че са необходими съвместни действия за постигане на по-добри резултати в повишаване административното обслужване на потребителите на услуги и спазване на новите разпоредби на Данъчно-осигурителен процесуален кодекс.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.20", "title": " Губернаторът на Пловдив домакин на среща за подобряване работата на администрацията"}
{"url": "https://trud.bg/%d0%bc%d0%b8%d1%80%d0%be%d1%81%d0%bb%d0%b0%d0%b2-%d0%bd%d0%b5%d0%bd%d0%ba%d0%be%d0%b2-%d0%bd%d0%b0%d1%81%d0%b8%d0%bb%d0%b8%d0%b5%d1%82%d0%be-%d0%bd%d0%b0%d0%b4-%d0%bc%d0%b5%d0%b4%d0%b8%d1%86%d0%b8/", "text": "Заместник-министърът на здравеопазването Мирослав Ненков сподели пред , че не очаква в скоро време да се разреши проблема с насилието над медиците. „Той може да се преодолее с възпитание и образование, което ще отнеме години.“„Дори идеята за отпадане на лимита за болниците да се осъществи, трябва да има някакъв ограничаващ критерий, защото не може без някакъв вид лимит“, заяви Ненков.Той добави, че средствата за болниците са недостатъчни, но вероятно има случаи на недобросъвестно или некомпетентно изразходване на държавните пари за здравеопазване.„Частните болници нямат този проблем със средствата, защото се отнасят като добри стопани към своите разходи и приходи. За съжаление, държавата не се представя като много добър стопанин“, каза още той.Ненков добави, че по данни на Здравната каса не се увеличава броят на хоспитализациите, но в същото време се увеличават разходите на болниците. Според него това се дължи на разкриването на нови отделения и откриването на нови болнични заведения. Ръководството на Здравната каса твърди, че на този етап в годината е рано да се постави въпросът за актуализиране на бюджета.В бъдещето българско председателство на Съвета на ЕС здравните въпроси ще бъдат достъпът до медикаменти и затлъстяването на децата. Според зам.-министър Ненков проблем е ранното съзряване при децата, което е в следствие на съдържанието на храните у нас.„Остатъчните хормони и антибиотици, с които животните се хранят, са в допустимите норми според специалистите, но това е въпрос на обсъждане.“По въпроса за реекспорта на лекарства зам.-министър Ненков заяви, че проблемът е в сивия сектор.Той заяви, че очаква в скоро време да се оправят двата основни според него проблема във Фонда за лечение на деца – липсата на кадри и лошия правилник, който поставя затруднения при някои случаи на лечение на деца.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.20", "title": " Мирослав Ненков: Насилието над медици ще продължи, това е проблем на обществото"}
{"url": "https://trud.bg/%d0%ba%d0%bb%d0%b8%d1%87%d0%ba%d0%be-%d1%80%d0%b0%d0%b7%d0%ba%d1%8a%d1%81%d0%b0%d0%bd-%d0%bc%d0%b5%d0%b6%d0%b4%d1%83-%d1%80%d0%b5%d0%b2%d0%b0%d0%bd%d1%88-%d0%b8-%d0%bf%d0%b5%d0%bd%d1%81%d0%b8%d1%8f/", "text": "Владимир Кличко все още не е решил дали ще иска реванш от Антъни Джошуа за загубата си на „Уембли“ преди месец в мача за три от титлите в тежката категория на профи бокса. Шампионът измоли „изключение“ от Международната боксова федерация (IBF) да не му отнема пояса, ако реши да даде реванш на украинеца. 41-годишният Влад обаче продължава да отлага решението си. „От разговорите с него мога да заключа, че той е разкъсан между двете възможности – заяви Точ Льофлер, промоутър в компанията на Кличко „К2“. – Ако се откаже сега, никой няма да може да постави под въпрос постиженията му. А ако поиска реванш, феновете ще говорят само за това. Мисля, че шансовете са 50 на 50.“ Ако Кличко се откаже от шанса си за нов мач с Джошуа, шампионът ще трябва да се бие със задължителния претендент на IBF Кубрат Пулев.", "date": "2017.06.20", "title": " Кличко разкъсан между реванш и пенсия"}
{"url": "https://trud.bg/%d0%b2-%d0%bf%d0%bb%d0%be%d0%b2%d0%b4%d0%b8%d0%b2-%d0%bf%d1%80%d0%b5%d0%b4%d1%81%d1%82%d0%b0%d0%b2%d1%8f%d1%82-%d0%b4%d0%b8%d0%bf%d0%bb%d0%be%d0%bc%d0%bd%d0%b8%d1%82%d0%b5-%d1%82%d0%b2%d0%be%d1%80/", "text": "Зрелостниците от шест специалности на Националната художествена гимназия „Цанко Лавренов“ в Пловдив ще покажат дипломните си работи в Градския дом на културата „Борис Христов“ този петък от 11 маса в изложба, станала вече традиция. Тя ще бъде открита от директора на училището Светлозар Чавдаров. Абитурентите от  специалностите живопис, графика, скулптура, стенопис, иконопис и рекламна графика се очаква да бъдат поздравени от директора на Националния дарителски фонд „13 века България“ Митко Тодоров, от архитект Георги Савов, който всяка година поощрява талантлив възпитаник на гимназията със своя премия, както и от Мария Стайкова, дъщеря на големия български живописец Анастас Стайков.Тя пристига от Австралия, където живее, специално за промоцията на абитуриентите, за да поднесе за 28-ма поредна година стипендията на името на своя баща. Ще ги получат отличниците във всяка от специалностите живопис, графика, скулптура и стенопис. По време на тържественото откриване ще бъдат наградени и възпитаници на училището, спечелили призови места в Националния младежки конкурс за изящни и приложни изкуства на Министерството на културата, както и в други прояви с конкурсен характер.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.20", "title": " В Пловдив представят дипломните творби на зрелостниците от НХГ „Цанко Лавренов“"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%be%d1%82-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82-4/", "text": "София и Скопие с договор за добросъседство Договор за добросъседство ще подпишат България и Македония – това се разбра след срещата между премиера Бойко Борисов и колегата му Зоран Заев. Заев бе на официална визита в София, където разговаря с Борисов. Двамата се поклониха пред паметника на цар Самуил, който се намира пред храм-паметника “Св. Александър Невски”, на метри от църквата “Света София”. Радев покани Путин да дойде в България Президентът Румен Радев покани руския си колега Владимир Путин да гостува у нас догодина за честванията по повод 140 г. от Руско-турската война 1877-1878г. и Освобождението на България. Двамата са разговаряли близо 20 минути по телефона, като инициативата е била на българския президент. “Нямаме потвърждение за такова посещение и не можем да потвърдим съобщението на прессекретариата на българския президент”, казаха от пресслужбата на Кремъл за „Труд“. Столична община на съд заради Иванчева Столична община може да бъде съдена за над 1 млн. лв. от Изабела Сярова, инвеститор и собственик на имот срещу бл. 64 в „Младост 1”. Причината е, че Сярова е натрупала пропуснати ползи и загуби на обекта си в размер на 1 027 263 лв. понеже месеци не е строила там. Това се случило заради заповед на кметицата на „Младост” Десислава Иванчева да спре строежа й, издадена на 6 февруари. 3. Снимки от съдебната реформа – разследване на „Труд“: Трафопост бомба цъка под прозорците на Бербатови Прокуратурата прекратява разследването за фалшификациите на строителя след 7 години и половина, когато изтича давността   България – мащеха за своите безценни билки България успява да преработва нищожни количества от билките, които се берат у нас. Едва 5% от средно 15 000 тона лечебни растения, които се добиват годишно, остават в страната. Това разказаха пред “Труд” експерти и търговци. Сериозни количества от родните билки се пласират в Европа, стигат дори до Африка и Америка. Лечебните ни растения заминават предимно за Германия, Австрия, Англия, Кипър. Евросъюзът трещи по всички шевове Скоро в Германия ще бъде поставен въпросът за опразване на чуждите военни бази. От европейците се иска да плащат все повече, както за собствената си окупация с американски военни бази, така и за издръжка на целенасочено изпратените им нашественици – анализ на д-р Илия Илиев", "date": "2017.06.20", "title": " Вижте акцентите от броя на вестник „Труд“ в сряда, 21 юни 2017"}
{"url": "https://trud.bg/%d0%b2%d0%b7%d1%80%d0%b8%d0%b2-%d0%bd%d0%b0-%d1%86%d0%b5%d0%bd%d1%82%d1%80%d0%b0%d0%bb%d0%bd%d0%b0%d1%82%d0%b0-%d0%b3%d0%b0%d1%80%d0%b0-%d0%b2-%d0%b1%d1%80%d1%8e%d0%ba%d1%81%d0%b5%d0%bb-%d0%bd%d0%b0/", "text": "Централната гара в Брюксел е била евакуирана след експлозия, съобщи Би Би Си. Ситуацията е под контрол, твърди местната полиция.На гарата е било е „неутрализирано“ лице, което е носело колан с експлозиви. Полицията не съобщава за други пострадали. Първоначалните информации за много ранени не се потвърждават.Евакуиран е бил също и централният площад в белгийската столица – Гран плас.Всички линии на обществения транспорт са блокирани. Десетки полицейски, противопожарни и медицински автомобили са на мястото.През март 2016 г. при терористични атака на летището и в метрото на Брюксел загинаха 32-ма души.Очаквайте подробности", "date": "2017.06.20", "title": " Взрив на централната гара в Брюксел, предполагаемият терорист убит\t\t\t"}
{"url": "https://trud.bg/%d1%80%d0%b0%d0%b7%d0%b1%d0%b8%d0%bb-%d1%81%d0%b5-%d0%b5-%d1%81%d0%b0%d0%bc%d0%be%d0%bb%d0%b5%d1%82-%d0%b3%d0%b0%d1%81%d1%8f%d1%89-%d0%bf%d0%be%d0%b6%d0%b0%d1%80%d0%b0-%d0%b2-%d0%bf%d0%be%d1%80%d1%82/", "text": "Самолет, ангажиран в гасенето на големия горски пожар в Португалия, се е разбил днес, предаде . Към мястото на катастрофата е изпратен хеликоптер. Машината е паднала близо до Педрогау Гранде – центърът на огнения ад, който досега отне живота на 64 души.В този най-засегнат район бяха мобилизирани над 1000 пожарникари и девет специализирани самолета. Вятърът и жегата от над 40 градуса влошават обстановката и затрудняват работата на огнеборците. Днес се наложи евакуация на 18 села в района на Коимбра.Смята се, че огненият ад, започнал в събота, е тръгнал от мълния. Местни хора обаче виждат причината за мащабите на бедствието в постепенната замяна на борови и дъбови масиви със силно запалимите евкалиптови дървета, които се отглеждат за нуждите на хартиено-целулозната промишленост.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.20", "title": " Разбил се е самолет, гасящ пожара в Португалия"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d0%bd%d1%8a%d1%82-%d1%81%d0%b5-%d1%82%d1%80%d0%b5%d0%b2%d0%be%d0%b6%d0%b8-%d0%b7%d0%b0-%d1%80%d0%b0%d0%b7%d0%bc%d0%b5%d1%80%d0%b0-%d0%bd%d0%b0-%d0%b7%d0%b0/", "text": "Ръстът на заплатите е едно от най-важните неща за българите в сравнение с приоритетите в останалите европейски държи. Въпреки ниските заплати, искаме да харчим повече. Това показва изследване на компания за лични финанси за нагласите на потребителите, предаде .Причината е значително по-ниският стандарт на живот у нас.Над 90% от българите се тревожат и за миграционните процеси, следвани от възможностите за реформи в държавата, здравеопазването и образованието.Повече от половината от анкетираните са песимисти за бъдещето на България. На този фон обаче две трети от тях планират в следващите месеци все пак да харчат повече.Освен това желание за повече харчене, българинът масово не може да си го позволи.Фокусът от трупането на бели пари за черни дни напоследък се измества и все повече от живеещите в големите градове планират да пазаруват повече.Експертите обаче съветват да се внимава със заемите.„Ако човек получава чисто 1000 лв., това означава, че сумата по всички кредити не е здравословно да надвишава 350-400 лв. на месец”, пояснява Десислава Николова, финансов анализатор.Тоест – вноските по всички заеми и стоки на изплащане да не надхвърлят една трета от доходите ни.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.20", "title": " Българинът се тревожи за размера на заплатата си – иска да харчи повече, но не може"}
{"url": "https://trud.bg/%d1%86%d0%b3%d0%bc-%d1%83%d0%b4%d0%b2%d0%be%d0%b8-%d0%bf%d0%b5%d1%87%d0%b0%d0%bb%d0%b1%d0%b0%d1%82%d0%b0-%d1%81%d0%b8/", "text": "През миналата година Центърът за градска мобилност в София има печалба от около 12 млн. лв. при 6 млн. лв. за 2015-а, съобщи столичния зам.-кмет Дончо Барбалов. Дружеството е на плюс заради паричните постъпления от синя и зелена зона, част от приходите от билетите и картите за градския транспорт и т.н. Спрямо предходната година приходите са скочили от 38 на 49 млн. лв., докато разходите са се увеличили с 5 млн. лв. до 36 млн. лв.Това сочи докладът от работата на балансовите комисии за годишните финансови отчети на общинските търговски дружества, който ще се гледа в четвъртък от Столичния общински съвет. Според документът, 28,5 млн. лв. е общата печалба на 14 общински търговски дружества за миналата година. В това число влизат пазарите, ЦГМ „Софинвест“ и др.„Метрополитен“ отчита 2 млн. лв. печалба, а в „Софийски имоти“ приходите са с 9 млн. лв. по-високи от разходите.Други общински дружества, които са реализирали печалба през 2016 г. са: „Столичен автотранспорт“ (152 хил. лв) и „Чистота-Искър“ (1.5 млн. лв).Загубата на 4 дружества е общо 45,6 млн. лв. От тях близо 41 млн. лв. са на „Топлофикация – София“ ЕАД и се дължат на обезценка на вземания от КТБ, посочи Барбалов.На загуба е също дружеството „Столичен електротранспорт“. Приходите на компанията са 80 млн. лв, а разходите – 84 млн. лв. На загуба са още „Спортна София“ (-165 хил. лв) и ВиК (-243 хил. лв).25 от всички 42 общински медицински центъра, ДКЦ и болници отчитат печалба за 2016 г., от общо 2,2 млн. лв. 17 от здравните заведения са на загуба, която е общо 4 млн. лв.", "date": "2017.06.20", "title": " ЦГМ удвои печалбата си"}
{"url": "https://trud.bg/%d1%88%d0%b5%d1%84%d1%8a%d1%82-%d0%bd%d0%b0-%d1%84%d0%b8%d1%84%d0%b0-%d1%89%d0%b0%d1%81%d1%82%d0%bb%d0%b8%d0%b2-%d0%be%d1%82-%d0%b2%d0%b8%d0%b4%d0%b5%d0%be-%d1%81%d1%8a%d0%b4%d0%b8%d1%82%d0%b5/", "text": "МОСКВА – Президентът на ФИФА, най-могъщият човек във футбола, е безкрайно впечатлен от видео съдиите. Джани Инфантино нарече Купата на конфедерациите исторически турнир, който ще постави началото на модерния футбол.„Изключително съм доволен от постигнатото – каза швейцарецът, след като всички отбори изиграха по един мач. – Виждаме как видео съдиите помагат да се взимат честни решение. Сега системата само се тества, но резултатите са впечатляващи. Феновете чакаха толкова години, за да има честност. Видео съдиите са бъдещето на модерния футбол.”Въпреки това критиците на тази технология са много повече от привържениците. Причината е, че на няколко пъти решенията си останаха спорни. При победата на световния шампион Германия с 3:2 над Австралия бе зачетен гол за „кенгурата”. Въпреки многото повторения остана впечатлението, че има игра с ръка. Видео съдиите пък обявиха, че попадението е редовно. В две ситуации в мача на Чили срещу Камерун (2:0) също имаше спорове – веднъж при зачетен и веднъж при незачетен гол.Фернандо Сантуш, треньорът на еврошампиона Португалия, обяви като конфузно чакането на терена да се вземе решение някъде отвън.Инфантино обаче е убеден, че този тип технология ще продължи да работи и на Мондиал 2018 в Русия. Сериозният проблем на видео съдиите е, че могат да бъдат вкарани само на големи турнири и в първенства с огромен бюджет. А това реално прави футбола различен по правила.", "date": "2017.06.20", "title": " Шефът на ФИФА щастлив от видео съдиите"}
{"url": "https://trud.bg/%d1%82%d1%80%d0%b0%d1%84%d0%be%d0%bf%d0%be%d1%81%d1%82-%d0%b1%d0%be%d0%bc%d0%b1%d0%b0-%d1%86%d1%8a%d0%ba%d0%b0-%d0%bf%d0%be%d0%b4-%d0%bf%d1%80%d0%be%d0%b7%d0%be%d1%80%d1%86%d0%b8%d1%82%d0%b5-%d0%bd/", "text": "„Някой ден, не дай Боже, ако избухне трафопостът в двора на блока и пострада някой от живеещите там, включително и от семейство Бербатови, фалшификациите ще излязат наяве. Когато дойдат при мен полицаите и ме попитат: „Защо вие, г-н Тонев, сте се подписали, че приемате този трафопост?”, аз ще им отговоря, че нищо не съм подписал и приел. Даже напротив – водил съм и водя дела срещу това незаконно съоръжение”, казва Иван Тонев. Не само за сградата, а и за трафопоста той разбира тогава, когато устройството вече е монтирано в двора и прието от комисия, в която уж е имало и представители на собствениците.„В предварителния договор като възложители имаме клауза, че ако изпълнителят – строителната фирма „Мегатурс -1”, получи предписание от електроразпределителното дружество за изграждане на трафопост, ние се задължаваме да му осигурим необходимите документи. Въпросът е, че като са му дали предписание да захрани кооперацията от собствен трафопост, строителят Петьо Василев е трябвало да ни уведоми. След това ние да му учредим право на строеж и на трафопост, точно както вече сме му учредили за самата сграда. В нотариалния акт за учредяване право на строеж на блока, издаден на 10 април 2002 г., не присъства нито трафопост, нито трансформаторен пост. Строежът на този енергиен обект е достоен за комедия. Тогавашният съдружник в „Мегатурс-1” Румен Модрин в качеството си на физическо лице подава до район „Витоша” молба за одобрение на архитектурни проекти за трафопост. Съществено е това, че молбата е без подпис. Архитектурни проекти не са одобрени, тъй като такива не са представени, а вместо това арх. Георги Станоев издава разрешение за строеж на трафопост – нещо, което никой не му е искал. Издава му и Удостоверение за въвеждане в експлоатация на блок, който не е захранен с електричество и има сериозни проблеми с водозахранването и канализацията, но Aкт 15 и Aкт 16 са налице. Така на 15.09.2005 г. архи­тектът и строителят се събират пред трафопоста, за да установяват годността му. Само че процедурата по приемането на трафопост е малко по-сложна, тъй като това съоръжение е строеж от 3-та категория съгласно ЗУТ и се приема от Държавна приемателна комисия. Строителят и архитектът знаят, че при инж. Ангел Стоилов, тогава началник на РДНСК, номерът им няма да мине. Чакат го да излезе в отпуск и когато разбират, че ще отсъства 4 дни и от 10 до 14 октомври 2005 г. ще го замества Владимир Малинов, веднага подават искане за разрешение за ползване на трафопоста. Четирите дни са предостатъчни на заместника да разгледа молбата на „Мегатурс-1”, да назначи Държавна приемателна комисия, която съумява да проведе и 72- часови проби и още на първото си заседание на 13 октомври 2005 г. в 13,30 ч. да издаде Акт образец 16. На следващия ден – 14 октомври, „господин за един ден” инж. Малинов издава разрешение за ползване на обекта. Дори не ми е възможно да си представя как 72-часови проби се провеждат за един следобед.По въпроса за трафопоста българският съд в лицето на Административен съд – София и ВАС се произнесе съвсем авторитетно като постанови, че всичко е наред, след като обектът (трафопостът) е въведен в експлоатация. Нямало никакво значение това, че никой не е искал разрешение за строеж, че собствениците на имота са държани в неведение, че Aкт 15 е с подправени поне половин дузина подписи, че са нарушени законите.По наши сигнали бе образувано досъдебно производство в Софийска градска прокуратура. Спираха го, ние обжалвахме, съдът го възобновява – мотаха го, за да минава време. Казваха ни: „Да, има престъпно деяние, но ние не можем да открием извършителя”. На някои хора очевидно не им е известно, че в Наказателния кодекс има и текст, който инкриминира ползването на неистински документ. Тоест – ако е невъзможно да бъде открит съставителят, то е фасулски просто да се разбере кой се е ползвал от този документ.Когато се навършиха седем години и половина, прокурорите ни казаха: „Ами то изтече давността”. Но все пак ни посъветваха и нещо ценно: „Обърнете се към Административен съд – София. Когато има доказано по надлежен ред такова престъпно деяние, вие можете да искате възобновяване на административни производства по издаване на административни актове. Защото този акт наистина ограничава ваши законни права и нарушава ваши интереси и вие имате възможност да го обжалвате без ограничения във времето”. С други думи – има ли престъпно деяние, съответният административен акт следва да бъде прогласен за нищожен. А бъде ли прогласен за нищожен, сградата трябва да се събори или преустрои така, че да отговаря на учреденото от нас, нотариално заверено право на строеж. Този строител Петьо Василев, който си е правил, каквото поиска, трябва да обезщети своите купувачи. Ако трябва – да им осигури квартири, докато приведе блока в тези 3400 кв. м разгъната застроена площ, каквото му е учредено като право на строеж по нотариален акт.Ние – възложителите, друг нотариален акт не сме подписвали. Ние искаме правова държава, а не той на нас да ни обезщети и фалшификациите му да си останат. Това е корупция и ако му вземем парите, ние ставаме престъпниците. Тази земя 12 години не му я прехвърляме и никога няма да я прехвърлим на никого, нито пък някой може да я придобие по давност.Ще водя дело в Страсбург, защото са нарушени човешките ми права на собственост. Ако го спечеля, на това основание ще поискам да се възобновят всички дела, които вече сме водили в България”, категоричен е Тонев. Той не спира да разглежда снимките на Лозан Панов, гост на коледното тържество на фирма „Мегатурс-1” и шефа й Петьо Василев през 2009 г.Ако има за нещо, за което столичанинът Иван Тонев да съжалява, то е, че не притежава снимки, на които известният със своята изтънченост председател на Върховния касационен съд приглася на гостуващия дует Софи Маринова и Устата.", "date": "2017.06.20", "title": " Трафопост бомба цъка под прозорците на Бербатови\t\t\t"}
{"url": "https://trud.bg/%d1%81%d0%be%d1%84%d0%b8%d1%8f-%d0%b8-%d1%81%d0%ba%d0%be%d0%bf%d0%b8%d0%b5-%d1%81-%d0%b4%d0%be%d0%b3%d0%be%d0%b2%d0%be%d1%80-%d0%b7%d0%b0-%d0%b4%d0%be%d0%b1%d1%80%d0%be%d1%81%d1%8a%d1%81%d0%b5%d0%b4/", "text": "Договор за добросъседство ще подпишат България и Македония – това се разбра след срещата между премиера Бойко Борисов и колегата му Зоран Заев.Заев бе на официална визита в София, където разговаря с Борисов. Двамата се поклониха пред паметника на цар Самуил, който се намира пред храм-паметника “Св. Александър Невски”, на метри от църквата “Света София”.“Трябва ли да продължим да бъдем разделени, след като много държави са дали пример как се развиват, когато заедно честват своите герои и исторически личности. Затова решихме с премиера Заев да отидем пред паметника на цар Самуил. Това е нещо, което можем заедно да честваме. Кирил и Методий, нашите братя, можем да се радваме всички на това, което са направили. Вместо да е повод за радост, то става повод за раздори”, заяви Борисов.Премиерът  добави, че след като “Заев е поел риск” да отиде пред паметника на Самуил, на 2 август, когато и съседите честват Илинденското въстание, той ще върне жеста, “По договора сме много близко. Става въпрос за термини, които искаме така да бъдат написани, за да няма никакви дискусии и възможности за претенции от едната или другата страна”, добави Борисов. Според него външните министри на двете страни ще намерят правилното решение.“Убеден съм, че с България на 2 август ще подпишем Договора за добросъседство. Това което правим, е по-ценно от всеки договор. Това е акт на покланяне към общата история. Двамата външни министри ще преговарят, за да могат да изгладят всичко и тази цел, която си дадохме за 2 август, е да подпишем договора, когато дойде премиерът Борисов”, каза Зоран Заев.", "date": "2017.06.20", "title": " София и Скопие  с договор за добросъседство (ОБЗОР)\t\t\t"}
{"url": "https://trud.bg/%d0%b4%d0%bd%d0%b5%d1%81-%d0%b4%d0%b0-%d0%bf%d0%be%d1%87%d0%b5%d1%80%d0%bf%d1%8f%d1%82-314/", "text": "Георги и Стефан Милушеви (баща и син), собственици на търговска верига “Зора“, стават съответно на 80 и 58 г.Иван Миховски, депутат от ГЕРБ в 44 НС, 37 г.Меглена Караламбова, актриса.Пепа Петрова, журналистка.", "date": "2017.06.20", "title": " Днес да почерпят"}
{"url": "https://trud.bg/%d0%bf%d0%be%d1%87%d0%b8%d0%bd%d0%b0%d0%bb-%d0%b5-%d0%be%d1%81%d0%b2%d0%be%d0%b1%d0%be%d0%b4%d0%b5%d0%bd%d0%b8%d1%8f%d1%82-%d0%be%d1%82-%d1%81%d0%b5%d0%b2%d0%b5%d1%80%d0%bd%d0%b0-%d0%ba%d0%be%d1%80/", "text": "Американският студент Ото Уормбиър, който бе държан в затвор в Северна Корея в продължение на 17 месеца и върнат в САЩ в състояние на кома преди по-малко от седмица, е починал в болница в Синсинати, щата Охайо, съобщи семейството му в изявление, цитирано от .„За нещастие ужасяващото отношение, което синът ни е получил от севернокорейците, направи така, че да не е възможен никой друг изход освен трагичният, който се случи днес“, пише семейството на 22-годишния студент.Той е починал в понеделник в 14:20 местно време (20:20 българско време), обграден от семейството си в болница в град Синсинати в щата Охайо.Ото Уормбиър понесъл сериозни мозъчни травми, съобщиха лекари. Той бе  на 13 юни.Властите на Северна Корея съобщиха, че Уормбайър е попаднал в кома, скоро след като бе осъден през март миналата година за кражбата на пропаганден плакат от хотел в Северна Корея.Президентът на САЩ Доналд Тръмп осъди Северна Корея като „брутален режим“, след смъртта на 22-годишният американски студент.Говорейки минути след пристигането на новината за смъртта на Ото Уормбайър Тръмп осъди режима в Пхенян.„Лоши неща се случват, но поне той пристигна при родителите си“, заяви Тръмп по време на мероприятие в Белия дом.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.20", "title": " Починал е освободеният от Северна Корея американски студент"}
{"url": "https://trud.bg/%d1%82%d0%b5%d1%80%d0%b5%d0%b7%d0%b0-%d0%bc%d0%b5%d0%b9-%d0%bf%d1%80%d0%b8%d0%b7%d0%be%d0%b2%d0%b0-%d1%80%d1%83%d1%81%d0%b8%d1%8f-%d0%b4%d0%b0-%d0%bf%d1%80%d0%be%d0%b4%d1%8a%d0%bb%d0%b6%d0%b8-%d0%b4/", "text": "Британският министър-председател Тереза Мей призова Русия да продължи да използва мерките за избягване на конфликти в небето над Сирия, за да намали риска от неразбирателства там, предаде Ройтерс.Русия съобщи в понеделник, че ще третира самолетите на водената от САЩ коалиция, летящи западно от река Ефрат в Сирия, като потенциални цели и ще ги следи с ракетни системи и с военни самолети, но се въздържа да заяви, че ще ги сваля.„Има разбиране за избягване на конфликтите в небето над Сирия и то ще продължи“, заяви Тереза Мей пред репортери. Неин говорител добави, че Мей е призовала Русия да продължи да използва тези мерки, за да „намали шанса от неразбирателство над това пренаселено въздушно пространство“.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.20", "title": " Тереза Мей призова Русия да продължи да използва мерките за избягване на конфликти над Сирия"}
{"url": "https://trud.bg/%d1%80%d1%83%d0%bc%d0%b5%d0%bd-%d1%80%d0%b0%d0%b4%d0%b5%d0%b2-%d0%bf%d0%be%d0%ba%d0%b0%d0%bd%d0%b8-%d0%b2%d0%bb%d0%b0%d0%b4%d0%b8%d0%bc%d0%b8%d1%80-%d0%bf%d1%83%d1%82%d0%b8%d0%bd-%d0%bd%d0%b0-%d0%be/", "text": "Държавният глава Румен Радев поздрави в телефонен разговор президента на Руската Федерация Владимир Путин и руския народ по повод отбелязването на Деня на Русия – 12 юни. По време на двадесетминутния разговор, който се проведе по инициатива на българския президент, беше отбелязана дълбоката историческа и духовна връзка между българския и руския народ, съобщиха от прессекретариата на президентството.По повод навършването на 140 години от края на Руско-турската война от 1877-1878 г. и Освобождението на България, българският държавен глава отправи покана към своя руски колега да направи официално посещение в страната ни през 2018 г. Президентът Путин благодари за поканата и я прие, като точната дата на визитата предстои да бъде уточнена. Руският президент благодари на президента Радев и за приноса му за развитието на двустранните отношения.По инициатива на руския президент беше направен преглед на двустранното търговско-икономическо сътрудничество, както и в сферата на енергетиката, и беше изразено общо желание за тяхното последващо развитие и задълбочаване без да бъдат политизирани и на основата на взаимна изгодаАКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.20", "title": " Румен Радев покани Владимир Путин на официално посещение в България"}
{"url": "https://trud.bg/%d0%bc%d0%b0%d0%ba%d1%80%d0%be-%d0%bf%d1%80%d0%be%d0%b1%d0%bb%d0%b5%d0%bc%d0%b8-%d1%81%d0%bb%d0%b5%d0%b4-%d0%bc%d0%b0%d0%ba%d1%80%d0%be%d0%bd-%d0%bf%d0%be%d0%b1%d0%b5%d0%b4%d0%b0%d1%82%d0%b0/", "text": "Лидер или месия? Парламентарните избори дадоха достатъчен политически ресурс на френския президент Макрон, за да се опита да докаже, че идеите му могат да се трансформират в реални политики, а не са плод на нов, центристки популизъм, както го обвиняват част от неговите конкуренти. Голямата въпросителна тук обаче еще се сведе ли бунтът срещу елитите просто до смяна на елита,като проблемите си останат и дори се задълбочат – след поредното разочарование.Парадоксално, но Макрон като че ли едновременно и обра, и демотивира протестния вот. Сериозната победа на френския президент отразява както стремежа към връщане на загубената стабилност и сигурност (чрез абсолютното мнозинство в парламента, дадено от французите на сформираната преди само година негова партия), така и скептицизма на избирателите пред бъдещето (доколкото очевидно станахме свидетели на вот без ентусиазъм, като избирателната активност от 43% е най-ниската във френската история). Макрон се превърна в знаменосец на промяната, обещавайки същевременно повече от същото, което беше в основата и на досегашаната политика (а според мнозина – и на проблемите): съкращаване на разходите, либерализиране на пазара на труда, задълбочаване на евроинтеграцията. С Макрон се свързват и надеждите на Европа – за обръщане на кризисните тенденции и търсене на изход напред, чрез укрепване на интеграцията, а не назад – към нова фрагментация на континента.На пръв поглед парламентарните избори във Франция са коренно различни от тези, проведени през последната година в Западна Европа – във Великобритания, Холандия, Австрия и т.н. Но при цялата си специфика, те до голяма степен се вписват и препотвърждават редица общоевропейски тенденции, очертани през този период.Отива ли си национал-популизмът?Това е основният въпрос, който Европа си задава през последните месеци. И на който плахо дава положителен отговор. Вилдерс не успя да спечели в Холандия, партията на Фараж на практика изчезна от политическия пейзаж на Обединеното кралство (свивайки подкрепата си от 12% на предишните избори до под 2% сега), Льо Пен влезе за пръв път във френския парламент, но нейният Национален фронт няма да има необходимите 15 депутати, за да сформира парламентарна група – което рязко намялава институционалните й възможности за влияние. Изглежда страхът от Льо Пен (Вилдерс, Фараж и др.) надделя над страховете на Льо Пен (и значителна част от френското общество) пред мигрантите и тероризма, които тя експлоатираше. Което показва, че обществото започва да се уморява от политическата нестабилност, търси и е готово да припознае и умерени алтернативи за изход от кризата. От друга страна, самите проблеми остават, очевидно са по-дълбоки и не са резултат само на поредната циклична криза, а са свързани с нарастващата несигурност, задълбочаващите се неравенства, загубата на социална перспектива, фрагментацията и маргинализацията на цели обществени групи. Като изкушението да се търси тяхното решаване чрез спасяване поединично и затваряне в рамките на собствената държава, ще продължи да се подхранва от всеки бъдещ неуспех и да отваря нови полета за изява на крайната десница.Десните партии стават по-десни, левият електорат – по-лявФранция препотвърди тенденцията. Традиционните ляво- и дясноцентристки партии търпят сериозно отстъпление: първо, те загубиха своята взаимна алтернативност в очите на гражданите и се превръщат в двете страни на една и съща монета; второ, те са възприемани като част от статуквото и неговите проблеми, а не като носители на нови решения. Неслучайно на балотажите на президентските избори в Австрия и Франция за пръв път отсъстваха представители и на традиционното ляво, и на традиционното дясно, станали жертва на дълбоките разломи между управлявани и управляващи. Оттичането на техен традиционен електорат от дясноцентристките партии към крайната десница под натиска на бежанската криза и терористичните актове принуди редица традиционни партии от десния политически спектър цялостно да се изместят още по-надясно (особено видимо това се случи в Холандия), да се обяват за по-твърди антимигрантски мерки и дори да допуснат възможността за ограничаване на отделни индивидуални свободи в името на сигурността на обществото (както заяви Тереза Мей след последните атентати в Англия).Кризата в левия център се оказа още по-дълбока. За разлика от дясното политическо пространство, където процесите се концентрират вътре в партиите, то в лявото те текат по-скоро извън тях, на електоралното поле. Изборите във Франция подкрепиха и друга обща тенденция – извеждането на социалната сигурност (доходи, безработица, социална защита и т.н.) на преден план. Обществото обаче като че ли не разпознава верните отговори в социалдемократическите платформи. По думите на собствения им лидер Камбаделис, социалистите във Франция се сринаха: от управляващи доскоро – до най-лошия си резултат в следвоенната история с под 50 места в парламента. “Синдромът ПАСОК”, при който традицонните лявоцентристки партии биват заобикаляни отляво и измествани на второстепенни позиции, се прояви и в Холандия, където “Зелените леви” “прескочиха” местните лейбъристи, както и на президентските избори във Франция, когато кандидатът на радикалната левица Меланшон взе три пъти повече гласове от този на социалистите. Видимото изключение с много добрите резултати на Лейбъристите във Великобритания де факто също потвърждава тенденцията. Защото там лидерът Джереми Корбин привнесе в ръководството на самата партия тези по-леви идеи и подходи, които в другите страни намериха своята политическа изява в алтернативни партии. Това позволи на британските лейбъристи едновременно да се възползват от тази по-радикална лява вълна (особено сред по-младите избиратели), но и да избягнат създаването на конкурент вляво от тях.Франция (и най-вече нейната мажоритарна избирателна система) осигуриха сериозно политическо мнозинство за Макрон в парламента. Но рязкото политическо люшкане от една в друга посока отразява по-скоро обратната тенденция – дълбоките вътрешни проблеми и несигурност във френското общество (а и в Европа като цяло), загубата на политическите и социални баланси, липсата на стабилни ориентири и перспектива. Което е предупреждение за продължаваща сеизмична активност на политическия терен. ", "date": "2017.06.20", "title": " Макро-проблеми след Макро(н)-победата\t\t\t"}
{"url": "https://trud.bg/%d0%bf%d0%be%d1%81%d0%bb%d0%b5%d0%b4%d0%bd%d0%b8%d1%82%d0%b5-%d0%b4%d0%b2%d0%b0%d0%bc%d0%b0-%d0%b2-%d0%bb%d0%be%d0%ba%d0%be-%d0%bf%d0%b4-%d0%b1%d0%b5%d0%b7-%d0%b4%d0%be%d0%b3%d0%be%d0%b2%d0%be/", "text": "И последните двама без договори сред футболистите на „Локомотив“ (Пд) през миналия сезон – халфовете Веселин Марчев и Ванчо Траянов, преподписаха нови за по една година, похвалиха се от управата на пловдивския черно-бял клуб. Това е станало в неделя вечер в курорта Боровец, след като поройният дъжд провали тренировката на новите терени в село Говедарци, откъдето е родата на собственика на „Локо“ (Пд) Христо Крушарски.В момента шестима футболисти карат проби в тима на старши треньора Войн Войнов, като най-класен от тях е 25-годишният бивш нападател на „Елче“ и „Еркулес“ Хуан Мануел Акеведо, който има и 12 мача в Примера дивисион на Испания. Той пристигна заедно с 23-годишния си сънародник от академията на „Бетис“ (Севиля) Франсиско Илескас Мартин, който може да играе като дефанзивен халф, централен и краен защитник. Твърде илюзорни са шансовете от „Локо“ да предложат договор на 19-ггодишния нигерийски дефанзивен халф Джоузеф Ннеку и на 23-годишното американско дясно крило Патрик Циани, подвизавал се през последните 3 сезона в Белгия. Проби в „Локо“ карат дошлият от „Ботев“ (Враца) бранител Мариян Иванов и бившият юношески национал Стивън Славков, който миналото лято бе изгонен от „Локомотив“ (Пд) лично от боса Крушарски, след като се замеси в пиянска секс оргия с 16-годишна ученичка.", "date": "2017.06.20", "title": " Последните двама в „Локо“ (Пд) без договори преподписаха за една година"}
{"url": "https://trud.bg/%d0%bc%d0%b0%d0%ba%d0%b5%d0%b4%d0%be%d0%bd%d1%81%d0%ba%d0%b8%d1%8f%d1%82-%d0%bf%d1%80%d0%b5%d0%bc%d0%b8%d0%b5%d1%80-%d0%b7%d0%be%d1%80%d0%b0%d0%bd-%d0%b7%d0%b0%d0%b5%d0%b2-%d0%b2-%d0%bd%d0%b0-%d0%bf/", "text": "Министър-председателят на Република Македония Зоран Заев е на официално посещение у нас. Премиерът Бойко Борисов ще се срещне със Заев в Министерския съвет.Предвидени са среща на четири очи и пленарни разговори между двете делегации, в които са включени вицепремиерът и министър на външните работи Екатерина Захариева, министрите на културата и на транспорта, информационните технологии и съобщенията Боил Банов и Ивайло Московски, както и посланик Иван Петков, от българска страна, и вицепремиерът по европейските въпроси Буяр Османи, министърът на външните работи Никола Димитров, министърът на транспорта и комуникациите Горан Сугарески, министърът на културата Роберт Алагьозовски и посланик Марян Гьорчев – от македонска страна.От 15.00 часа на „Дондуков“ 2 държавният глава Румен Радев ще се срещне с министър-председателя на Република Македония. В рамките на посещението министър-председателят Зоран Заев ще бъде приет и от председателя на Народното събрание Димитър Главчев.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.20", "title": " Македонският премиер Зоран Заев в на посещение у нас"}
{"url": "https://trud.bg/%d0%b5%d0%bf-%d0%b8%d0%b7%d1%81%d0%bb%d1%83%d1%88%d0%b2%d0%b0-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8%d1%8f-%d0%ba%d0%b0%d0%bd%d0%b4%d0%b8%d0%b4%d0%b0%d1%82-%d0%b7%d0%b0-%d0%ba%d0%be/", "text": "От 16.00 до 19.00 часа българско време ще се състои публично изслушване на българския кандидат за комисар Мария Габриел, съобщиха от пресслужбата на ЕП.Мария Габриел, която беше номинирана от председателя на Европейската комисия за комисар с ресор цифрова икономика и цифрово общество, ще бъде изслушана от няколко парламентарни комисии с цел оценяване на нейната способност да заема тази позиция. Самото изслушване ще се проведе в зала 2Q2 на сграда József Antall (JAN).Изслушването ще бъде водено от комисията по промишленост, изследвания и енергетика (ITRE) и култура и образование (CULT). Комисиите по вътрешен пазар и по правни въпроси и граждански свободи също са асоциирани към дискусията.Координаторите на комисиите ITRE и CULT ще се срещнат в сряда, 21 юни, когато ще обсъдят резултата от изслушването, за да могат техните председатели, съответно Йежи Бузек и Петра Камереверт, да информират председателя на парламента за тяхното решение. Парламентът ще гласува в пленарна зала през юли дали да одобри нейното встъпване в длъжност, или не.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.20", "title": " ЕП изслушва българския кандидат за комисар Мария Габриел днес"}
{"url": "https://trud.bg/%d0%b3%d0%bb%d0%b8%d0%b3%d0%b0%d0%bd%d0%b8-%d0%bd%d0%b0%d0%bf%d0%b0%d0%b4%d0%bd%d0%b0%d1%85%d0%b0-%d1%87%d0%b5%d1%80%d0%b5%d1%88%d0%be%d0%b2%d0%b8-%d0%bc%d0%b0%d1%81%d0%b8%d0%b2%d0%b8-%d0%ba%d1%80/", "text": "Диви прасета нападнаха черешовите масиви в Кюстендилско. Засегнати са вече над 30 декара насаждения в селата Слокощица, Граница и Берсин. Нашествието на животните създава допълнителни проблеми за стопаните, които тази година, заради ниските температури през април, регистрираха по-слаба реколта.В село Граница за първи път стопаните се сблъскват с проблем с диви прасета. Вече почти овладели битката с различните насекоми и вредители по дърветата, тепърва земеделците ще трябва да се справят и с глиганите.„Всяка нощ ни посещават по 4,5 бройки и унищожават клони, череши, каквото докачат отдолу. Пресечка… От гората предполагам, че идват по доловете и от тука.“, коментира пред  земеделският производител Олег Иванов.„Аз лично нямам обяснение, освен, ако в гората, планината няма храна, с която да се хранят.“, споделя Милен Георгиев от с. Граница.В този период от годината дивите прасета са забранени за отстрел. Ходовете за защита пред стопаните са малко. „Пиратки само, пиратки, само ги плашиме, друго нищо.“, обяснява Олег Иванов.„Ако, насажденията са оградени, това помага. Но, единственият вариант е хората да са си на място, да създават някакъв шум и да ги гонят. Друго няма какво на този етап да се направи.“, казва Милен Георгиев от с. Граница.Пари за заграждане на овощните градини стопаните през тази година не могат да отделят, защото инвестицията за огромните масиви е твърде голяма. Коя е причината за нашествието на дивите животни в овощните градини не е ясно. Най-вероятно става дума за увеличена популация сред глиганите и близостта на черешовите насаждения с Осоговската планина.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.20", "title": " Глигани нападнаха черешови масиви край Кюстендил"}
{"url": "https://trud.bg/%d0%be%d1%82%d0%bc%d0%b5%d0%bd%d1%8f%d1%82-%d0%bf%d0%be%d0%bb%d0%b5%d1%82%d0%b8-%d0%b7%d0%b0%d1%80%d0%b0%d0%b4%d0%b8-%d1%80%d0%b5%d0%ba%d0%be%d1%80%d0%b4%d0%bd%d0%b8-%d0%b6%d0%b5%d0%b3%d0%b8-%d0%b2/", "text": "Рекордни жеги в югозападната част на Съединените щати. Около 50 самолетни полета бяха отменени в Аризона.Във Финикс термометрите отчетоха 46 градуса. Синоптиците, обаче, прогнозират, утре температурата да достигне до 49 градуса.При такава горещина двигателите на самолетите не могат да работят нормално. За последно такива температурни рекорди са били регистрирани през 90-те години на миналия век.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.20", "title": " Отменят полети заради рекордни жеги в САЩ"}
{"url": "https://trud.bg/%d0%bb%d0%b8%d1%87%d0%bd%d0%b8%d1%82%d0%b5-%d0%b4%d0%b0%d0%bd%d0%bd%d0%b8-%d0%bd%d0%b0-%d0%b1%d0%bb%d0%b8%d0%b7%d0%be-200-%d0%bc%d0%bb%d0%bd-%d0%b0%d0%bc%d0%b5%d1%80%d0%b8%d0%ba%d0%b0%d0%bd%d1%81/", "text": "Компанията за анализ на данни „Дийп Рут Аналитикс” призна, че по погрешка е изнесла в базата данни със свободен достъп личните данни на близо 200 млн. американски гласоподаватели, или общо 61% от населението на САЩ. Това съобщи в. „”, след като течът беше публично оповестен от експертите на организацията за уеб защита „Ъп Гард”.„Поемаме изцяло отговорността за създалата се ситуация“, обявиха днес от „Дийп Рут Аналитикс”, които всъщност са наети от Националния комитет на Републиканската партия. Изтеклата информация (1,1 терабайт) е част от общо 25-те терабайта файлове, които се съдържат на виртуален облак за съхранение в „Амазон” и може да се потърси и свали дори и без въвеждането на парола.Гафът е бил разкрит миналата седмица от експерта по кибер сигурност Крис Викъри от „Ъп Гард”, който описва това като „най-голямото изтичане на данни, което някога е установявал“ – не само като размер на файла, но и като дълбочина на съдържанието.Според него базата данни съдържа имената, адресите, рождените данни, телефонните номера, регистрационните кодове за гласуване, етноса и религиозните възгледи на малко над 198 млн. гласоподаватели или 61% от цялото американското население.В. „Хил” отбелязва, че информацията е била предоставена за свободно ползване от 1 до 14 юни тази година, като Викъри е установил теча на 12-ти. Смята се, че това е най-мащабното изтичане на лични сведения за избиратели в историята. То надвишава в пъти аналогичните отворени база данни в Мексико и Филипините, засегнали съответно 93,4 млн. и 55 млн. гласоподавателиАКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.20", "title": " Личните данни на близо 200 млн. американски гласоподаватели станали публично достояние"}
{"url": "https://trud.bg/%d1%80%d0%b5%d0%ba%d1%81-%d1%82%d0%b8%d0%bb%d1%8a%d1%80%d1%81%d1%8a%d0%bd-%d1%80%d0%b0%d0%b7%d1%80%d0%b0%d0%b1%d0%be%d1%82%d0%b8-%d0%bf%d1%80%d0%be%d0%b3%d1%80%d0%b0%d0%bc%d0%b0-%d0%b7%d0%b0-%d0%b8/", "text": "Държавният секретар на САЩ Рекс Тилърсън е разработил програма, в която са изложени три основни направления за изграждането на конструктивни работни отношения с Русия. Това заяви днес американският сайт „Бъзфийд“, позовавайки се на свои източници в Държавния департамент.Разкритията посочват, че конкретните направления засягат Сирия, Северна Корея и кибер сигурността. Един от основните постулатите в документа е важността от съхранението на „стратегическата стабилност“ с Русия, чрез общата работа върху редица дългосрочни взаимни геополитически цели.„В момента руско-американските взаимоотношения са зле. Не искаме съвсем да изчезнат в канализацията“, изтъква пред медията представителят от ведомството. „Това е комбинация от репресиране и едновременно с това ангажиране по въпроси, където може да има конвергенция“, каза Стивън Пайфер, бивш посланик на САЩ в Украйна и учен от Института „Брукингс“, след преглед на въпросните документи.Според него тази програма е изключително сходна със стратегията, съставена от Администрацията на Обама през 2015 година. Единствената, и основна, разлика е, че политиката на Обама, изготвена от старшия съветник по руските въпроси в Белия дом Селест Уоландър, целеше да направи страните от Източна и Централна Европа „по-устойчиви срещу руските тактики“ чрез различни програми за изграждане на демокрация и чрез разгръщането на Съвместната оперативна група за бързо реагиране на НАТО.Освен това, за разлика от Обама, Тръмп рядко се вслушва в препоръките на своите съветници и много често действа на своя глава. Трудно е да се предвиди дали той би се придържал към програмата на държавния секретар, или ще се устреми към по-амбициозна сделка с Русия. „Говорим за програмата на Тилърсън. А ако научихме нещо за последните четири месеца, то е, че президентът може да се отметне във всеки един момент“, уточни още Пайфър. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.20", "title": " Рекс Тилърсън разработи програма за изграждане на конструктивни отношения с Русия"}
{"url": "https://trud.bg/%d0%b2%d0%b0%d0%bb%d0%b5%d1%80%d0%b8-%d1%81%d0%b8%d0%bc%d0%b5%d0%be%d0%bd%d0%be%d0%b2-%d1%89%d0%b5-%d0%bf%d1%80%d0%b5%d0%b2%d1%8a%d1%80%d0%bd%d0%b5%d0%bc-%d1%81%d0%bb%d1%8a%d0%bd%d1%87%d0%b5%d0%b2/", "text": "Превръщането на Слънчев бряг в нормален курорт е пътят за увеличаване на приходите на собствениците и на данъците за държавата. Това каза вицепремиерът Валери Симеонов пред БТВ.Липсата на контрол е основният проблем по курортите. „Слънчев бряг е национален курорт и през нощта трябва да дава възможност на своите гости да почиват“, заяви Валери Симеонов.„Статистиката показва нарастване на броя на туристите в Слънчев бряг – около 80% за последните близо 12 години и нарастване на приходи – 0%. Това означава, че в резултат на това опошляване, на това сваляне тотално на нивото приходите падат, а това ощетява“, добави вицепремиерът.„Слънчев бряг е нещо отвратително за един по-умерен човек“, коментира Валери Симеонов и добави, че има чувството, че скоро на тротоарите могат да се открият будоари за сексуални услуги.В туитър той заплаши дискотеките по морето с култовата реплика от филма „Вчера”: „Ще видите кон боб яде ли” заради нарушаването на нощната тишина. „Ясно е, че не може за един сезон да го превърнем от алкохолен курорт в нормален, с три звезди, но България трябва да работи в тази посока, защото това е пътят за увеличаването на приходите на собствениците и оттам увеличаването на данъците за държавата“, каза още Симеонов.Вече е започнал демонтажът на опасен атракцион, който изстрелва с ластици хора на десетки метри над земята, а не е сертифициран по никакъв начин. Съоръжението се оказало собственост на концесионера на северния плаж, обясни още вицепремиерът.Той коментира и строежа на оградата по българо-турската граница.България е на първо място в ЕС по защита от мигранти и една от причините за това е оградата по българо-турската граница, която е в процес на окончателно завършване, обясни вицепремиерът Валери Симеонов.„Извършва се организирана кампания за злонамерено клеветене на нещо, с което България трябва да се гордее“, коментира Симеонов и добави, че не бива да се говори пренебрежително за това съоръжение, което е изключително важно от гледна точка на националната сигурност.„Огледът на оградата е обсъден в Министерски съвет, извършен е с хеликоптер на Министерство на отбраната и цената на този оглед е 14 хил. лв. За да затворя устите на всички зложелатели – Валери Симеонов направи дарение 14 хил. лв. на Министерство на отбраната.Да спрат да си мислят даже да провеждат следваща атака, че използваме държавни средства, въпреки че това беше държавен оглед“, заяви вицепремиерът.Той обясни, че тези пари са негови лични средства, не са от субсидия, политически или фирмени пари.Според Симеонов срещата на Бойко Борисов с Реджеп Ердоган е с позитивен знак, защото е по-добре да има диалог, а не изостряне на отношенията. „Нас не трябва да ни интересуват глобалните отношения между Европа и Турция, трябва да си осигурим споразумение за реадмисия”, подчерта вицепремиерът.Той коментира изказването на руския депутат Анатолий Карпов, че кирилицата е дошла от Византия, като посочи, че гостуващият у нас по покана на Волен Сидеров гросмайстор говори това, което му е втълпила образователната система на Съветския съюз.Вицепремиерът пожела на Бойко Борисов да не говори с македонския си колега Зоран Заев за история, като отбеляза, че двамата ще говорят на „завален български”.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.20", "title": " Валери Симеонов: Ще превърнем Слънчев бряг в нормален курорт"}
{"url": "https://trud.bg/24-%d0%b3%d0%be%d0%b4%d0%b8%d1%88%d0%b5%d0%bd-%d0%bf%d0%b8%d1%8f%d0%bd-%d0%b8-%d0%b4%d1%80%d0%be%d0%b3%d0%b8%d1%80%d0%b0%d0%bd-%d0%bf%d1%80%d0%b5%d0%b1%d0%b8-%d0%bf%d0%be-%d0%bc%d0%b0%d0%bb%d0%ba/", "text": "На 19 юни т. г. около 22.30 ч. в Първо Районно управление – Бургас е получено съобщение за инцидент на ул. „Тамара” №34 в кв. „Победа”, при който криминално проявения М. А., 24-годишен от Бургас нанесъл побой на брат си – К. С., 16-годишен. Това съобщиха от ОДМВР-Бургас.Пострадалият в безпомощно състояние, с видими подутини и отоци в областта на главата, е транспортиран до болница „Бургасмед” за оказване на медицинска помощ.Там е установено, че 16 годишния младеж е в безсъзнание, в много тежко състояние, с черепно-мозъчна травма, като е настанен за лечение в отделение „Реанимация”. М. А. е задържан за срок до 24 часа, като е констатирано, че е употребил алкохол с концентрация – 1,30 промила, както и наркотични вещества /метамфетамин/.По случая в Първо Районно управление – Бургас е образувано досъдебно производство.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.20", "title": " 24-годишен пиян и дрогиран преби по-малкия си брат в Бургас"}
{"url": "https://trud.bg/%d0%bc%d0%b0%d0%b9%d0%ba%d0%b0-%d0%bd%d0%b0-6-%d0%b4%d0%b5%d1%86%d0%b0-%d0%bf%d1%80%d0%b5%d0%b1%d0%b8-%d1%81%d0%be%d1%86%d0%b8%d0%b0%d0%bb%d0%b5%d0%bd-%d1%80%d0%b0%d0%b1%d0%be%d1%82%d0%bd%d0%b8%d0%ba/", "text": "Вълна от недоволство се надигна сред социалните работници в Бургас, след като тяхна колега беше бита по време на работа, съобщава . Служителката беше нападната на работното си място от жена, на която казала, че не може да получи социална помощ.Битата социална работничка има изместване на челюстта и синини по тялото. „Влетя в стаята, където ме грабна за косата и започна да ме дърпа, да ме скубе.“, спомня си тя. Причината за нападението са 250 лева, взети като социална помощ, които агресивната ромка трябвало да върне.Не става дума за лично отношение към майката, процедурата е такава: „След като детето е направило три последователни отсъствия семейната помощ се прекратява за срок от една година, а получената еднократна помощ трябва да я върне“.Жената, която напада социалната работничка, е 25-годишната Иванка Филипова, майка на 6 деца. След нападението е задържана е за 24 часа в полицията и освободена.Разговорът с майка й започва агресивно. „И аз ще събера подписи срещу нея, защото и на мен така направи, не ми взе молбата и аз съм лишена, сега работя частно.“, заканва се Стоянка Филипова.Последното новородено е дадено в дом за отглеждане, нито едно от другите 5 деца не посещава училище. „Тя знае много хубаво, че Иванка не е женена и си изгледа децата така, с какво право доход иска?! От мене е по-учена, по-образована, доход иска!“, възмущава се бабата.Ромското семейство все пак е готово да обяви примирие: „Ванчето й се извинява, за туй дето двете жени се сбиха и туй няма да се повтори, няма да се повтори и ще се забрави, да се върне тя на работа и Ванчето да си гледа децата.“В същото време социалните работници в Бургас се вдигат на протест в защита на колегата си. Твърдят, че това не е изолиран инцидент. Разказват за чупене на стъкла, за причакване с брадви и непрестанни вербални заплахи.„Задължително трябва да работим на гише, да бъдем обезопасени, да разполагаме с паник бутон и евентуално, тъй като нашата работа е свързана пряко с ходене на терен, евентуално да ни се осигури полицейска закрила.“, предлага Таня Симеонова.При всеки инцидент виновен излиза социалният работник. Причината е, че не е намерил правилния подход.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.20", "title": " Майка на 6 деца преби социален работник заради социална помощ"}
{"url": "https://trud.bg/%d0%be%d1%82%d0%ba%d1%80%d0%b8%d1%85%d0%b0-%d1%83%d0%b1%d0%b8%d1%82-%d1%81%d0%bb%d0%be%d0%b2%d0%b5%d0%bd%d1%81%d0%ba%d0%b8%d1%8f-%d0%b0%d0%ba%d1%82%d1%8c%d0%be%d1%80-%d0%b3%d0%b0%d1%88%d0%bf%d0%b5/", "text": "Известният словенски актьор Гашпер Тич бе намерен убит в апартамента си в центъра на Любляна, съобщават местните медии. За убийството е заподозряно 20-годишно момче, което е в ареста. Полицията разследва убийството и засега не разкрива подробности.Според неофициални източници, на които се позовават медиите, запозодреният сам извикал полицията и признал убийството. Той твърдял, че в събота бил с Тич на гей парада в Любляна, след което отишли в апартамента му. Тич го насилил сексуално, след което младежът го намушкал 10 пъти с нож.44-годишният Тич беше един от най-известните актьори от младото поколение в Словения. Роден е през 1973 г. в Копер, актьор е от 1991 г. и бе председател на словенското Дружество на театралните актьори.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.20", "title": " Откриха убит словенския актьор Гашпер Тич"}
{"url": "https://trud.bg/%d1%85%d0%b8%d1%82%d0%bb%d0%b5%d1%80%d0%b8%d0%b7%d0%bc%d1%8a%d1%82-%d0%ba%d0%b0%d1%82%d0%be-%d0%bd%d0%b0%d1%88%d0%b5%d0%bd%d1%81%d0%ba%d0%b0-%d1%83%d0%bf%d0%be%d1%82%d1%80%d0%b5%d0%b1%d0%b0/", "text": "Доживяхме 72 години след смъртта на най-зловещия диктатор в света името му да се използва за политическа употреба у нас. Заради Хитлер си отиде зам.-министър от правителството, който се порадва на високия пост няколко дни. Друг високопоставен чиновник от МО пък отърва кожата и бе на косъм да бъде уволнен, пак заради Адолф. Сега на прицел е президентският секретар Пламен Узунов. От ГЕРБ обявиха, че не се отказват да му искат оставката. Подобен инат в политиката е необясним. Узунов трябвало да си отиде, защото някога, преди десетина години, се снимал като Хитлер. А случката си е пародийна отвсякъде. Събрали се на семейно парти с бал с маски. На него му се паднало да се облече като медицинска сестра, но той избрал униформата на Хитлер, като по-мъжки атрибут. А и като погледне човек снимката, си личи пародийността на събитието- в погледа на Узунов, в стойката, в атмосферата. Видно е, че умишлено е търсен карикатурен ефект, чрез който е искал да се надсмее над Адолф. В домашна, семейна обстановка, защо това да не е позволено. Тогава човек може да си позволи волности.Иска ми се категорично да подчертая, че не познавам Узунов. Не съм го виждал дори визуално, пряко, а само веднъж по телевизията и на снимки в агенциите. Не съм му адвокат, а защитавам принципи. Тези на политическата хигиена, които би следвало да спазваме като нормална държава.Бих попитал, ако Узунов е фашист, какъв тогава би следвало да бъде най-великият актьор на всички времена Чарли Чаплин. Гениалният Чаплин, който изигра блестящо ролята на диктатора. Ако от ГЕРБ не са я гледали, нека го направят. Не е късно. Във филма като режисьор, сценарист и актьор изгражда образите на Хитлер и Мусолини.Пародийната трагикомедия е първата продукция, в която Чаплин излиза от жанра на немите филми и говори. Речта, която произнася, е култова. Тя е емблематична за този най-прочут негов филм. Ето акцент от нея: „За онези, които могат да ме чуят, казвам: не се отчайвайте. Нищетата, която е надвиснала над нас е всъщност следствие от алчността – язвителността на хора, които се страхуват от човешкия прогрес. Омразата им ще премине и диктаторите ще умрат, свободата никога няма да погине. Войници! Не се предавайте на врага – мъже, които ви презират и поробват, които управляват живота ви и ви казват какво да правите, да мислите и чувствате! Вие притежавате човешката любов в сърцата си! Вие не мразите! Само онези, които не са били обичани, мразят – необичаните и изкуствените! Войници! Не се бийте за робство! Бийте се за свобода!..“Не ви ли побиват тръпки при тези думи. Сатирата, политическият скеч , също са оръжие, и то мощно, за разобличаване на обществения фалш. Това е аксиома, която не се нуждае от обяснение. Та пак подчертавам- по същата нашенска логика и Чаплин би следвало да е фашист и да го анатемосаме. А вероятно Пламен Узунов дори не е чел „Моята борба“ на Хитлер, може и да не знае, че я има.Интересно е и друго – какво е отношението на тези, които искат оставката, към 9 май, деня на Победата. В последните години не съм констатирал десните правителства, включително и сегашното, да го почитат. Пред паметника на Съветската армия се събират предимно побелели коси. Не забелязвате ли как неусетно Победата се замества с Деня на Европа. Извинете, но това е светотатство. Защото без нея нямаше да има Европа. Иначе щяхме да бъдем провинция в мечтания Трети райх на фашистката идеология. Как става така- отричаш фашизма, а не тачиш датата, когато е поставена колене.Учудващо е, че ГЕРБ се държат странно, като Швейк на фронта. Поставят си сами, без да се усетят, политически капани и наивно падат в тях. Все пак в тази област трябва да има и усет за оцеляване, тъй като ефектът ще ги застигне като бумеранг. Неминуемо. Защото от опозицията няма да закъснеят да им го върнат и да попитат защо не е уволнен чиновникът от МО, обвинен в същия „грях“. Ще видите, че така ще стане. А там казусът е друг и по-сериозен. Странно е и друго поведение. Десните сили приеха закон, с който обявиха комунистическия режим у нас за престъпен. Мотивът- защото бил еквивалентен на фашизма. Няма да спорим дали у нас е имало комунизъм. Това е друга, сложна тема. Пак според дясната фразеология бившата Държавна сигурност и тайните служби са били най-мракобесното оръжие на бившия режим. А ГЕРБ управляваше и сега управлява с такива бивши кадри на службите, дори и на кметско равнище. От списъка обаче категорично изключвам министър Красимир Каракачанов, който наистина е служил и допринесъл за националната сигурност на държавата, за разлика от други. Прицелът е президентът Румен РадевЕлементарен преглед на казуса подсказва, че прицел на исканата оставка, не е секретарят на президента, а държавният глава Румен Радев. Узунов не е интересен за управляващите. Дори и да знае много за МВР, тъй като бе служебен министър, дори и да притежава достатъчно информация за системата, ако бъде махнат, винаги може да бъде заместен с друг капацитет. Това няма да лиши президента от възможност да следи ситуацията.Ако обаче Радев уволни секретаря си, ще бъде отчетено като победа за управляващите, смятат анализатори. Не е тайна, че ГЕРБ не симпатизират на политика, от който за първи път загубиха избори, и то катастрофално. Лошото е, че подобна атака към институцията идва в навечерието на председателството ни на ЕС и не е добър сигнал.", "date": "2017.06.20", "title": " Хитлеризмът като нашенска употреба\t\t\t"}
{"url": "https://trud.bg/%d0%b5%d0%b2%d1%80%d0%be%d1%81%d1%82%d0%b0%d1%82-418-%d0%ba%d0%be%d0%bb%d0%b8-%d1%81%d0%b5-%d0%bf%d0%b0%d0%b4%d0%b0%d1%82-%d0%bd%d0%b0-1000-%d0%b6%d0%b8%d1%82%d0%b5%d0%bb%d0%b8-%d0%b2-%d0%b1%d1%8a/", "text": "Малко над 400 леки автомобила се падат на 1000 жители в България, сочат данни от  за наличието на стари коли и купуването на нови автомобили в ЕС през 2015 г.Според анализа, броят на автомобилите в България се увеличава с по около 100 коли на година. През 2011 г. автомобилите у нас са били малко над 2,7 милиона, през 2012 – 2,8 милиона, през 2013 – 2,9 милиона, през 2014 – 3 милиона и през 2015 г. малко над 3,1 милиона броя автомобила.Броят на закупените от българите нови леки коли е сравнително нисък в сравнение с вноса на автомобили „втора употреба“. През 2016 г. у нас са били продадени 26 370 нови автомобила, през 2015 г. – 23 000, през 2014 г. – 20 356, през 2013 г. – 19 352 броя.Към момента у нас най-много на брой са автомобилите на възраст над 20 години – над 1,7 млн. броя. Най-голям е броят и на автомобилите с бензинови двигатели – над 1,8 млн. броя, дизеловите автомобили са 1,6 млн. броя, а останалите коли са на газ или хибридни.Страната ни е и на едно от последните места в ЕС по брой на електроавтомобили – средно на 20 хиляди автомобила се пада по 1 кола с електрозадвижване. През 2013 г. у нас е имало 123 електромобила, през 2016 г. техният брой е достигнал малко над 320 броя.Сравнително нисък е и броят на автомобилите, ползващи комбинация от бензинов двигател и електромотор – 1862 броя. В момента у нас се предлагат 18 вида електроавтомобили от различни марки, като цената им варира от 35 000 – до 100 000 евро.Най-много автомобили – над 660 броя на 1000 души население са регистрирани в Люксембург, сочат данните от Евростат. Други страни-членки на ЕС, които са силно моторизирани, са Малта – 634 автомобила на 1000 души, Италия – 610 коли, Финландия – 600 коли и Кипър – 590 коли на 1000 души население. По този показател най-нисък е делът на регистрираните автомобили на 1000 души в Румъния – едва 261, Унгария – 325 и Латвия – 345.Предпочитанията за това, дали нов лек автомобил трябва да се задвижва от бензинов или дизелов двигател, варира в различните държави-членки на ЕС. В около две трети от държавите-членки, за които има налични данни, регистрациите на нови леки пътнически автомобили, задвижвани от дизелови двигатели, надхвърлят броя на новите автомобили, задвижвани с бензин. Най-висок процент нови дизелови автомобили е регистриран в Хърватия – 75 на сто от всички автомобили там, Литва – 74 на сто и Ирландия – 70 на сто от всички продадени нови автомобили са били с дизелов двигател.Значително нараства в някои страни-членки на ЕС и броят на автомобилите, задвижвани с алтернативни горива – така например най-голям ръст е отчетен в Италия – близо 15 на сто, Норвегия – 12 на сто, Полша – 8 на сто и др. Една от причините за това е разнообразието от правителствени стимули за стимулиране на дела на автомобилите с по-ниски въглеродни емисии. Тези стимули включват данъчни облекчения, субсидии или специфични привилегии като достъп до ленти, запазени за обществен транспорт, безплатен паркинг и др.Най-много автомобили с над 20-годишна възраст има в Полша – 33 на сто, Естония – 26 на сто и Латвия – 22 на сто. Страни, които имат регистриран най-висок дял от нови автомобили на възраст от 1 до 2 години, са Люксембург – 33 на сто, Белгия и Ирландия – по 20 на сто и Австрия – 18 на сто.В ЕС през 2015 г. са били продадени около 15 млн. нови автомобила, като рекордът по продажби през 2007 – над 16 млн. нови автомобила, все още не е достигнат, отбелязва европейската статистика.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.20", "title": " Евростат: 418 коли се падат на 1000 жители в България\t\t\t"}
{"url": "https://trud.bg/%d0%b1%d0%be%d0%b6%d0%b8%d0%b4%d0%b0%d1%80-%d0%b4%d0%b8%d0%bc%d0%b8%d1%82%d1%80%d0%be%d0%b2-%d1%82%d0%be%d0%bb%d0%ba%d0%be%d0%b2%d0%b0-%d0%b7%d0%bd%d0%b0%d1%8f%d1%82-%d1%82%d0%be%d0%bb%d0%ba%d0%be/", "text": "„Смятам, че не са нарочни тези приказки. Толкова знаят хората, толкова си говорят. Единият е шахматист, другият политик. Не им е им е работата да навлизат в българската писменост. Абсолютно правилно Борисов анулира срещата. Аз бих направил същото“. Това коментира пред  Божидар Димитров, директор на Националния исторически музей по повод казусът с кирилицата и изказване на руският шахматист Анатолий Карпов, че тя идва от Византия. Той призна още, че, ако това е игра на политически шах, е много примитивна.„В науката този въпрос не е спорен. Има спорове около глаголицата, но около кирилицата няма. Известно е, че тя е на българската държава. Питайте Христо Стоичков от къде идва азбуката. Един спортист от къде да знае. Толкова знаят, толкова казват. Невежество. Не знам дали ние не политизираме излишно. Не бива да се свързват двете неща – освобождението и създаването на азбуката. Едното ние, другото те ни освободиха безусловно.“, коментира още Божидар Димитров.„Вчера без да знам, че ще се развие такъв скандал и се е случил, пуснах на медиите едно съобщение за резултатите от една нарочна експедиция. На една икона е написано – „На Кирил и Методий. Целта беше да направим копие, което да изложим в музея и 2-3 часа по-късно научих, че е станал този скандал.“, обясни директорът на НИМ.Димитров припомни исторически факти за създаването на глаголицата и обобщи, че кирилицата е създадена от Климент в Плиска и утвърдена вероятно в Преслав в първата година на столичния период.„Путин не е Русия. През 2013 руският патриарх казва, че азбуката идва от България. Той трябва да бъде гост, ако не бъде, все едно сме ниска и примитивна държава.“Относно споразумението с Македония той заяви: „Основното, което би трябвало да постигнем, е нашата програма за Македония. Това е една декларация, която трябва да подпишат, за да спрат кражбите на българска история. В Скопие си дават прекрасна сметка, че, ако спрат, децата им трябва да учат български и за това не е подписана вече пета година.“За спора Гърция – Македония той сподели, че Македония трябва да се откаже от това име, защото е земя изцяло на територията на Гърция.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.20", "title": " Божидар Димитров: Толкова знаят, толкова си говорят. Борисов анулира срещата правилно"}
{"url": "https://trud.bg/%d0%b0%d0%bd%d0%b3%d0%bb%d0%b8%d0%b9%d1%81%d0%ba%d0%b8-%d1%82%d1%83%d1%80%d0%b8%d1%81%d1%82-%d0%be%d0%b1%d1%80%d0%b0-%d1%81%d1%80%d1%8a%d0%b1%d1%81%d0%ba%d0%b8-%d0%b3%d1%80%d0%b0%d0%b6%d0%b4%d0%b0/", "text": "Служители от Районно управление – Несебър установили извършителя на кражбата на сумата от 1 000 евро, осъществена на 18 юни т. г. от оставената без надзор чантичка на 42-годишен сръбски турист, отседнал в Слънчев бряг.Крадецът е 55-годишният английски турист К. А.,  който направил пълни самопризнания и възстановил откраднатата парична сума.Работата по случая продължава от служители на Районно управление – Несебър, съобщиха от ОДМВР-Бургас.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.20", "title": " Английски турист обра сръбски гражданин в Слънчев бряг"}
{"url": "https://trud.bg/%d0%b8%d0%ba%d0%be%d0%bd%d0%be%d0%bc%d0%b8%d1%81%d1%82%d1%8a%d1%82-%d0%ba%d1%80%d0%b0%d1%81%d0%b5%d0%bd-%d1%81%d1%82%d0%b0%d0%bd%d1%87%d0%b5%d0%b2-%d0%bf%d1%80%d0%b5%d0%b4-%d1%82%d1%80%d1%83-2/", "text": "Без глупости като „Белене“ и КТБ, до 3 г. можем да се присъединим към съюза – Г-н Станчев, защо изведнъж станахме важни за Европейската комисия по темата България като част от еврозоната. Визирам посещението на висш ръководен кадър от Брюксел у нас, както и редица послания под мотото „готови сте“?– Не смятам, че има специално отношение и не бих поставял „ние“ или България в центъра на обяснението на това защо започна да се говори по тази тема. Комисията трябва да напомня за договорните ангажименти на новите страни членки за влизане в еврозоната. Много важни за разширяването й, т.е. за стабилизиране на валутата, са по-големите от тях – Полша, Чехия, Унгария и донякъде Хърватия. В тези страни темата изглежда забравена, икономиките им вървят добре, а сегашните управляващи в Полша и Унгария често нарушават ако не правилата, то поне традициите на съюза в правенето на политика. Иначе казано, разширяването на зоната с тяхно участие вещае ползи, както за паричната политика на Европейската централна банка (EЦБ), така и за общата политика на ЕС.В паричната област ползите биха били от нови 55 милиона души, използващи валутата. Говорим за 37-та икономика в света по БВП на човек от населението – Чехия, 55-та – Унгария и 56-та – Полша. Хърватия е между тях – 44-та, а ние сме на 75-то място. По паритет на покупателната сила става дума за икономики с обем на БВП през 2015 г. от приблизително 1,3 трилиона евро, при еврозона от 10,3 трлн. евро. Тези икономики вече 15 години растат по-бързо от еврозоната и с изключение на Хърватия не са имали проблеми с платежния баланс и държавните финанси. Така че 10-11% разширение на паричните резерви на ЕЦБ е съществено завоевание на зоната в посока на по-голяма стабилност.От общо политическо гледна точка членството в нея донякъде неутрализира центробежните политически настроения особено в Полша и Унгария. Те са временни, но все пак… А българският случай е много различен, защото левът е „сянка“ на еврото. Всяка стотинка в обръщение е гарантирана с половин евроцент резерв.– Споделяте ли мнението, че еврозоната в този си вид има нужда от преструктуриране?– Чак преструктуриране – не. ЕЦБ трябва да се върне към стриктното спазване на своя мандат „да поддържа ценовата стабилност“ и да „е независима при упражняването на своите правомощия и при управлението на своите финанси“. Най добре е ЕЦБ да не предприема действия по спасяването на правителства от дългови кризи, както се случи с Гърция. Но и не мисля, че през 2009 – 2011 г., пък и след това, бе възможен друг подход – еврозоната нямаше институция – аналог на МВФ, т.е. организация, която може да гарантира изпълнението на договори между кредитори и държави-длъжници (особено когато се стига до невъзможност на изплащането на дълговете. След юли 2012 г., т.е. след създаването на Европейският стабилизационен механизъм (ЕСМ) – всъщност механизъм за спасяване на правителства, изпаднали в такова положение, нещата изглеждат по-добри като перспектива на паричната политика на ЕЦБ. Причината е проста: спасяването се осъществява от правителствата на страните в еврозоната, а не с печатане на пари от ЕЦБ. ЕСМ не е толкова ефективен колкото МВФ в тези отношения, т.е. струва ми се, че по-трудно от МВФ налага политики по събиране на данъци и изплащане на задължения. В същото време участието на МВФ в управлението на дългови кризи като тази на Гърция е полезно за зоната. Поради експертизата, поради споделянето на финансовия риск и пренасочването на политическия риск – например гърците ругаят не само ЕС, но и МВФ.Тук има два проблема – непосредствен и дългосрочен. Непосредственият е свързан с това, че влизането в еврозоната предполага, че страните ще имат „вноска“ (по-скоро гаранции, права на тираж на дълг) в ЕСМ. Колкото повече страни участват, толкова по-малка е вноската на всички. Т.е. колкото по-късно се включва една страна, толкова по-малка е сумата. Това бе политически проблем в Словакия, техните гаранции са почти 7,8 млрд. евро. Т.е. страните извън зоната знаят, че ще минат повече гратис, ако изчакат. Същото важи и за България – по сметки на Министерството на финансите от 2011 г., ако България се включи преди останалите в ЕСМ, цената ще е около 4,2 млрд евро, ако това стане след другите – 2,6 млрд. За сравнение, „вноската“ на Полша би била 6-7 пъти по-голяма.Дългосрочният проблем – ЕСМ може да бъде стимул за продължаващо безразборно правителствено харчене, поне за определен период. Тази перспектива може да бъде източник на нестабилност и на зоната, и на публичните финанси на страните членки. За България това последното е почти 100% сигурно. Комисията се опитва да реши тези проблеми по два начина – като кани всички едновременно, иначе ще излезе, че тя иска един да плати повече, а друг по-малко, и като обръща внимание на т.нар. „дисбаланси“.– Вярно ли е, че след влизане във валутния съюз връщане назад няма и има ли опасност да се „опарим“ сериозно, ставайки член на този икономически съюз, определен от мнозина като политически?– Ако държавните бюджети са балансирани, ако няма необслужени заеми към банките, фискалните резерви са на високо равнище и държаният дълг е нисък (т.е. бюджетните приходи позволяват безпроблемно обслужване на лихви и главници), и ако правителствените разходи са на достатъчно ниско равнище, например под 25% от БВП – проблем не би трябвало да има. Но тук трябва да се имат предвид няколко неща: Държави стигат до фактически фалит и при ниски равнища на дълга към БВП, това се случи с Румъния и Латвия през 2009 – 2010 г. След това, като в приказката за червената шапчица, идват „дърварите с брадвите“ от МВФ и оправят нещата – по-лесно, като в тези две страни, или по-трудно – като в Гърция след 2012 г. или България през 1990-те.Първо, дали ще се опарим зависи от готовността на местните власти първо да направят необходимите съкращения на разходите и сетне да се държат разумно и да се простират върху чергата, постлана им от икономиката и данъкоплатците.Второ, българският държавен бюджет е след по-добре балансираните в ЕС, но не е сигурно, че това ще продължава да е така.Трето, тъй като горните условия са почти неизпълними, евентуалното излизане от еврозоната на по-малките страни членки би било много скъпо. Това го разбра дори Сириза в Гърция.А на въпроса какъв съюз е еврозоната, това е по-скоро паричен, а не политически съюз. Обстоятелството, че някои негови членове не се държат добре в смисъл на държавна стопанска и бюджетна политика не би трябвало да е по-различно от обстоятелството, че една банка има и клиенти, които си плащат заемите, и такива, които предпочитат да не правят това. Няма значение в каква валута е даден заема – в евро или монголски тугрици, например.България е част от икономическия съюз на ЕС и почти част от еврозоната, и това е от голяма полза за тукашните граждани и фирми.– Освен чисто финансовите параметри, които трябва да покрие България по пътя си към еврозоната, как стоят нещата с разликите в стандарта на живот у нас и сред другите държави членки, които би трябвало да са близки?– Няма „чисто финансови параметри“. Онова, което в ЕС наричат „дисбаланси“, колкото и да са странни методологиите, по които ги изчисляват и езикът, на който ги описват, е онова, което пречи и на българските граждани и фирми да забогатяват. Онова, което те наричат „недостатъци на надзора“ – а според мен това е главното в последния доклад на ЕК – произтича от несъвършенствата на правораздаването и участието на съдебната власт и политиците в търговията с икономическо влияние, с държавна намеса в икономиката. Друг е въпросът, че това влияние засега е относително ограничено, както се видя например с КТБ – и нейното капитализиране, и фалита й.Другият дисбаланс е планирането на стопанската политика. Не може да обясните на никого рационално защо дори такъв относително прост проект като АЕЦ „Белене“ започна да се строи, след като нямаше нормални проучвания на необходимостта, договор с доставчика и инвеститори, схема на финансиране, пазар за електричеството и покритие на системните рискове. И ако днес дори и децата могат да разберат, че невъзвръщаемите загуби от този проект са около 3 млрд лева, а вие въпреки това твърдите колко големи са ползите от проекта, вас ще ви сметнат за пълен идиот. И това, изглежда, е практика не само в енергетиката.Защо смятате, че тези неща не се виждат от другите страни- членки в ЕС?Списъкът може да бъде продължен… Не мисля че т. нар. жизнено равнище – 50% от БВП на човек спрямо средното за ЕС (при 60-70% за страните приели еврото досега) е пречка. Важното е да няма вероятност да се правят глупости, икономическият ръст, т.е. благосъстоянието да не е изложен на политически рискове. Ако другите страни трябва да кажат „да“, аз не виждам как те ще го направят при сегашното поведение на българските органи на представителната демокрация. Впрочем дори „Белене“, по силата на договора Евратом, изисква такова съгласуване. Никой няма да иска да плаща сметката за чужди глупости.– Ще осигури ли място на страната сред „първата скорост“ на Европа членството ни в еврозоната или отново никой няма да ни пита за важните решения, които се взимат на ниво ЕС?– А кой ви каза, че „никой не ни пита“. Това, че ние не отговаряме, не означава, че не ни питат. Какво означава „първа скорост“? Това означава, че участваме нормално в общия процес на правене на политика, не ругаем чуждестранните инвеститори, участваме в разгръщането на конкуренцията на европейския пазар, а не защитаваме интересите на „Газпром“, например, от нейното ограничаване, спазваме законодателството и подпомагаме то да се усъвършенства и най-важното – не пречим на своите и другите граждани на ЕС да инвестират и живеят по-добре.Две са причините „никой да не ни пита“: първо, ние не взимаме думата и второ, като я вземем, демонстрираме, че не правим някое или нито едно от изброените неща, а само искаме пари.– Какво щеше да се случи, ако България бе страна членка на еврозоната при сценарий КТБ?– Това едва ли би попречило на такъв сценарий и точно затова става дума в т.нар. „дисбаланси“. Причина за казуса е, че след 2004 г. бяха оставени съществени активи, най-вече в енергетиката, но не само, под управление на правителството. Това мотивира бизнес-модела, с който така се гордее Цветан Василев и който може да се нарече „политическо банкиране“.Логиката му е следната: тези активи мотивират използването им за капитализиране на банка, с политически връзки и решения държавните предприятия прехвърлят сметките си в нея, ресурсът подобрява имиджа на банката и позволява преференциална лихвена политика по някои кредити и депозити (клиенти); тези преференции дават възможност за отплата за политическите услуги – като удобни кредити и добри лихви; това банкиране може да се развива само с привличане на нови държавни проекти и фирми. Когато те свършат, някой „опира пешкира“.По чисто икономически причини, не може да има повече от една такава банка. Това не означава, че нова не може да бъде създадена. Европейският банков надзор едва ли би помогнал, ако това е държавна банка или такава, която се собственост на местни лица, управляващи я като еднолични търговци.– В публичното пространство витаят какви ли не хипотези какво ще стане с цените „в магазина“, ако утре влезем в еврозоната. Вашият прочит на нещата? Кои са основните рискове за нас, ако ни приемат в еврозоната?– В „магазина“ стоките и услугите ще поевтинеят. Заради конкуренцията и поради обстоятелството, че няма натрупана инфлация. Впрочем липсата на конкуренция се плаща и в момента. Доходите са 50% от средно европейските, а цените – 55-57%. Това плащане е следствие на политиката на българските управляващи, които гражданите сами избират.Основният риск е, че тези управляващи ще изхарчат резерва на валутния борд или ще взимат относително евтини държавни заеми, за да стимулират икономическия растеж в името на същите тези избиратели.– Въпреки че влизането на България в еврозоната е заложено като следваща стъпка на страната след членството ни в ЕС, колко дълго можем да вървим по пътя към групата?– 10 години, но може и никога да не стане, ако се правят неща като изброените. Обратното – ако бюджетите са балансирани, разходите под контрол, конкуренцията се увеличава и не се правят нови КТБ-та и Беленета, защото се спира приватизацията и се защитава националният капитал, срокът може да бъде около три години. Приоритет следва да са тези политики, другото е техника. Нашият гостКрасен Станчев е роден през 1955 г. Основател е на Института за пазарна икономика (ИПИ), доцент в Софийския университет „Св. Климент Охридски”. Изпълнителен директор на ИПИ (1993-2007); народен представител във Великото народно събрание (1990-1991), член на Съвета за икономическа политика към президента (1996-2001). Бил е председател на комисията по околна среда във Великото народно събрание.", "date": "2017.06.20", "title": " Икономистът Красен Станчев, пред „Труд“: Ако влезем в еврозоната, в магазина ще е по-евтино"}
{"url": "https://trud.bg/%d0%b4%d0%b5%d1%82%d0%b5-%d0%bd%d0%b0-1-%d0%b3%d0%be%d0%b4%d0%b8%d0%bd%d0%ba%d0%b0-%d0%bf%d0%be%d1%87%d0%b8%d0%bd%d0%b0-%d1%81%d0%bb%d0%b5%d0%b4-%d0%bf%d0%b0%d0%b4%d0%b0%d0%bd%d0%b5-%d0%be%d1%82/", "text": "Дете на 1 година е починало след падане от петия етаж на жилищна сграда в Стара Загора, съобщиха от пресцентъра на МВР.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.20", "title": " Дете на 1 годинка почина след падане от петия етаж"}
{"url": "https://trud.bg/%d0%b0%d0%bd%d0%b0%d1%82%d0%be%d0%bb%d0%b8%d0%b9-%d0%ba%d0%b0%d1%80%d0%bf%d0%be%d0%b2-%d1%88%d0%b0%d1%85%d0%bc%d0%b0%d1%82%d0%bd%d0%b8%d1%8f%d1%82-%d0%bf%d0%be%d0%bb%d0%b8%d1%82%d0%b8%d0%ba/", "text": "Анатолий Карпов е може би най-големият герой от онази епоха. Съветската школа е безспорно най-силната и дава на света велики майстори като Ботвиник, Смислов и Тал, но Карпов ги превишава по ръст. Най-вече с това, че е преди всичко практик с неповторим стил на игра. Боец до мозъка на костите, максималист с изключителен характер. Взима всичко, което пожелае и играе по свои правила без да се съобразява със съперника.Карпов е като пират в шахмата. Пиратите не строят, не садят и не създават. Те използват направеното от другите и им отмъкват съкровищата. Живеят за сметка на хитростта и коварството си, а най-важното им умение е да воюват. Анатолий Евгениевич не е изследовател и аналитик, не е човек, който търси вечните истини в шахмата. Той е професионален състезател и единственото, което го интересува, е да използва ситуацията в собствена изгода. Няма нужда да търси истината, тъй като за него тя е само една – Карпов е най-великият шахматист в света. Коментарите му за собствените му партии са един химн на самовъзвеличаването.За един дълъг период от време всичко това изцяло се покрива с действителността. Карпов играе шахмат от 5-годишен, печели последователно световната титла при юношите и първото място в шампионата на РСФСР, което му донася и гросмайсторското звание. Така се стига до 1974 г., когато младежът от Урал побеждава Лев Палугаевски, Борис Спаски и Виктор Корчной, за да си осигури статут на претендент за световната титла.Шампион тогава е феноменалният Боби Фишер, който три години по-рано е разбил съветската хегемония с невероятния разгром срещу Спаски. Авторитетът му е по-висок от Еверест, по това време Фишер е бог, легенда, мечта. Но пък няма игрова практика от три години. Своенравният американец поставя 10 нетрадиционни условия, за да се съгласи на мач. ФИДЕ приема две от тях, но това не задоволява Фишер, който отклонява мача. Тогава международната федерация му отнема титлата и я присъжда на Карпов, който става 12-ият световен шампион в историята на древната игра.Несъстоялият се мач можеше да стане един от най-интригуващите сблъсъци в историята на шахмата, но със серия победи в най-силните турнири руснакът бързо разпръсква съмненията, че е служебен шампион. С времето той се превръща в едно от най-представителните лица на съветското спортно могъщество, а голяма роля за това изиграват победите над претендента „невъзвращенец“ Корчной. Новият швейцарец твърди, че съветските служби се опитват да го хипнотизират по време на партиите и кодират информация за Карпов в кисело мляко. По време на втория мач синът на Корчной е пратен в лагер заради отказ да служи в армията.През 1984-а Карпов отблъсква убедително първия опит на младия Гари Каспаров да го свали от върха. Мачът обаче се провежда по импровизиран и спорен регламент, а на следващата година двамата си дават нова среща в Москва. До този момент Карпов минава за най-големия тактик край дъската, но напористият съперник успява да го изненада с много от дебютите си. И двамата творят новости в играта, като шампионът се оказва неочаквано изобретателен и битката се превръща в епичен дуел. В крайна сметка обаче Каспаров се оказва по-инициативен и печели с 13:11. Това слага край на ерата на Карпов, а опитите му по-късно да вземе реванш завършват неуспешно. Въпреки това той продължава да играе и междувременно печели отново световната титла на ФИДЕ в момент, в който Каспаров се отцепва и създава друга организация, оглавявана от него като шампион. По ирония на съдбата Карпов слиза от върха така, както се е качил. Отказва се от участие на световното първенство през 1999-а в знак на несъгласие с новия регламент, който ФИДЕ налага.Още по време на кариерата си Анатолий Евгениевич е депутат от Върховния съвет на СССР, а впоследствие става активен поддръжник на Борис Елцин. През 2011-а отново влиза в Думата, вече от Единна Русия. Последната му политическа акция обаче е провал. През 2010-а се кандидатира за президент на международната федерация, но въздесъщият Кирсан Илюмжинов отново печели изборите и запазва поста си. Отива при Каспаров в затвораАнатолий Карпов може да е жесток на шахматното поле, но извън него се оказа истински човек. Най-любопитната случка е опитът му да посети големия си съперник Каспаров в затвора, след като Гари бе арестуван за организирането на „Марша на недоволните“ през 2007 г.„Русия има четирима световни шампиони и всеки от тях го е грижа за останалите – казва тогава Карпов. – Политическите му виждания не ме интересуват. Не съм дошъл да го подкрепя като политик, а като човек.“ Затворническите власти обаче му отказват свиждане. За да повдигне духа на Каспаров, Анатолий Евгениевич му праща последния брой на шахматното списание „64“. За негоВинаги е бил с власттаДо 2007-а на практика не поддържахме отношения, но след това положението кардинално се промени. Опитът му да ме посети в затвора ми направи огромно впечатление. Тогавашните ми приятели дори ги беше страх да се обадят на майка ми. В политиката Карпов винаги е бил с властта, а аз в отсрещния лагер. Шахматът в съветското общество беше силно идеологизиран. Затова на мачовете ми с Карпов се гледаше като на сблъсък на новото със старото. Аз бях по-млад и с него бяхме съвсем различни. Той беше любимец на съветската система. Помните ли фразата на Брежнев: „Взе короната, а сега я запази!“ Ето какво указание изпълняваше той. Ако го бях победил, щяха да ме убиятПрез 1974-а му беше много трудно да ме победи в мача за претендентското място. В онзи момент аз играех по-силно от Спаски, но Бог реши друго. Разбрах, че на съветските органи им е наредено да ме убият, ако спечеля мача. Бог се намеси и така аз останах жив и играх шахмат още десетки години.Играех срещу цяла държавна система, а Карпов беше човекът, който я представляваше. С него поддържаме само „дипломатични“ отношения, но никога не сме били близки. Той никога не говори истината. Дори приказките му, че сме играли карти, са лъжа. Опитваше се да пречи на другите да играятВ началото изненадвах всички със скоростта на играта си, тъй като съветските шахматисти използваха много време за началото на партията си. Карпов се отличаваше в това отношение, тъй като лесно оставяше часовникът му да напредне. Имаше огромно самочувствие и смяташе, че дори и притиснат от времето, може да победи всеки.Той не се опитваше да изгради своя игра, а да разруши всички планове, които имаш за партията. Но когато веднъж разбереш това, срещу него вече значително по-лесно се играеше. Въпреки приказките, че за него работела цяла система, всъщност той до голяма степен беше самороден талант. Докато Каспаров или Карлсен са много по-систематично изградени състезатели.", "date": "2017.06.20", "title": " Анатолий Карпов – Шахматният политик"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d1%87%d0%b5%d1%82%d0%b8%d1%80%d0%b8%d1%87%d0%bb%d0%b5%d0%bd%d0%bd%d0%be%d1%82%d0%be-%d1%81%d0%b5%d0%bc%d0%b5%d0%b9%d1%81%d1%82%d0%b2%d0%be/", "text": "Френската полиция е задържала четиричленното семейство на радикализирания ислямист, който вряза превозно средство, заредено с експлозиви, в полицейски ван на популярния парижки булевард „Шанз-Елизе“, предаде .Бившата съпруга, братът и снаха на Адам Дзазири са отведени в ареста в късните следобедните часове на понеделник, след като полицията ги е разпитала в дома им, разположен в близост до френската столица.Бащата на нападателя е задържан по-късно вечерта, пояснява източник.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.20", "title": " Задържаха четиричленното семейство на нападателя от „Шанз-Елизе“"}
{"url": "https://trud.bg/%d0%b2%d0%b4%d0%b8%d0%b3%d0%b0%d1%82-%d0%bd%d0%be%d0%b2-%d0%b2%d0%be%d0%b5%d0%bd%d0%b5%d0%bd-%d0%b7%d0%b0%d0%b2%d0%be%d0%b4-%d0%ba%d1%80%d0%b0%d0%b9-%d0%bb%d1%8f%d1%81%d0%ba%d0%be%d0%b2%d0%b5%d1%86/", "text": "Градят нов военен завод край Лясковец. Вече са положени основите на бъдещото предприятие, което е разположено на площ от 14 дка в близост до известния завод „Аркус“. Новата фабрика е на пътя в посока Елена. Първият етап на строежа трябва да приключи до края на годината. Така районът се оформя като мощна военно-промишлена база след като на метри е заводът „Аркус“, а само на 7-8 км е „ТЕРЕМ-Ивайло“ ЕООД във Велико Търново.„Вярна е информацията, че ще има още едно военно предприятие, но аз нямам отношение към това“, каза пред „Труд“ изпълнителният директор на „Аркус“ инж.Банко Банков.Бъдещият машиностроителен завод ще работи приоритетно за военната промишленост. С решение на Общинския съвет в Лясковец бе одобрено изменението в подробния устройствен план за района, с който там се оформя нова промишлена зона. Вложението в новия завод е от компанията „Армако“. Край Лясковец тя планира да изгради предприятие за машинни детайли, възли и елементи от стомана. Цеховете ще бъде изградени на няколко етапа, като първият вече е в ход.Репортерска проверка установи, че „Армако” АД е собственост на Дмитрий Илов. Той е син на бившия посланик на България в Либия Кръстьо Илов, който беше за кратко и изпълнителен директор на държавната ТЕРЕМ.Дмитрий Илов заедно с още двама българи е акционер в руската „Российский промышленный банк”. С новия завод в местната хазна се очакват и солидни приходи от данъци и такси, както и чувствително подобрение на местния пазар на труда, защото ангажираните във фирмата ще получават и солидни възнаграждения.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.20", "title": " Вдигат нов военен завод край Лясковец"}
{"url": "https://trud.bg/%d0%b4%d0%b5%d1%82%d1%81%d0%ba%d0%b8-%d1%82%d0%b5%d0%b0%d1%82%d1%80%d0%b0%d0%bb%d0%b5%d0%bd-%d1%84%d0%b5%d1%81%d1%82%d0%b8%d0%b2%d0%b0%d0%bb-%d1%82%d0%b0%d0%bb%d0%b0%d0%bd%d1%82%d0%b8%d0%bd/", "text": "Започва петото юбилейно издание на детския театрален фестивал „Талантино“ от 19.00 часа. Началото ще бъде дадено на 20 юни /вторник/ в Младежки дом. Първото представление на фестивала ще бъде на арт асоциация ,,Водолей“ от град София с представлението ,,Ние врабчетата“ по Йордан Радичков. Още две представления ще бъдат изиграни пред благоевградската публика от 15.30 часа и 17.00 часа- ,,Бяла приказка“ по Валери Петров и „Антигона“ по Софокъл. Първият ден от фестивал „Талантино“ ще приключи с ,,Кавказкият тебеширен кръг“ по Брехт на арт асоциация ,,Водолей“ в 19:10 часа.Фестивалът ще продължи до 24 юни, включително. Подготвената програма е богата и обещава добри емоции. Децата- артисти ще ни покажат своя талант и професионализъм в различни сцени, произведения и жанрове. Над 17 театрални школи ще посрещне „Талантино“ в Благоевград. В тазгодишния фестивал участие ще вземат 400 деца от различни школи в цяла България. Ще пристигнат деца от НЧ ,,Св. Климент Охридски“ от град Симитли, арт Асоциация ,,Водолей“, театрално студио ,,Талантино“-гр. Бургас, младежка театрална формация ,,СТУДИЯТА“ към Народно читалище „Славянска беседа- 1880“.В юбилейното издание „Талантино“ участие ще вземат още детска вокално-театрална формация „Таласъмче“ от София, театрално студио ,,Смехурко“ от град Банкя, младежки театър ,,Приятели“ към Младежки дом – град Пазарджик, МТШ,,Зад кулисите’’ –гр.София, ученически театрален състав при СУ „Христо Ясенов“-гр. Етрополе, младежки театрален състав към СУ „ Проф.д-р. Асен Златаров” –гр. Първомай, Детски театрален състав „ Клуб на радостта”-гр. Първомай, младежки театър ,,Драмеди“-гр. София, младежки театър ,,Приятели“ към Младежки дом-гр. Пазарджик, театрална школа „ЧАРЛИ“- гр.Пловдив. Участие в пищната програма на „Талантино“ ще вземат и местните театрални школи към ЦЛТРДБ-Благоевград-Дживджорска, ЦЛТРДБ-Благоевград- Ласин, Театрална школа ,,Ер малък“-Благоевград.Общо 24 постановки ще бъдат представени в програмата на тазгодишния фестивал. На сцената на Младежки дом талантите, бъдещите големи звезди на театъра, ще покажат спектакли като Антигона“ на Софокъл, ,,Мечка“ от А.П.Чехов, ,,Аладин и вълшебната лампа“, ,,Ние врабчетата“ по Йордан Радичков, „Следобедни игри“ на Рома Майо, ,,Господин Балкански в чужбина“ от Георги Данаилов, мюзикъла „Трите феи и спящата красавица“, комедията ,,Д-р“ на Бранислав Нушич и много други. За оценяването на малките артисти ще се погрижи журито в състав Веселин Калановски и Николай Станоев. Закриването на фестивала ще бъде на 24 юни /събота/ от 21: 30 часа с любимата за всички дискотека.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.20", "title": " Детски театрален фестивал „Талантино“ празнува 5-годишен юбилей с богата програма в Благоевград"}
{"url": "https://trud.bg/%d1%81%d0%b3%d1%80%d0%b0%d0%b4%d0%b0%d1%82%d0%b0-%d0%bd%d0%b0-%d0%be%d0%b1%d1%89%d0%b8%d0%bd%d0%b0-%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4-%d1%81%d1%82%d0%b0%d0%b2%d0%b0/", "text": "Кметът на Община Благоевград д-р Атанас Камбитов подписа поредния договор за безвъзмездна финансова помощ по оперативна програма „Региони в растеж 2014-2020”. Проектът е с наименование „Въвеждане на мерки за енергийна ефективност в общински административни сгради“, с обект на интервенция сградата на Общинска администрация – Благоевград и се финансира по приоритетна ос 1 „Устойчиво и интегрирано градско развитие”, процедура „Изпълнение на интегрирани планове за градско възстановяване и развитие 2014-2020 Благоевград”,  BG16RFOP001-1.001-039.Проектното предложение предвижда въвеждане на мерки за енергийна ефективност в административната сграда на Община Благоевград и осигуряване на достъп до сградата на хора с увреждания.С изпълнение на проектните дейности ще се постигне повишаване на енергийната ефективност и редуциране на енергопотреблението в сградата, предмет на проекта. Проектът цели да осигури по-добри условия за работа на служителите в сградата на Общинска администрация – Благоевград, чрез подобряване качеството на условия на труд и създаване на модерна, екологична и енергийно-ефективна работна среда, както и осигуряване на достъп за хората в неравностойно положение..След реализацията на проекта сградата на Общинска администрация – Благоевград ще постигне клас на енергийна ефективност „А“. Стойността на проектното предложение е 3 430 758, 49 лв., а срокът за изпълнение е 15 месеца.", "date": "2017.06.20", "title": " Сградата на Община Благоевград става енергийно ефективна с 3,4 млн. лева"}
{"url": "https://trud.bg/%d0%b7%d0%b0-%d0%ba%d1%80%d0%b0%d1%81%d0%be%d1%82%d0%b0%d1%82%d0%b0-%d0%b8-%d1%81%d1%8a%d0%b2%d1%8a%d1%80%d1%88%d0%b5%d0%bd%d1%81%d1%82%d0%b2%d0%be%d1%82%d0%be-%d0%b1%d1%82%d0%bb-%d0%b8%d0%bd%d0%b4/", "text": "БТЛ Индъстрийз е добре позната компания у нас. От години фирмата присъства успешно на българския пазар, като осигурява хай-тек оборудване на редици здравни заведения както в България, така и в чужбина.Международната компания, специализирана в производството и дистрибуцията на иновативна медицинска техника, участва активно във всяко едно от медицинските събития по света – конгреси, симпозиуми, обучения и демонстрации, за да предложи продукти без аналог.БТЛ Индъстрийз взе участие и в ежегодния Конгрес на дерматолозите в Колумбия. Авторитетното събитие събра над 3000 специалисти в областта на естетичната медицина и дерматологията – учени, лекари и производители на специализирана апаратура. Те обмениха опит и запознаха всички присъстващи с успешните практики в дейността си.Някои от поканените лектори нямаха възможността да присъстват на живо на събитието, но новите технологии съдействаха за включването им във форума. Семинарите открехнаха редица вратички в необятната наука и помогнаха на прохождащите в тази област да обогатят опита и познанията си.На изложението БТЛ представи своите апарати за естетично оформяне на тялото и борба с целулита, както и уреди за справяне с бръчките и петната по кожата. Много специалисти в естетичната медицина споделиха успешния си опит в използването на тези уреди и удовлетворението на пациентите от постигнатите резултати. Интересът към  доведе до значителен брой заявки за използването на представените апарати в практиката на специалистите.", "date": "2017.06.20", "title": " За красотата и съвършенството: БТЛ Индъстрийз и  Конгреса по дерматология в Богота"}
{"url": "https://trud.bg/%d1%84%d1%80%d0%b5%d0%bd%d1%81%d0%ba%d0%b8-%d1%82%d0%b5%d0%bb%d0%b5%d0%b2%d0%b8%d0%b7%d0%b8%d0%be%d0%bd%d0%b5%d0%bd-%d0%b6%d1%83%d1%80%d0%bd%d0%b0%d0%bb%d0%b8%d1%81%d1%82-%d0%b5-%d0%b1%d0%b8%d0%bb/", "text": "Френски телевизионен журналист е бил убит в иракския град Мосул, предава Франс прес. Каналът „Франс телевизион“ потвърди, че нейният репортер Стефан Вилньов е загинал след експлозия на мина.Той и други двама френски репортери са били ранени и откарани в американска военна болница, където Вилньов е починал от раните си.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.20", "title": " Френски телевизионен журналист е бил убит в Мосул"}
{"url": "https://trud.bg/%d1%88%d0%be%d1%84%d1%8c%d0%be%d1%80-%d0%b1%d0%b5%d0%b7-%d0%ba%d0%bd%d0%b8%d0%b6%d0%ba%d0%b0-%d0%bf%d0%be%d0%b4%d1%85%d0%b2%d1%8a%d1%80%d0%bb%d0%b8-%d0%b7%d0%bb%d0%b0%d1%82%d0%b5%d0%bd-%d0%bf%d1%80/", "text": "Шофьор без книжка предложи златен пръстен на полицаи, за да не го глобят.Случката се разиграла около 23.45 часа снощи в Исперих, след като лек автомобил „Фолксваген Голф“ бил спрян за проверка. Оказало се, че водачът, мъж на 30 години от село Подайва, не притежава книжка. За да не извършат длъжностните лица необходимите действия по служба, нарушителят пуснал в служебния автомобил златен пръстен с тегло 5,9 грама, съобщиха от ОДМВР-Разград.Мъжът е задържан за 24 часа в РУ-Исперих. По случая е образувано бързо производство.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.20", "title": " Шофьор без книжка подхвърли златен пръстен на полицаи, за да не го глобят"}
{"url": "https://trud.bg/%d0%bd%d0%b5%d0%bd%d0%be-%d0%b4%d0%b8%d0%bc%d0%be%d0%b2-%d1%83%d1%87%d0%b0%d1%81%d1%82%d0%b2%d0%b0-%d0%b2-%d1%81%d1%8a%d0%b2%d0%b5%d1%82%d0%b0-%d0%bf%d0%be-%d0%be%d0%ba%d0%be%d0%bb%d0%bd%d0%b0-%d1%81/", "text": "Министърът на околната среда и водите Нено Димов участва в редовното заседание на Съвета по околна среда в Люксембург. Съветът обсъди две законодателни предложения по приноса на секторите извън Европейската схема за търговия с емисии – част от общите усилия за намаляване на емисиите на ЕС с най-малко 40% до 2030 г., съобщиха от пресцентъра на Министерство на околната среда и водите.Проекторегламентите включват задължителните за държавите членки цели за годишните емисии на парникови газове за транспорта, сградния фонд, селското и горско стопанство, отпадъците и земеползването в периода 2021-2030 г. Определената за България цел е най-ниската – 0%.Министрите обсъдиха оттеглянето на САЩ от Споразумението от Париж, България изрази съжаление и заяви, че изпълнението на Споразумението следва да продължи. Страната ни потвърди ангажираността си и подчерта, че е необходим напредък в преговорите по разработването на технически правила за прилагане на разпоредбите на Споразумението от Париж. Основа на бъдещия процес следва да е взаимното доверие и насърчаването на ефективно изпълнение на ангажиментите, произтичащи от Споразумението.На заседанието беше обсъден и проект на Заключения на Съвета относно „План за действие за природата, хората и икономиката“, който цели да подобри прилагането на екологичното законодателство на ЕС с по-широко участие на националните, регионалните и местните органи, както и на заинтересованите страни и гражданите. България подкрепи проекта.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.20", "title": " Нено Димов участва в Съвета по околна среда в Люксембург"}
{"url": "https://trud.bg/%d1%81%d1%82%d1%8f%d0%b3%d0%b0%d1%82-%d0%bf%d1%80%d0%b0%d0%b7%d0%bd%d0%b8%d0%ba-%d0%bd%d0%b0-%d0%b1%d0%b8%d0%bb%d0%ba%d0%b8%d1%82%d0%b5-%d0%bd%d0%b0-%d1%81%d0%b0%d0%bc%d0%be%d0%b2%d0%be%d0%b4%d1%81/", "text": "За четиринадесети път на Самоводската чаршия във Велико Търново в събота ще бъде отбелязан Еньовден – денят на лятното слънцестоене, лечебните билки и прастарите магическите обреди. Празникът се организира от Общинската туристическа агенция „Царевград Търнов“ в партньорство с БИЛКАРИЯ, Арт-бар „Хипстър“ и Проект „Арт лято“.Според народните традиции денят ще започне с прескачане на Еньовски огън за здраве. Преди изгрев ритуалът ще бъде пресъздаден в близост до каменния мост в квартал Асенов. След това всеки желаещ ще може да се включи в организираната група за бране на билки в местността Ксилифор.Празникът на чаршията ще е от 10 часа , а кулминацията ще е ритуалното минаване за здраве през венец, в който са вплетени 77 билки. На място венецът ще бъде ритуално опушен с жарава от лечебни треви.На Еньовден Улицата на занаятите ще бъде огласена от много музикални изпълнения. Пред Билкопрдавницата магията на лечебните растения ще представи председателят на Съюза на билкарите Емил Елмазов.За децата ще има специална работилничка, в която ще се рисува, ще се правят глинени отпечатъци на билки и по увлекателен начин ще бъде разказано за най-популярните лечебни растения.Много игри със затворени очи, сетивни загадки и движенчески предизвикателства за разпознаване на билките ще има по маршрута на Еньовденския лабиринт на чаршията, а в 13,00 часа ще започне изграждането на мандала мозайка „Създаване на слънцето“.Празникът ще завърши с огнено шоу и музика на живо пред Арт-бар „Хипстър“.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.20", "title": " Стягат празник на билките на Самоводската чаршия в Търново за Еньовден"}
{"url": "https://trud.bg/%d0%b2-%d1%82%d1%83%d1%80%d1%86%d0%b8%d1%8f-%d0%b7%d0%b0%d0%bf%d0%be%d1%87%d0%b2%d0%b0-%d0%bf%d1%80%d0%be%d1%86%d0%b5%d1%81-%d1%81%d1%80%d0%b5%d1%89%d1%83-17-%d0%b6%d1%83%d1%80%d0%bd%d0%b0%d0%bb%d0%b8/", "text": "В Турция днес започва процесът срещу 17 журналисти и интелектуалци, обвинени в съучастие в опита за преврат миналото лято, информира . Законът предвижда доживотна присъда, в случай че обвинените бъдат осъдени.Сред тях е бившият главен редактор на вече спрения вестник „Тараф“, Ахмед Алтан.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.20", "title": " В Турция започва процес срещу 17 журналисти и интелектуалци, обвинени в съучастие в опита за преврат"}
{"url": "https://trud.bg/%d0%b2%d0%b8%d0%b4%d0%b5%d0%be-%d0%bf%d0%be%d0%ba%d0%b0%d0%b7%d0%b2%d0%b0-%d0%bc%d0%be%d0%bc%d0%b5%d0%bd%d1%82%d0%b0-%d0%b2-%d0%ba%d0%be%d0%b9%d1%82%d0%be-%d0%b2%d1%8a%d0%bb%d0%bd%d0%b0%d1%82%d0%b0/", "text": "Любителско видео, заснето с мобилен телефон, показва момента, в който вълната цунами, предизвикана от подводно свлачище на дъното на океана, връхлита бреговете ба Гренландия. Четирима души все още са в неизвестност след стихията в неделя.Цунами е била предизвикана от земетресение със сила 4,1 по Рихтер и връхлетяла западното крайбрежие на страната в събота. Много къщи са били отнесени от водата.В началото на клипа, който е с продължителност 3 минути, се вижда характерното оттегляне на океана, което предшества връхлитането на вълната (в края на видеото).", "date": "2017.06.20", "title": " Видео показва момента, в който вълната цунами удря Гренландия (ВИДЕО)"}
{"url": "https://trud.bg/%d1%82%d0%b5%d0%bc%d0%b5%d0%bd%d1%83%d0%b6%d0%ba%d0%b0-%d0%bf%d0%b5%d1%82%d0%ba%d0%be%d0%b2%d0%b0-%d0%bf%d0%be%d1%81%d0%b5%d1%82%d0%b8-%d0%bc%d0%b5%d0%b6%d0%b4%d1%83%d0%bd%d0%b0%d1%80%d0%be%d0%b4/", "text": "Министър Петкова посети Международен форум „Атомекспо“, който се провежда от 19-ти до 21-ви юни 2017 г., съобщиха от пресцентъра на Министерство на енергетиката.Това е деветото издание на ежегодното събитие, което се организира от компанията „Атомекспо“ и руската държавна корпорация за атомна енергия „Росатом“.Основна тема на дискусиите във форума в Москва тази година е „Атомът като основа на безвъглеродна енергийна индустрия на бъдещето“.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.20", "title": " Теменужка Петкова посети Международен форум „Атомекспо“ в Москва"}
{"url": "https://trud.bg/%d0%bc%d0%b0%d1%8f-%d0%bd%d0%b5%d1%88%d0%ba%d0%be%d0%b2%d0%b0-%d0%b2%d1%80%d1%8a%d1%89%d0%b0%d0%bc-%d1%81%d0%b5-%d0%bd%d0%b0-%d1%81%d1%86%d0%b5%d0%bd%d0%b0%d1%82%d0%b0-%d1%81-%d1%86%d1%8f%d0%bb%d0%be/", "text": "– Мая, миналата година обеща, че всеки месец ще пускаш по една нова песен във фейсбук и сега си готова с 12 нови заглавия, които снощи представи в столична зала. Може ли да се каже, че това е своеобразно ново ударно завръщане на голямата сцена? – Отдавна исках да се върна на голямата сцената, но обстоятелствата бяха такива, че се застоях повече в семейството си. Правех епизодични участия, но не те бяха моите приоритети. Така в един момент с Кирил Икономов решихме да започнем работа върху нов албум – музиката отново е изцяло негова, влязох в нашето студио, записах песните и ето, вече съм готова да ги представя из страната.– Какво се случи – ти беше на върха, пълнеше най-големите сцени и изведнъж се „покри“? – Не сме спрели да творим, но просто животът така се завъртя. Когато хората започнаха да се разделят на „червени“ и „сини“, публиката също се разедини, а аз съм много чувствителна на тази тема. Знаеш ли, за мен музиката не е занаят, тя ми е душата. Нямам ли за какво да пея, се свивам и покривам. Слава Богу, че благодарение на Кирил, който продължаваше да твори и представя по сцените своята симфонична музика, аз можех да си позволя и да не работя. Изцяло се отдадох на моето дългоочаквано майчинство. Опитах да се върна на сцената, когато момичетата ми бяха 4-годишни. Заминах за един ангажимент в Швеция и на летището ме изпратиха две слънчица, а като се върнах, ме посрещнаха две попарени цветенца. И тогава си казах – защо ми е тази суета, след като в момента аз съм най-важното същество за тези две деца. Това ме приземи и така се отдалечих от сцената. Сега децата ни са големи – завършиха Музикалното училище, студентки са и от известно време също се качват с мен на сцената – като беквокалистки. Ето че настъпи моментът, в който цялото семейство сме готови да се качим на сцената и да направим голямо турне из страната.– За представянето на новия ти албум в София нямаше билети, а само покани, защо? – Защото го направихме единствено за наши приятели и верни почитатели. Представих само 12-те нови песни, а за един концерт с билети е нормално публиката да иска да изпея и старите си хитове.– Песните отново са композирани от съпруга ти Кирил Икономов. Писал ли е някой друг специално за теб? – Не. Случи се само когато „Балкантон“ издаде моята първа дългосвиреща плоча, по времето на соца. Бях принудена в нея да изпълня песни на други композитори – тогава беше така – имаше неколцина имена, на които, ако не включиш песните в плоча, тя нямаше да види бял свят. Само две от композициите бяха на Кирил, другите не бяха написани специално за мен и точно тогава направих разликата, че тези песни не са и няма да станат мои. Затова работя само с мъжа ми.– А някоя от тия чуждите песни от първия ти албум стана ли хит? – Не, защото не бяха писани за мен, не ги почувствах с душата си.– Доколкото знам, текстовете на песните ти са твои? – Не съм поетеса, но повечето текстове са мои, както и сега при новите ми 12 песни. Кирил написа три, Иван Тенев и Явор Кирин по един. Представям и песен за България по текст на Цветан Начев.– Мая, ти беше една от суперзвездите на България. Кой беше моментът, в който усети, че публиката те харесва? – Нека не забравяме, че моята истинска кариера тръгна от Благоевград. Преди това пеех с трио „Обектив“, после имах самостоятелни изяви на концерти с почти всички мои колеги, но истински пробив направих като солистка на оркестър „Благоевград“, чийто ръководител бе бъдещият ми съпруг Кирил Икономов. Дотогава между нас нямаше нищо лично. В началото пътувахме само из окръга и винаги имахме гост-изпълнител, а аз бях подгряващата певица. Веднъж обаче един колега не дойде за обявените концерти и аз ги изнесох сама. Тогава видях колко добре ме прие публиката и решихме да тръгнем из страната. Помня, че първият ни голям концерт беше във Велинград – в Лятното кино. Бях учудена, когато надникнах иззад кулисите и видях как салонът се пълни, пълни… После заприиждаха и правостоящи. Стана гъмжило от народ и тогава си казах: „Боже, аз успях!“ Меги Гювенал: Турция е безкраен музей– Меги, от години живееш в Турция, там си омъжена, там е семейството ти. Успя ли да се приспособиш? Действителността там е много по-различна. – Да, различно е. И в същото време толкова ми напомня за България от моето детство… Гостоприемството, толерантността, пъстротата и отворените за различното хора, селцата с каменните чешми и дъхавите домашни хлябове, седенките по мегданите в топлите вечери, песните, обгрижените ниви, работниците по полето. Музиката на Турция много прилича на нашата народна музика. Една чудесна държава, в която има място за всички – за чужденци и различни, за християни и мюсюлмани, за религиозни и за светски хора. Това е може би единствената страна на света, където можеш да срещнеш забулено с тюрбан момиче, хванало за ръка девойка със зелени коси и екстравагантно облекло. Тук е лесно да се приспособиш – намираш своето местенце и си щастлив.– Къде в Турция ти беше най-интересно и различно? – В Източна Турция. Живях три години сред кюрдите – един изпъстрен с адреналин и премеждия период, в който започнах да обмислям създаването на по-обстойни творби. Беше интересно и страшно… този колорит, различният бит, странните им навици, преплетени с невероятно вкусните местни гозби – например пълнена с булгур сладка тиква, която сервират върху синия на пода и всеки си гребва по малко с ръка, интересните игри по Невруз – празника на пролетта и началото, изкуството махенди – рисуване по ръцете на цветя с горена къна, с които се прибрах след разходка до кюрдско село и изуменият ми съпруг призна, че съм неуправляема. Обичах да влизам в къщите им, в кухните, да слушам разказите и песните им, да обличам носиите им. И всичко това под свистенето на куршуми над главите ни по всяко време – терористичната групировка ПКК бе разпръснала пипала навсякъде. Живеехме в затворена военна база и неведнъж спяхме на пода в банята с осеммесечната Ванесса, понеже само там нямаше прозорец, а в задния двор терористи хвърляха бомби. Минираният път до летището в Муш и невъзможността да стигна до самолет, който да ме отведе в България, за да се срещна със семейството си. Първите думи на дъщеря ми на кюрдски. Невероятно красивата природа. Вулканът Немрут с безбройните гейзери на върха и величествената планина Арарат, в подножието на която срещнах първите дервиши на мълчанието. Понякога си мисля – животът е низ от изпитания, но дори в най-тежките моменти красотата свети като пътеводна светлина и никога не се изгубваш.– Как се роди романът ти „Извезани души“? – След толкова много преживявания, от интересни по-интересни, аз реших да разкажа. Турция е един безкраен музей, чудесна страна с дивна природа и гостоприемен народ. Така се роди романът, който излезе от печат през май 2013 година, издателство „ХуЛите“. Имаше неочакван успех, бях очарована от интереса на хората към тази страна и живота в нея. Последваха и други, които, ако е писано, ще бъдат напечатани също. Това са книги за една странна и много дълбока любов, наречена Турция. Пъстротата и красотата тук са непресъхващо вдъхновение. ", "date": "2017.06.20", "title": " Мая Нешкова: Връщам се на сцената с цялото семейство"}
{"url": "https://trud.bg/%d0%bf%d0%be%d0%b2%d0%b4%d0%b8%d0%b3%d0%bd%d0%b0%d1%85%d0%b0-%d0%be%d0%b1%d0%b2%d0%b8%d0%bd%d0%b5%d0%bd%d0%b8%d0%b5-%d0%bd%d0%b0-%d1%83%d1%87%d0%b5%d0%bd%d0%b8%d0%ba-%d0%b7%d0%b0-%d1%82%d1%8a%d1%80/", "text": "Районната прокуратура в Свищов е повдигнала обвинение на 18-годишен младеж за извършване на престъпление против избирателното право на гражданите.В периода 1-26 март тази година Самидин С. от крайдунавския град е предложил на двама души 50 лв., за да упражнят правото си на глас за определена политическа партия. Ученикът от Търговската гимназия „Димитър Хадживасилев“ е лобирал за етническа партия.Той е привлечен, в качеството на обвиняем. Наложена му е мярка за неотклонение «подписка».По време на парламентарния вот в Свищов гръмна скандал с купуване на гласове. По време на разследването бяха извършени претърсвания в общинската фирма „Чистота“ и в частни домове. Иззети бяха документи и бяха разпитани над 50 души.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.20", "title": " Повдигнаха обвинение на ученик за търговия с гласове"}
{"url": "https://trud.bg/%d1%87%d0%b5%d1%82%d0%b8%d1%80%d0%b8%d0%bc%d0%b0-%d0%b4%d1%83%d1%88%d0%b8-%d1%81%d0%b0-%d0%b2-%d0%bd%d0%b5%d0%b8%d0%b7%d0%b2%d0%b5%d1%81%d1%82%d0%bd%d0%be%d1%81%d1%82-%d1%81%d0%bb%d0%b5%d0%b4-%d1%86/", "text": "Четирима души са в неизвестност след цунами в Гренландия.Стихията била предизвикана от земетресение със сила 4,1 по Рихтер и връхлетяла западното крайбрежие на страната на 17 юни. Много къщи са били отнесени от вълната.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.20", "title": " Четирима души са в неизвестност след цунами в Гренландия"}
{"url": "https://trud.bg/%d0%b0%d1%80%d0%b8%d0%b0%d0%bd%d0%b0-%d0%bf%d1%80%d0%be%d0%b4%d0%b0%d0%b2%d0%b0-%d0%bd%d0%b0-%d1%82%d1%8a%d1%80%d0%b3-%d0%ba%d0%be%d1%80%d0%be%d0%bd%d0%b0%d1%82%d0%b0-%d1%81%d0%b8/", "text": "Поп звездата Ариана Гранде обяви, че продава на търг, короната, която носи на промоционалните снимки за новия албум „Dangerous Women“. Инкрустираната с кехлибар короната на 24-годишната изпълнителка отива на търг на 22 юни в аукционната къща Nate D. Sanders Auctions. Началната цена е определена на 5 000 долара, но се очаква произведението на дизайнерката на бижута Мери Колинс от Vauje Jewelry да я надхвърли многократно. Купувачът на короната ще получи като бонус и снимки от промоцията на албума.Американската певица Ариана Гранде е обявена преди дни за почетен гражданин на Манчестър, след като помогна да се съберат милиони паунди в подкрепа на пострадалите от терористичното нападение в града.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.20", "title": " Ариана продава на търг короната си"}
{"url": "https://trud.bg/%d0%b7%d0%b5%d0%bb%d0%b5%d0%bd%d0%b8%d1%82%d0%b5-%d0%b2-%d0%b5%d0%b2%d1%80%d0%be%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82%d0%b0-%d0%b8%d1%81%d0%ba%d0%b0%d1%82-%d0%b1%d0%b5%d0%b6%d0%b0/", "text": "Лидер на групата „Зелени“ в Европейския парламент – Ска Келер, обяви, че мигрантите трябва да бъдат настанени на по-големи групи в държавите от Източна Европа, за да се улесни интеграцията им.В интервю за вестник Neue Osnabrücker Zeitung Келер излиза с идея за изпращане на „цяло сирийско село“ в Латвия. „Идеята може да бъде използвана в ситуации, при които бежанците не искат да отидат в страна, където няма други търсещи убежище. Доказано е, че мигрантите се насочват към страните, в които вече има техни сънародници. Това улеснява приобщаването и интеграцията им“, обяснява германката.По думите й, ако е необходимо несъгласните източноевропейски държави трябва да бъдат принудени да приемат идеята.Преди дни , че започва съдебно производство срещу Чехия, Унгария и Полша заради решението на правителствата им да не приемат бежанци по квотната система за разпределяне.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.20", "title": " Зелените в Европарламента искат бежанците да бъдат разселени в Източна Европа"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%b2%d0%be%d0%b4%d0%b8-%d0%b4%d0%be%d1%81%d1%8a%d0%b4%d0%b5%d0%b1%d0%bd%d0%be-%d0%bf%d1%80%d0%be%d0%b8%d0%b7%d0%b2-2/", "text": "Районната прокуратура във Варна ръководи досъдебно производство срещу виновно лице, което без съгласието на притежателя на изключителното право използвало имитации на световни търговски марки – престъпление по член 172б, ал. 1 от Наказателния кодекс. Това съобщиха от пресцентъра на държавното обвинение.Разследването е започнало след полицейска операция в курорта Златни пясъци, проведена на 16 юни 2017 г. В два търговски обекта на алея „Бонита“ са намерени и иззети значително количество спортни стоки, носещи надписи на марките „Бос“, „Валентино“, „Томи Хилфигър“, „Адидас“, „Армани“, „Майкъл Корс“, „Келвин Клайн“, „Филип Плейн“, “Поло“, „Шанел“, „Найк“ и други. При условията на неотложност е извършено претърсване.Продължават процесуално-следствените действия по образуваното досъдебно производство. Използването на световните марки без съгласието на притежателя на изключителното право или техни имитации се наказва с лишаване от свобода до 5 години и с глоба до 5000 лева.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.20", "title": " Прокуратурата води досъдебно производство за използване на имитации на световни марки"}
{"url": "https://trud.bg/%d0%b1%d0%b8%d0%bd%d0%b0%d0%bb%d0%b8-%d0%b9%d1%8a%d0%bb%d0%b4%d1%8a%d1%80%d1%8a%d0%bc-%d0%b3%d0%b0%d0%b7%d0%be%d0%bf%d1%80%d0%be%d0%b2%d0%be%d0%b4%d0%b8%d1%82%d0%b5-%d0%bf%d1%80%d0%b5%d0%b7-%d0%b1/", "text": "Турският премиер Бинали Йълдъръм заяви пред своя гръцки колега Алексис Ципрас, че газопроводите, които ще пресекат българската територия ще осигурят енергийната сигурност на Европейския съюз.Министър-председателите на Гърция и Турция Алексис Ципрас и Бинали Йълдъръм обсъдиха в Атина продължаването на газопровода „Турски поток“ на гръцка територия. Това се казва в съвместно изявление за пресата, информира Ципрас заяви, че расте сътрудничеството между двете страни в области, имащи стратегическо значение не само за тях, но и за региона, за Европа и за европейско-турските отношения.„В енергийния сектор нашето сътрудничество в изграждането на тръбопровода TAP/TANAP е основа за развитието на така наречения „Южен газов коридор“, с отклонения за всички балкански държави. В същото време, в рамките на многовекторната енергийна политика, която ние подкрепяме, двете страни активизираха диалога за удължаването на тръбопровода „Турски поток“, заяви гръцкият премиер.Ципрас отбеляза, че Трансадриатическият газопровод /ТАР/ се изгражда с бързи темпове.Турският премиер потвърди, че двете страни продължават сътрудничеството в енергетиката. „ТАР е продължение на газопровода TANAP. ТАР отива към Италия и се реализира, и ние реализираме съвместен проект за газопровод с Русия“, каза Йълдъръм.„Вярвам, че със завършването на тези проекти за тръбопроводи, които ще пресекат българската и, възможно, гръцката територия, ще се осигури безопасността на доставките на енергийни ресурси в страните от Евросъюза“, каза турският премиер.„Турски поток“ е нов експортен газопровод от Русия за Турция по дъното на Черно море. Той се изгражда на мястото на „Южен поток“, който Русия прекрати заради некоструктивната позиция на ЕС. През май 2017 г. „Газпром“ стартира строителството на морския участък от „Турски поток“.Първата отсечка от газопровода е предназначена за доставката на „синьо гориво“ за турските потребители, втората – за газоснабдяването на страните от Южна и Югоизточна Европа. Мощността на всяка от отсечките е 15,75 милиарда куб.м. газ годишно. Строителството на „Турски поток“ трябва да приключи в края на 2019 г. Русия многократно е подчертавала, че ще започне изграждането на отсечката за ЕС само, ако има гаранции от Брюксел.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.20", "title": " Бинали Йълдъръм: Газопроводите през България ще гарантират енергийната сигурност на ЕС"}
{"url": "https://trud.bg/%d0%b3%d0%be%d1%80%d0%b8-%d1%82%d0%b5%d1%86-%d1%80%d0%b5%d0%bf%d1%83%d0%b1%d0%bb%d0%b8%d0%ba%d0%b0-%d0%b2-%d0%bf%d0%b5%d1%80%d0%bd%d0%b8%d0%ba/", "text": "Пожар е избухнал на територията на ТЕЦ „Република” в Перник, съобщиха от пожарната.Огънят е тръгнал от захранващи кабели, които са подпалили въглищен прах.На мястото са изпратени екипи пожарникари. Към момента основен приоритет е централата да не спира работа.По първоначални данни няма опасност за населението, уточнява БТВ.", "date": "2017.06.20", "title": " Гори ТЕЦ „Република“ в Перник"}
{"url": "https://trud.bg/%d0%bc%d0%bb%d0%b0%d0%b4%d0%b8-%d1%84%d1%83%d1%82%d0%b1%d0%be%d0%bb%d0%b8%d1%81%d1%82%d0%b8-%d0%be%d1%82-%d0%b3%d0%be%d1%80%d0%bd%d0%b0-%d0%be%d1%80%d1%8f%d1%85%d0%be%d0%b2%d0%b8%d1%86%d0%b0-%d1%81/", "text": "Малките футболисти на „Локомотив“ Горна Оряховица са победители в детския турнир по футбол в Елена. На финалната среща те се наложиха с 3:1 над своите връстници от ФК „Етър“ Велико Търново и грабнаха купата. За трето и четвърто място играха отборите на „Чумерна“ Елена и „Олимпия“ Стара Загора. В редовното време не се стигна до гол. При изпълнение на дузпи по-точни бяха домакините и срещата завърши при резултат 3:2.Спортната проява, която откри кметът инж. Дилян Млъзев, събра на обновения градски стадион над 120 млади футболни надежди от клубовете на шест града. Турнирът се организира за пета поредна година от община Елена и местния футболен клуб „Чумерна“ със съдействието на Зонален съвет на БФС В.Търново в памет на футболни деятели и състезатели от Елена.Осемте отбора бяха разделени в две групи и жребий определи поредността на срещите. Децата показаха силен спортен дух и желание за победа, издържаха и на проливния дъжд. Истинска атракция за публиката, която ги подкрепяше и през двата дни, бе традиционният „влак“ на победителите. Наградите им връчи зам.-кметът Йордан Димитров. За най-добър вратар на турнира бе определен Мартин Момев от „Чумерна“. Пламен Желев от „Олимпия“ и Захари Атанасов от „Етър“спечелиха наградите за най-добър защитник и полузащитник. Девятката на „Локомотив“ Горна Оряховица Дейвид Димитров стана голмайстор на турнира с девет попадения в противниковата врата.Треньорът на детския отбор на ФК „Чумерна“ Румен Антонов награди млади футболисти за играта и приноса им за престижа на местния клуб. Сред тях е и 15-годишната Мирела Йорданова, която вече е в състава на националния футболен отбор за девойки, възпитаничка на еленската футболна школа.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.20", "title": " Млади футболисти от Горна Оряховица с победа в Елена"}
{"url": "https://trud.bg/%d1%81%d0%bf%d0%b0%d1%81%d0%b8%d1%82%d0%b5%d0%bb%d0%bd%d0%b0-%d0%b0%d0%ba%d1%86%d0%b8%d1%8f-%d0%b7%d0%b0-%d1%80%d0%b0%d0%bd%d0%b5%d0%bd-%d1%89%d1%8a%d1%80%d0%ba%d0%b5%d0%bb-%d0%bd%d0%b0-%d0%bc%d0%b0/", "text": "Експерти от РИОСВ-Пазарджик и полицейски служители от Областна дирекция на МВР спасиха ранен щъркел след подаден сигнал от тел. 112. Птицата е открита заклещена между двете мантинели на 89-и километър на автомагистрала „Тракия“ в непосредствена близост до бензиностанция „Шел-Пазарджик-юг“.Пътни полицаи регулираха временно движението по аутобана, което даде възможност птицата да бъде достигната и хваната. При последвалия оглед се установи, че щъркелът е ранен и със счупено крило, а според свидетели от близката бензиностанция птицата е била ударена леко от преминаващ ТИР. Щъркелът е  транспортиран за лечение и възстановяване в Спасителния център за диви животни в Стара Загора.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.20", "title": " Спасителна акция за ранен щъркел на магистрала „Тракия“ завърши успешно"}
{"url": "https://trud.bg/%d1%84%d1%80%d0%b5%d0%bd%d1%81%d0%ba%d0%b8%d1%8f%d1%82-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bd%d0%b0-%d0%be%d1%82%d0%b1%d1%80%d0%b0%d0%bd%d0%b0%d1%82%d0%b0-%d0%bf%d0%be%d0%b4%d0%b0/", "text": "Френският министър на отбраната Силви Гулар подаде оставка във вторник след скандала с фиктивни длъжности, който разтърси малката центристка партия „МоДем“, съюзник на „Република, напред!“, предава AFP.Гулар, която по-рано бе депутат в Европейския парламент, заяви, че не може да остане в правителството, докато има вероятност да бъде разследвана за предполагаема злоупотреба със средства.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.20", "title": " Френският министър на отбраната подаде оставка"}
{"url": "https://trud.bg/%d0%b4%d0%be%d1%86-%d1%81%d0%bb%d0%b0%d0%b2%d0%b8%d1%8f-%d0%b1%d1%8a%d1%80%d0%bb%d0%b8%d0%b5%d0%b2%d0%b0-%d0%bf%d0%be%d0%bb%d0%b8%d1%82%d0%b8%d1%87%d0%b5%d1%81%d0%ba%d0%b8-%d0%b8%d0%bd%d1%82%d0%b5/", "text": "Нелепо е да се твърди, че кирилицата идва от Византия. Това обяви пред  доц. д-р Славия Бърлиева, директор на Кирило-Методиевския научен център при БАН.Коментарът й идва след като вчера шахматистът и руски депутат Анатолий Карпов обяви, че в Русия знаят, че кирилицата идва от Византия. Преди това руският президент Владимир Путин обяви на 24 май, че .Според доц. Бърлиева причината в Русия да учат и твърдят, че кирилицата идва от Византия е фактът, че различни политически интереси са надделели над чистата наука.По думите й десетилетия наред е било забранено да се твърди, че България е дала нещо на Русия. След 1944 г. институтът, в който работи в момента доц. Бърлиево – Кирило-Методиевския научен център в БАН, е бил закрит и после възстановен.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.20", "title": " Доц. Славия Бърлиева: Политически интереси са причината в Русия да учат, че кирилицата идва от Византия"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd-%d1%86%d0%b2%d0%b5%d1%82%d0%b0%d0%bd%d0%be%d0%b2-%d1%89%d0%b5-%d1%83%d1%87%d0%b0%d1%81%d1%82%d0%b2%d0%b0-%d0%b2-%d0%ba%d0%be%d0%bd%d1%84%d0%b5%d1%80%d0%b5%d0%bd-2/", "text": "Председателят на Парламентарната група на ГЕРБ и заместник-председател на партията Цветан Цветанов ще участва в Конференцията на високо ниво по въпросите на управление на миграцията. Форумът ще се проведе в Европейския парламент в Брюксел, съобщиха от пресцентъра на ГЕРБ.В конференцията ще вземат участие председателят на Европейския парламент Антонио Таяни, председателят на Европейската комисия Жан-Клод Юнкер, председателят на Европоейския съвет Доналд Туск, върховният представител на Европейския съюз по въпросите на външните работи и политиката на сигурност Федерика Могерини, еврокомисари, евродепутати и представители на национални парламенти.Сред основните тъми, които ще бъдат обсъждани на форума са подобряването на обмена на информация между националните власти и агенциите на ЕС, гарантирането на сигурността в Шенген, справянето с незаконната миграция и пропуските в системите, по-доброто споделяне на отговорността за търсещите убежище и разбиването на мрежи на криминални контрабандисти.По време на посещението си в Брюксел Цветан Цветанов ще проведе и поредица от работни срещи с представители на Европейската народна партия, еврокомисари и евродепутати.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.20", "title": " Цветан Цветанов ще участва в Конференцията по управление на миграцията в Брюксел"}
{"url": "https://trud.bg/%d0%be%d0%b1%d0%bb%d0%b0%d1%81%d1%82%d0%bd%d0%b0%d1%82%d0%b0-%d1%83%d0%bf%d1%80%d0%b0%d0%b2%d0%b0-%d0%bd%d0%b0-%d1%82%d1%8a%d1%80%d0%bd%d0%be%d0%b2%d0%be-%d0%bf%d0%be%d0%b4%d0%ba%d1%80%d0%b5%d0%bf/", "text": "Областната комисия във Велико Търново за изпълнение на дейности и задачи, свързани с вземане на решения по постъпили искания от общини за предоставяне на средства от републиканския бюджет чрез Междуведомствената комисия за възстановяване и подпомагане към Министерския съвет, подкрепи предложение за ремонт на пътя към Преображенския манастир. Решението бе взето на проведено във вторник редовно заседание под ръководството на областния управител проф. д-р Любомира Попова.Комисията разгледа и одобри едно искане, внесено от кмета на Община Велико Търново, на стойност 250 065.47 лв. То е за финансиране за трайно възстановяване на общински път, водещ към манастир „Свето Преображение Господне“. Искането получи положително становище от комисията и е изпратено към Междуведомствената комисия към Министерски съвет.Пътят е единствената връзка между републиканския път Русе – Велико Търново и емблематичната света обител. В следствие на паднали интензивни валежи през май и юни тази година техническото и експлоатационно състояние на пътния участък е силно компрометирано. Частично е отнесено асфалтовото покритие и са установени слягания по пътната настилка.Трасето от 1,8 км, което отвежда от главния път Велико Търново-Русе към манастира е осеяно с дупки, наподобяващи кратери. Стичащата се по стръмния участък вода от поройните дъждове е отмила част от настилката. Автомобилите криволичат и има реална опасност от катастрофи. Виещият се в планинската местност път е обрасъл в растителност и е наполовина стеснен.„Пътят не е ремонтиран от 70-те години на миналия век. По изборите кандидат-депутати обещаха да съдействат за осигуряване на средства за невралгичния участък. Дано да си изпълнят уверенията. 90 % от поклониците, които идват в манастира, най-напред за пътя коментират. Едни се възмущават, други ругаят, че трудно са се добрали до светата обител, а трети се чудят как да помогнат“, коментира пред „Труд“ игуменът на манастира отец Георги.", "date": "2017.06.20", "title": " Областната управа на Търново подкрепи искане за 250 065 лв за пътя до Преображенския манастир"}
{"url": "https://trud.bg/%d0%b1%d1%83%d1%80%d0%b0%d0%b1%d0%b8%d1%8f-%d0%bd%d0%b0%d0%bf%d1%83%d1%81%d0%bd%d0%b0-%d0%bb%d0%b0%d0%b3%d0%b5%d1%80%d0%b0-%d0%bd%d0%b0-%d0%bb%d0%b5%d0%b2%d1%81%d0%ba%d0%b8-%d0%bf%d1%80%d0%b5/", "text": "Мехди Бурабия напусна лагера на „Левски“ в Правец, за да преговаря за договор с друг клуб, научи БТА. Мароканският халф в понеделник не тренира със своите съотборници и се очаква в близките дни да премине в редиците на турския „Коняспор“.Бурабия е един от най-важните играчи в състава на Николай Митов, но е получил предложение за над два пъти по-голямо възнаграждение от турски клуб. „Левски“ първоначално е отхвърлил оферта на стойност близо 250 хиляди евро за офанзивния халф, но втората е била значително по-добра и ръководството на „сините“ е приело да се раздели с Бурабия. Сумата е около половин милион.Ако Бурабия бъде продаден, „Левски“ ще остане без почти цялата си халфова линия от миналата година, след като Георги Костадинов и Джереми Де Ноойер напуснаха със свободни трансфери, а Божидар Краев ще заиграе в датския „Мидтиланд“ с трансфер за около половин милион евро.", "date": "2017.06.20", "title": " Бурабия напусна лагера на „Левски“, предстои трансфер в Турция"}
{"url": "https://trud.bg/%d0%bf%d1%80%d0%b8-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d0%bc%d0%b5%d0%b6%d0%b4%d1%83-3-%d0%ba%d0%be%d0%bb%d0%b8-%d0%b1%d0%b5-%d0%b1%d0%bb%d1%8a%d1%81%d0%bd%d0%b0%d1%82%d0%b0/", "text": "66-годишна велосипедистка бе блъсната и ранена при катастрофа между 3 коли – съобщиха от полицията в Сливен. Произшествието станало около 14 ч. на 19 юни, на главния път от Сливен за София, на изхода на сливенския кв.“Речица“.Автомобилите – „Мерцедес“, „Мазда“ и „Рено канго“ – са се сблъскали на самото кръстовище. Шофьорите им съответно са мъже на 26, 54 и 29 години, родом от сливенското с.Старо село, Нова Загора и Сливен. При сблъсъка между тях е била ударена велосипедистката. Жената е приета в областната болница. Тя е с фрактура на таза и ритъмни нарушения. При същото произшествие е бил ранен и 78-годишен пенсионер, който пътувал в „Мазда“-та. Дядото е с травма на гърдите и множество фрактури – на ребрата, ключицата, лопатката и бедрото.Тепърва ще се изяснява какви са причините за произшествието. Води се досъдебно производство.", "date": "2017.06.20", "title": " При катастрофа между 3 коли бе блъсната велосипедистка"}
{"url": "https://trud.bg/%d0%bf%d1%83%d1%81%d0%bd%d0%b0%d1%85%d0%b0-%d0%bf%d0%be%d0%bb%d1%8f%d1%86%d0%b8%d1%82%d0%b5-%d1%80%d0%b8%d1%82%d0%b0%d0%bb%d0%b8-%d1%81%d0%bb%d1%83%d0%b6%d0%b8%d1%82%d0%b5%d0%bb-%d0%bd%d0%b0-%d0%b1/", "text": "Поляците, , са пуснати от ареста и са отпътували за дома си. Спрямо К.В. (25г.) и М.З. (17 г.) не са взети мерки за задържане, тъй като нанесената от тях телесна повреда на 36-годишния А.И. била лека.Те са направили признания, оставили са и адреси за връзка в Полша. Не било задължително да присъстват на делото, което ще бъде за нанасяне на лека телесна повреда по хулигански подбуди, съобщиха от Районна прокуратура в Разград. На него щели да бъдат представлявани от назначените им служебни защитници. Очаква се бързото производство срещу двамата младежи, които били част от волейболен отбор, да приключи до седмица, казаха още от прокуратурата.Както „Труд” съобщи инцидентът, при който пострада служител на бензиностанция в Цар Калоян е станал в неделя по обед. Тогава автобус с полски граждани, прибиращ се от наш курорт, спрял да зарежда на обекта. Пътниците слезли да се разтъпчат. Един от тях взел оставено там детско колело и тръгнал да го кара. Майката на момченцето, чието било возилото, искала да прибере велосипеда. Според една от версиите тя опитала да го измъкне от пияния младеж, при което го блъснала, тъй като той не го давал. От прокуратурата казаха, че изясняват станалото и нямали такива данни към момента. Свидетелските показания били противоречиви, но не пожелаха да коментират, тъй като все още се работи по случая. Намесил се работникът и станала разправия, при която пияните поляци наритали 36-годишния служител, като един от шутовете счупил носа му. След сигнал на тел. 112 пристигнала полиция и линейка.Пострадалият е оставен за домашно лечение.От прокуратурата уточниха, че от младежите не са взети кръвни проби за алкохол, защото минало време докато се осигури преводач и нямало как да бъдат подложени на изследвания без да им се обясни какви са правата им.", "date": "2017.06.20", "title": " Пуснаха поляците, ритали служител на бензиностанция\t\t\t"}
{"url": "https://trud.bg/%d0%b4%d0%b2%d0%b0%d0%bc%d0%b0-%d1%85%d0%be%d0%bb%d0%b0%d0%bd%d0%b4%d1%81%d0%ba%d0%b8-%d0%b6%d1%83%d1%80%d0%bd%d0%b0%d0%bb%d0%b8%d1%81%d1%82%d0%b8-%d0%b1%d1%8f%d1%85%d0%b0-%d0%be%d1%82%d0%b2%d0%bb/", "text": "Двама холандски журналисти бяха отвлечени в Колумбия, в местност край границата с Венецуела, където има активност на редица въоръжени групи, предава Би Би Си.По текуща информация журналистите Дърк Болт и Еугенио Холендер са изчезнали през уикенда, по време на свое разследване да намерят биологичната майка на дете от колумбийски произход, осиновено в Холандия.По предварителни данни се предполага, че отговорна за похищението е бунтовническата групировка ELN, тъй като в близкото минало групировката е извършвала подобни отвличания с цел взимане на откуп. Засега обаче това не е потвърдено.Към този момент колумбийската армия е изпратила свои специални части, които провеждат внимателно претърсване на въпросния район. ", "date": "2017.06.20", "title": " Двама холандски журналисти бяха отвлечени в Колумбия"}
{"url": "https://trud.bg/%d0%bc%d0%be%d0%b6%d0%b5-%d0%bb%d0%b8-%d0%b4%d0%b0-%d1%81%d0%b5-%d0%bf%d1%80%d0%b5%d0%bc%d0%b8%d0%bd%d0%b5-%d0%bf%d1%80%d0%b5%d0%b7-%d0%b2%d0%b5%d0%bb%d0%b8%d0%ba%d0%b0%d1%82%d0%b0-%d0%b1%d1%8a%d0%bb/", "text": "Днес ме уволниха! Шефът влезе сутринта и вика: – Отивам в София за 1 ден… – Какво ще правиш в София, гей парадът беше преди една седмица…***Прибрал се Адам късно вечерта и Eвa му устроила сцена на ревност. — Ти полудя ли? — ядосва се Aдaм. — С кого мога да ти изневеря? Та ние сме единствените хора на земята! Малко по-късно през нощта се събужда от докосването на Eвa. — Какво правиш, мила? — Броя ти ребрата…***Запитали Радио Ереван: – Може ли да се премине през Великата Българска ограда? – Може – отговорило радиото – с Великата Китайска стълба.***Доктор дава съвет на пациент: – И всеки ден взимайте по една гореща вана! На другия ден пациентът връхлита в кабинета на доктора: – Не става, не мога да взимам всеки ден гореща вана… – Защо бе? – Защото на шестия литър ми става лошо…***Разговор между съпруг и съпруга: – Слънчо, кога ще се прибереш днес? – Грешка, мила. Слънчо няма да се прибира днес. След работа ще ходя на кръчма с приятели и вкъщи ще се прибере пияната свиня…***Премиерната постановка на нова пиеса била толкова слаба, че публиката започнала да напуска театъра още в края на второ действие. Известен критик се изправил от мястото си край пътеката, вдигнал ръка и извикал: – Чакайте! Първо жените и децата!***Между приятелки: – Как се чувства синът ти след операцията? – Добре е, но има усложнение. – Сериозно ли е? – Много. Иска да се ожени за операционната сестра.***Катаджия спира джип, препълнен с мутри: – Тука пише: „брой места – 4+1“, а вие сте 16 човека… – Ти к`во, да не си неграмотен? Я виж по-надолу пише 4×4.***Блондинка седи в изложбена зала и дълго гледа портрет на известен художник. На портрета е изобразен бедняга, с прокъсани дрехи, който подава ръка за милостиня. – Егати работата! – възмутено възкликва накрая тя. – Няма пари за дрехи, седи и проси по улицата, и с цялата си наглост си позволява да си поръча портрет.***Историята се развива в Англия… Мъж влиза в пъб. Барманът пита: – Желаете ли чаша уиски, сър? – Не, благодаря ви, но аз веднъж опитах уиски и то не ми хареса изобщо… След малко барманът пак пита: – Да ви предложа цигара, сър? – Не, благодаря, но аз веднъж пуших една цигара и хич не ми хареса. След малко: – Желае ли господинът да се включи в играта на крати на съседната маса? – Не, благодаря, един път играх карти и това не ми хареса. След още малко време барманът пита: – Позволете ми да полюбопитствам, вие не пиете, не пушите, не играете на карти.. Тогава какво правите тук в бара? – Ами разбрахме се със сина ми, да се срещнем тук. Барманът: – Доколкото мога да разбера, това е единственото ви дете, нали?***Младият крал се връща в двореца, яздейки през гората. Изведнъж на пътеката вижда селско момче, което досущ прилича на него. Кралят решил да се пошегува, спира коня и пита: – Ей, момче! Гледам, че приличаш много на мен. Майка ти случайно да е идвала на посещение в двореца? – Не, Ваше величество. Но пък баща ми често ходеше там…***Бюро по труда. – Търся работа. – Какво умеете? – Нищо. – Всички места в Народното събрание са заети. Опитайте като футболен треньор.***Двама финландци седят пред селска къща. Навън е страхотен студ. Единият мъж е с кожена шапка, другият е гологлав. – Слушай, Хейки, ти защо си с гола глава? Ще се простудиш! 20 градуса под нулата е! – Гледай сега, Перти, един път седях пред къщата с ушанка на главата, съседът ме повикал да пием водка, пък аз не съм го и чул!***Каква е приликата между жената и ангината? – И двете можеш да ги прекараш на крак, но в леглото е по-приятно!***Между младоженци – Скъпи, коя моя характерна черта те накара да се ожениш за мен? – Тази, която разделя задника ти на две, скъпа.***Между милионери: – Купих ниви в една много красива местност. Ще построя там един великолепен ресторант. – Че кой ще ти дойде там? – Около него ще построя град.***Доктор пита пациентката си: – С колко мъже сте имали полови контакти в скоро време? – Петима. – Е, не е много. – Така си е, кофти седмица…***Доктор казва на пациент: – Не трябва да пиете, да пушите, случайни сексуални контакти, не трябва да играете хазарт… – Да, бе!? И колко ви плати жена ми, за да плещите тези неща?!…", "date": "2017.06.20", "title": " Може ли да се премине през Великата Българска ограда – отговорът на радио „Ереван“"}
{"url": "https://trud.bg/%d0%b8%d0%bd%d1%82%d0%b5%d1%80%d0%bf%d0%be%d0%bb-%d1%85%d1%8a%d1%80%d0%b2%d0%b0%d1%82%d0%b8%d1%8f-%d1%82%d1%8a%d1%80%d1%81%d0%b8-%d1%81%d1%8a%d0%b4%d0%b5%d0%b9%d1%81%d1%82%d0%b2%d0%b8%d0%b5-%d0%b7/", "text": "Интерпол-Хърватия търси съдействие за установяването на самоличността на двама мъже, съобщават от пресцентъра на МВР.В ГД “Национална полиция“ е получено съобщение от Интерпол-Хърватия във връзка с предприето разследване на убийство, извършено на 3 май 2015 г. Като извършители са заподозрени двама мъже с неустановена националност. С цел установяване на самоличността им, от хърватската полиция предоставят на европейските страни–членки на Интерпол снимка от камерат на единия заподозрян и фоторобот на другия.За мъжа от фоторобота се знае, че е на възраст между 30 и 40 години, висок 180 см., с нормално телосложение, светла кожа, кестенява коса, без бакенбарди, ниско чело, кафяви очи, кафяви вежди, гладко чело и кожа на лицето, правилен нос, среден размер на очите.Мъжът от снимката от камера е на същата възраст – между 30 и 40 години, висок 175 см., със средно телосложение, червеникави вежди и мустаци, високо чело, гладка кожа на лицето, голям нос, среден размер на очите.Ако някой разпознава мъжете от приложените материали, може да съобщи информация на телефоните за контакт с ГД „Национална полиция“ – 982 89 98 и 982 85 13.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.20", "title": " Интерпол-Хърватия търси съдействие за установяването на самоличността на двама мъже\t\t\t"}
{"url": "https://trud.bg/%d1%81%d0%be%d1%82%d0%b8%d1%80-%d1%86%d0%b0%d1%86%d0%b0%d1%80%d0%be%d0%b2-%d0%bf%d0%be%d0%b8%d1%81%d0%ba%d0%b0-%d0%b8%d0%bc%d1%83%d0%bd%d0%b8%d1%82%d0%b5%d1%82%d0%b0-%d0%bd%d0%b0-%d0%b4%d0%b5%d0%bf/", "text": "Главният прокурор Сотир Цацаров внесе в Народното събрание искане за снемане имунитета на народния представител Манол Генов. Това съобщиха от пресцентъра на държавното обвинение.Искането се основава на доказателства от разследване на Окръжна прокуратура – Пловдив, изпратено по компетентност на Софийска градска прокуратура.От събраните в хода на досъдебното производство доказателства се установява, че в периода 01.03.2017 г. – 30.03.2017 г. в гр. Асеновград, при условията на продължавано престъпление с пет деяния, в съучастие като съизвършител с Николай Христев, е организирал предлагането и даването на имотна облага – паричната сума от 25 лв. за глас на живущи в гр. Асеновград физически лица, с цел да ги склони да упражнят избирателното си право в негова полза и в полза на политическа партия на изборите за народни представители, провели се на 26.03.2017 г.Събрани са доказателства и за това, че през месец март 2017 г. в гр. Асеновград, обл. Пловдив, в съучастие с извършителя Константин Атанасов – главен архитект на Община Асеновград, като подбудител, умишлено го склонил да извърши престъпление, а именно да допусне осъществяването на противозаконна дейност – строителство, без изискуемото по чл.84, ал.1 и ал.2 от ЗКН съгласуване на проектната документация за строителство, в поземлен имот в гр. Асеновград, попадащ в защитена територия за опазване на културно наследство – охранителна зона на групов паметник на културата “Метошка махала.Законова пречка за наказателното преследване на Манол Генов е обстоятелството, че към настоящия момент същият е народен представител в 44-то Народно събрание и в това си качество се ползва с имунитет.След предложение от страна на наблюдаващите прокурори от СГП – СЗ „Антикорупция“ главният прокурор е сезирал Народното събрание, тъй като съгласно чл. 70 ал. 1 от Конституцията в тези случаи Парламентът е органът, който може да даде разрешение за възбуждане и провеждане на наказателно преследване народния представител Манол Генов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.20", "title": " Сотир Цацаров поиска имунитета на депутата Манол Генов"}
{"url": "https://trud.bg/%d0%be%d0%bf%d0%b5%d1%80%d0%b0%d1%86%d0%b8%d1%8f-%d0%bf%d0%be-%d0%bf%d1%80%d0%be%d1%82%d0%b8%d0%b2%d0%be%d0%b4%d0%b5%d0%b9%d1%81%d1%82%d0%b2%d0%b8%d0%b5-%d0%bd%d0%b0-%d0%bd%d0%b0%d1%80%d0%ba%d0%be/", "text": "Специализирана операция по противодействие на наркоразпространението е проведена на територията на Благоевградска област, съобщават от пресцентъра на МВР.В хода на проведената през изминалото денонощие спецакция на територията, обслужвана от ОДМВР-Благоевград, са извършени множество лични обиски, претърсвания, изземвания и огледи. Иззети са близо 300 г марихуана.В района на автогарата в гр. Гоце Делчев криминалистите предприели проверка на  Д.А./21г./, у когото при обиска са намерени 9,6 грама тревиста маса, реагираща положително на канабис, а в носена от него чанта – още около 37,8 грама от същата дрога. При извършен личен обиск на П.М./20г./ от гр. Гоце Делчев е намерена и иззета около 10,9 грама тревиста маса, а при последваща проверка в обитаваното от него жилище в града – около 1,56 грама канабис.  Други 3 г канабис са иззети и при обиск на  Д.В./20г./, местен жител. В хода на предприето претърсване в частен дом в Гоце Делчев, обитаван от Б.С./23г./, и в лек автомобил „Киа  Спортидж“, ползван от него, инспектиращите открили и иззели около 2,6 грама тревиста маса, реагираща положително на канабис. В процеса на работа, в местността „Хаман баир“, те намерили близо 202,4 грама от същата дрога, укрити от задържания.Към 19.30 часа вчера в местност в района на гр. Кресна, криминалисти от ОДМВР-Благоевград засекли и проверили трима мъже на възраст 27, 28 и 33 години. При обиска у единия от тях – А.А. /27г./, иззели близо 16 грама канабис.Всички мъже са задържани в рамките на 24 часа, по случаите са образувани досъдебни производства, а работата по документирането им продължава под наблюдението на прокуратурата.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.20", "title": " Операция по противодействие на наркоразпространението е проведена на територията на област Благоевград\t\t\t"}
{"url": "https://trud.bg/%d0%ba%d0%b0%d0%ba%d0%b2%d0%be-%d1%81%d0%b8-%d0%b3%d0%be%d0%b2%d0%be%d1%80%d0%b8%d1%85%d0%b0-%d1%80%d0%b0%d0%b4%d0%b5%d0%b2-%d0%b8-%d0%bf%d1%83%d1%82%d0%b8%d0%bd/", "text": "За какво си говорили президентите на Българи и Русия в 20-минутния си телефонен разговор снощи? Интерпретациите в руските медии са различни, но всички се позовават на прессъобщенията от двете президентски администрации – българската и руската.По инициатива на българската страна се състоя телефонен разговор между Владимир Путин и президента на Република България Румен Радев, съобщиха от пресслужбата на Кремъл.  от „Дондуков“ 2 информираха, че държавният глава на страната ни е поканил руския си колега да посети България за честванията на 3 март през 2018 г.По време на разговора между двамата е бил потвърден взаимният интерес от развитието на руско-българското сътрудничество в различни области, включително в енергетиката.„Обсъдени са въпроси по подготовката на съвместни мероприятия, свързани с важните в двустранен контекст годишнини: 25-тата годишнина от подписването на Договора за приятелски отношения и сътрудничество (4 август 2017) и на 140-тата годишнина от Освобождението на България от османско иго (3 март 2018). Съгласувано е продължаването на контактите на различни нива“, се казва в съобщението на Кремъл.Най-големите руски медии отразиха новината, цитирайки информацията, разпространена от пресслужбата на българския държавен глава късно снощи. ТАСС публикува информацията почти дословно, извеждайки в акцент поканата към Владимир Путин. В него се отбелязва, че президентът на Руската федереция е благодарил за поканата и я е приел, като точната дата на визитата предстои да бъде уточнена. Путин също така е благодарил на президента Радев за приноса му за развитието на двустранните отношения.„Преди време Радев обяви намерението си да покани на честванията Путин, но идеята му предизвика недоволство сред редица политици в страната, които се изказват остро срещу Русия“, отбелязва РИА Новости, допълвайки, че сред тях е и президентът Росен Плевнелиев. „Въпреки това, тогава Радев подчерта, че няма намерение да прави компромис с историята заради „манията на група депутати“, посочва агенцията.„По-рано президентът на България Румен Радев заяви, че е готов да подкрепи отмяната на санкциите срещу Русия, но не може сам да инициира подобен процес“, припомня Metronews.ru. „С удоволствие бих подкрепил всякакви действия по отмяна на тези санкции, но трябва да е ясно, че президентът самостоятелно не може да инициира подобни действия“, заяви Радев в интервю по БТВ.", "date": "2017.06.20", "title": " Какво си говориха Радев и Путин"}
{"url": "https://trud.bg/%d0%b1%d0%b5%d0%b1%d0%b5-%d0%ba%d0%be%d0%b5%d1%82%d0%be-%d1%81%d0%b5-%d1%80%d0%be%d0%b4%d0%b8-%d0%bf%d0%be-%d0%b2%d1%80%d0%b5%d0%bc%d0%b5-%d0%bd%d0%b0-%d0%bf%d0%be%d0%bb%d0%b5%d1%82-%d0%bf%d0%be/", "text": "Бебе, което се роди по време на полет на индийска авиокомпания, получи като подарък безплатни самолетни билети до края на живота си до всички дестинации, които компанията обслужва, предава Си Ен Ен.Бебето се родило на близо 11 километра височина в самолет, пътуващ от Саудитска Арабия до Индия. За неговото успешно израждане помогнали както екипажът на самолета, така и обикновени пасажери. Докато траело раждането самолетът се отклонил от първоначалния си курс и кацнал в Мумбай, където майката и детето били заведени в болница.Слуд случилото се авиокомпанията пусна изявление, в което поздрави “адекватната реакция“ на всички помогнали в раждането.   ", "date": "2017.06.20", "title": " Бебе, което се роди по време на полет, получава безплатни самолетни билети пожизнено"}
{"url": "https://trud.bg/%d0%b7%d0%b0%d0%bc-%d0%bc%d0%b8%d0%bd%d0%b8%d1%81%d1%82%d1%8a%d1%80%d1%8a%d1%82-%d0%bd%d0%b0-%d1%82%d1%80%d0%b0%d0%bd%d1%81%d0%bf%d0%be%d1%80%d1%82%d0%b0-%d0%b8%d0%bc%d0%b0%d0%bc%d0%b5-%d0%b2%d0%be/", "text": "Искам да подчертая, че правителството и Министерство на транспорта имат волята да реши проблемите в жп сектора и част от решаването на този проблем е и стартирането на концесията на летище „София“. Това каза по време на брифинг Велик Занчев, зам.-министър на транспорта, информационните технологии и съобщенията и председател на Борда на директорите на БДЖ във връзка с европейската нотификация, която след проучване на ЕК разрешава отпускане на държавна помощ за дружеството.Според Владимиров ще има огромен интерес за концесията на летище „София“ от страна на инвеститори. Той поясни, че процедурата не се е случила, защото е имало промяна в държавното ръководство. „Концесията е прекратена по време на служебното правителство“, обясни Занчев. Заместник-министърът допълни, че правителството и ръководството на Министерство на транспорта се ангажират с решаването на проблемите както в жп транспорта, така и в цялата палитра от транспорт в държавата. „Тези проблеми са натрупани във времето. За първи път започва старта за решаването им.Има волята на правителството и железницата става приоритет на държавата. Още повече, че и европейските институции признават, че е свършена огромна работа в железницата и че дружеството е жизнеспособно. Това е благодарение на мениджмънта и ръководството на министерството“, коментира Занчев.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.20", "title": " Зам.-министърът на транспорта:  Имаме воля да решим проблемите в жп сектора и част от решаването им е стартирането на концесията на летище „София“"}
{"url": "https://trud.bg/%d0%be%d1%81%d1%8a%d0%b4%d0%b8%d1%85%d0%b0-%d0%bc%d1%8a%d0%b6-%d0%bd%d0%b0-20-%d0%b3%d0%be%d0%b4%d0%b8%d0%bd%d0%b8-%d0%b7%d0%b0%d1%82%d0%b2%d0%be%d1%80-%d0%b7%d0%b0-%d1%83%d0%b1%d0%b8%d0%b9%d1%81/", "text": "По обвинителен акт на Окръжна прокуратура – Враца съдът призна за виновен М. Димов за извършени от него престъпления – грабеж, придружен с убийство. Това съобщиха от пресцентъра на държавното обвинение.Тялото на местния зърнопроизводител К. Кунчев от село Добролево, Врачанско, било открито в локва кръв в дома му от негови роднини. Жестокото убийство станало в нощта на 21.12.2015 г.В хода на разследването по подозрение в извършване на престъплението е бил задържан криминално проявения и осъждан М. Димов (на 36 години). Жената, с която живеел на семейни начала, по време на първоначалните разпити пред съдия, споделила, че в нощта на убийството той й признал, че е „направил беля, убил човек“.Дрехите, с които бил облечен по време на убийството, подсъдимият сложил в чувал и изхвърлил на бунище в близост до дома му. Пушката увил в плат, облепил с лепенки и скрил в комина на къщата,а пистолета заровил в двора. След като преброил парите, дал 10 лева на жена си, за да купи „нещо сладко“ за децата, а останалите скрил под плоча навън.Извършената съдебно-медицинската експертиза е установила, че смъртта на пострадалия се дължи на остра сърдечно-съдова недостатъчност, вследствие на нанесени близо 30 прободно-порезни рани по тялото му.По време на грабежа Димов, чрез използване на сила, отнел от К. Кунчев парична сума от 470 лв., пистолет марка „Валтер“, ловна пушка „Берета“, патрони и ножове.Наказанието от двадесет години лишаване от свобода, наложено от Врачанския окръжен съд на подсъдимия М. Димов, може да бъде обжалвано през горестоящата инстанция.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.20", "title": " Осъдиха мъж на 20 години затвор за убийство и грабеж\t\t\t"}
{"url": "https://trud.bg/%d0%b3%d0%bb%d0%b0%d0%b2%d0%bd%d0%b8%d1%8f%d1%82-%d0%bf%d1%80%d0%be%d0%ba%d1%83%d1%80%d0%be%d1%80-%d0%bf%d0%be%d0%b8%d1%81%d0%ba%d0%b0-%d0%b8%d0%bc%d1%83%d0%bd%d0%b8%d1%82%d0%b5%d1%82%d0%b0-%d0%bd/", "text": "Главният прокурор Сотир Цацаров внесе в Народното събрание искане за снемане имунитета на народния представител Димитър Гамишев, съобщиха от пресцентъра на държавното обвинение.Снемането на имунитета на народния представител Димитър Гамишев е във връзка с наказателно производство, образувано по внесен на 22.06.2016 г. от Окръжна прокуратура Благоевград обвинителен акт срещу него в Окръжен съд – Благоевград.Димитър Гамишев е предаден на съд за това, че на 27.11.2014 г. в с. Копривлен, Благоевградска област, ул. „Атанас Тешовски“, като правоспособен водач на МПС, при управление на собственото си моторно превозно средство – лек автомобил марка и модел „Хюндай Санта Фе“, в населено място, със скорост от около 68 км/час в участъка на пътя на излизане от с. Копривлен в посока към с. Парил, е нарушил правилата за движение по пътищата, регламентирани в Закона за движение по пътищата /ЗДвП/, а именно разпоредбата на чл. 21, ал.1 от ЗДвП: „При избиране на скоростта на движение на водача на пътно превозно средство от категория „В“ в населено място е забранено да превишава стойността на скоростта от 50 км/час“, в следствие на което по непредпазливост е блъснал пресичащия пътното платно от ляво на дясно по посока на движението му пешеходец И. Г. Ж. от с. Копривлен, като причинил смъртта му – престъпление по чл. 343, ал.1, б“в“ от НК, във вр. с чл. 342, ал.1, пр.3 от НК, вр. чл. 21, ал.1 от ЗДвП.Образувано е НОХД № 342/16 г. по описа на Окръжен съд – Благоевград.В осмото съдебно заседание, проведено на 15.05.2017 г. защитникът на подсъдимия Гамишев представил удостоверение № 254-НС/09.05.2017 г. издадено от ЦИК въз основа на решение № 4743-НС/05.05.2017 г., от което е видно, че Димитър Гамишев е избран за народен представител в изборите за народни представители, проведени на 26.03.2017 г.С определение от 15.05.2017 г. ОС – Благоевград е прекратил наказателното производство и го е изпратил на Софийски градски съд, тъй като се касае за престъпление от общ характер, извършено от лице с имунитет.В Софийски градски съд е образувано НОХД № 2270/2017 г. и с разпореждане от 30.05.2017 г. на съда наказателното производство е спряно, тъй като Гамишев е придобил имунитет.Главният прокурор е поискал даване на разрешение за продължаване на наказателното производство срещу народния представител Димитър Гамишев.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.20", "title": " Главният прокурор поиска имунитета на депутата Димитър Гамишев"}
{"url": "https://trud.bg/%d0%bf%d0%be%d0%bb%d0%b8%d1%86%d0%b8%d1%8f%d1%82%d0%b0-%d0%b2-%d1%81%d0%be%d1%84%d0%b8%d1%8f-%d0%b8%d0%b7%d0%b4%d0%b8%d1%80%d0%b2%d0%b0-%d1%82%d0%b0%d0%b7%d0%b8-%d0%b6%d0%b5%d0%bd%d0%b0/", "text": "Жената е излязла от дома си към 7 часа на 19 юни и оттогава е в неизвестностСтоличното Шесто РУ издирва 66-годишната Таня Тодорова Никлева от София. На 19 юни, към 7 часа, тя излязла от дома си в жк „Овча купел 2“ и оттогава е в неизвестност.Жената е висока около 156-160 см, слаба с къса, побеляла коса и сини очи. Придвижва се с помощта на бастун. Била е облечена с черен панталон, червено сако и обута с тъмнокафяви мокасини.Хората, които разполагат с информация за издирваната жена, могат да сигнализират на тел.: 112, 02/9821760, 9821755 или в най-близкото поделение на МВР.", "date": "2017.06.20", "title": " Полицията в София издирва тази жена"}
{"url": "https://trud.bg/%d0%b4%d0%b0-%d0%bf%d0%be%d0%b4%d0%ba%d1%80%d0%b5%d0%bf%d0%b8%d0%bc-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%be%d1%82%d0%be-%d0%b2-%d0%ba%d0%bb%d0%b0%d1%81%d0%b0%d1%86%d0%b8%d1%8f%d1%82/", "text": "Българската компания Рефан България води ожесточена битка с конкуренцията от чужбинаДнес е последният етап от гласуването във втория кръг за класацията „Любима марка“. Българската компания „Рефан България“ води ожесточена битка с конкуренцията от чужбина. Благодарение на активната подкрепа на клиенти, приятели и почитатели на Рефан миналата година компанията спечели първо място в Категория  от класацията „Любима марка на българския потребител“!„Успехът изключително ни зарадва, а победата ни амбицира отново да се включим в надпреварата“, заявиха от Рефан! След първия кръг родната компания за  продължава участието си в категориите:  (№ 13 ) и Българска марка (№ 26 )Поради тази причина се обръщаме към Вас – нашите читатели, с молба да покрепите БЪЛГАРСКОТО. Гласувайте за Рефан в класация „Любима марка“! Вторият кръг приключва днес (20 юни), а Рефан се нуждае от подкрепата на всеки българин.„Надяваме се с помощ от нашите потребители и приятели отново да стигнем до финала на класацията“, споделят от Рефан.Гласуването отнема около минута-две. Трябва да се попълни кратка форма, включваща име, години, пол и имейл. След това трябва да оставите своя глас във всички категории. След като гласувате, ще получите електронна поща с линк за потвърждение на вашия глас. Това е всичко.Дайте своя глас за Refan на: Класацията протича в три кръга, като първият бе от 31 май до 9 юни и след него в различните категории останаха само първите шест най-предпочитани брандове в различните отрасли. Да подкрепим българското!", "date": "2017.06.20", "title": " Да подкрепим българското в класацията „Любима марка“! Сега е моментът! Ето къде и как\t\t\t "}
{"url": "https://trud.bg/%d1%81%d0%b8%d1%81%d1%82%d0%b5%d0%bc%d0%b0%d1%82%d0%b0-%d0%b7%d0%b0-%d0%be%d0%bd%d0%bb%d0%b0%d0%b9%d0%bd-%d0%b1%d0%b8%d0%bb%d0%b5%d1%82%d0%b8-%d1%89%d0%b5-%d0%b7%d0%b0%d1%80%d0%b0%d0%b1%d0%be%d1%82/", "text": "Системата за онлайн билети ще заработи от началото на 2019 г. Това каза по време на брифинг Пламен Пешаров, управител на „Пътнически превози“ в БДЖ, във връзка с европейската нотификация, която след проучване на ЕК разрешава отпускане на държавна помощ за дружеството.От месец септември стартираме експерименталното внедряване на тази система в някои от големите гари. Като този период ще продължи в един тест, който е свързан и с подбора на технически средства, подготовка на свързаност и в такъв аспект нашата програма е насочена към това в края на тази година срещу Нова година, експерименталното внедряване на тази система да има резултат“, коментира той.По думите му всички оператвни мерки изискват правенето на обществени поръчки по закон, което ще отнеме около 10-12 месеца. Пешаро поясни, че чрез тази система билети ще могат да се издават онлайн, както и на място от самите кондуктори. Той добави, че след от три до пет месеца ще може да се използват постерминали по гарите.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.20", "title": " Системата за онлайн билети ще заработи от началото на 2019 г., заяви Пламен Пешаров"}
{"url": "https://trud.bg/%d0%b2-%d0%bd%d0%b0%d0%b9-%d1%81%d0%ba%d0%be%d1%80%d0%be-%d0%b2%d1%80%d0%b5%d0%bc%d0%b5-%d1%89%d0%b5-%d0%b1%d1%8a%d0%b4%d0%b0%d1%82-%d0%be%d1%82%d0%ba%d1%80%d0%b8%d1%82%d0%b8-%d0%b4%d0%b2%d0%b0-%d0%bd/", "text": "В най-скоро време ще бъдат открити два нови гранично-пропускателни пункта на границата между България и Румъния. Това се договориха на двустранна среща министър Валентин Радев и румънския му колега Роберт Марин, съобщават от пресцентъра на МВР. Новите ГКПП-та са Крушари-Добромир и Кайнарджа-Липница. Двамата министри оцениха високо нивото на оперативното сътрудничество, партньорството по разследване в рамките на конкретни операции, както и усилията на съвместните екипи за опазване на границата.Министър Радев благодари на министър Марин за работата на румънските служители, владеещи български език, които участват в контролните мерки на територията на морските ни курорти през активния летен туристически сезон.Министрите размениха и актуална информация за миграционния натиск, като отчетоха намаляване на потока. Срещата се проведе в рамките на участието им в министерската конференция на Залцбурския форум и групата за приятели от западните Балкани.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.20", "title": " В най-скоро време ще бъдат открити два нови гранично-пропускателни пункта на границата между България и Румъния"}
{"url": "https://trud.bg/%d0%bf%d0%b8%d1%8f%d0%bd-%d1%81%d0%ba%d1%8a%d1%81%d0%b0%d0%bb-%d0%bf%d0%b0%d0%b3%d0%be%d0%bd-%d0%bd%d0%b0-%d0%bf%d0%be%d0%bb%d0%b8%d1%86%d0%b0%d0%b9-%d1%85%d0%b2%d0%b0%d0%bd%d0%b0%d0%bb-%d0%b2-%d0%bd/", "text": "Срещу 38-годишния Б.К. е образувано незабавно производство за саморазправа с полицейски служители при изпълнение на задълженията им – съобщиха от ОД на МВР в Сливен. Това станало по време на пътна проверка в областния град.На 17 юни около 20,30 ч. униформените спрели на бул. „Цар Симеон“ лек автомобил „Фиат“. 46-годишната шофьорка нарушила пътен знак. Съставен й бил фиш. В това време спътникът й, видимо в нетрезво състояние, започнал да отправя обиди и закани към служителите на реда, скъсал пагона на единия от тях.", "date": "2017.06.20", "title": " Пиян скъсал пагон на полицай, хванал в нарушение шофьорка"}
{"url": "https://trud.bg/%d1%82%d0%b5%d0%bc%d0%b5%d0%bd%d1%83%d0%b6%d0%ba%d0%b0-%d0%bf%d0%b5%d1%82%d0%ba%d0%be%d0%b2%d0%b0-%d0%b8-%d1%88%d0%b5%d1%84%d1%8a%d1%82-%d0%bd%d0%b0-%d1%80%d0%be%d1%81%d0%b0%d1%82%d0%be%d0%bc/", "text": "В рамките на деветия Международен форум „Атомекспо“ българският енергиен министър Теменужка Петкова се срещна с генералния директор на държавната корпорация за атомна енергия „Росатом“ г-н Алексей Ликхачов. Традиционно форумът се провежда в руската столица Москва. По време на разговора бе отбелязано ползотворното сътрудничество между двете страни през годините в сферата на ядрената енергетика, съобщи пресцентърът на министерството.„След като миналата година с общи усилия разрешихме казуса след постановеното арбитражно решение за АЕЦ „Белене“, следващата важна стъпка пред нас е свързана с възможността за реализация на произведеното за проекта оборудване“, подчерта министър Петкова. „Страната ни следва да се съобрази и с произтичащите от парижкото споразумение изисквания за намаляване на вредните емисии. Въпреки, че ще настояваме пред ЕК за дерогация, ще се наложи да преосмислим енергийната си стратегия“, каза още тя. По думите й основната цел на правителството в енергийната сфера е гарантиране на енергийната сигурност.Пред г-н Ликхачов Петкова изложи плановете на българската страна да отдели пасивите и активите по проекта „Белене“ в отделна компания, която да бъде предложена за приватизация. По думите й, освен с изградена площадка, част от съпътстващата инфраструктура и произведеното оборудване за АЕЦ „Белене“, България разполага и с технически отлично подготвени експерти. В случай, че в рамките на подобна процедура не бъде намерен стратегически инвеститор, разглеждаме и възможността част от оборудването за „Белене“ да се реализира на площадката на 7-ми блок на АЕЦ „Козлодуй“, каза още Петкова.От страна на „Росатом“ бе проявен интерес да участват в евентуална реализация на проекта като строител.В рамките на форума министър Петкова се срещна и с генералния директор на „Русатом сервиз“ и ръководител на проекта за удължаване живота на 5-ти и 6-ти блок на АЕЦ „Козлодуй“ Евгений Салков. Двамата припомниха успешното приключване на дейностите по модернизация на 5-ти блок на АЕЦ „Козлодуй“. Министър Петкова изрази увереност, че съвместната работа между експертите на АЕЦ „Козлодуй“ и на „Росатом“ ще завърши успешно и по отношение на дейностите за удължаване живота на 6-ти блок на българската атомна централа. Дейностите се изпълняват в заложените срокове и обеми, категорична бе Петкова.", "date": "2017.06.20", "title": " Теменужка Петкова и шефът на „Росатом“ обсъдиха реализацията на реакторите за „Белене“"}
{"url": "https://trud.bg/%d0%bd%d0%b0%d0%b4-10-%d1%85%d0%b8%d0%bb-%d0%b8%d0%b3%d1%80%d0%b0%d1%87%d0%ba%d0%b8-%d0%bd%d0%be%d1%81%d0%b5%d1%89%d0%b8-%d0%b8%d0%b7%d0%b2%d0%b5%d1%81%d1%82%d0%bd%d0%b8-%d0%bc%d0%b0%d1%80%d0%ba/", "text": "Над 10 000 играчки задържа митническа мобилна група при проверка на контейнер, пристигащ от Китай на МП Пристанище Варна Запад. Открити са фигурки, пистолети, колички и конструктори, носещи логата и търговските наименования на Batman, Minions, Cars и Lego, съобщиха от пресцентъра на Агенция „Митници“.При друга проверка митническата мобилна група е открила и 51 велосипеда, носещи фигуративни и словесни изображения на Ferrari, Lamborghini и Hummer.Стоките са задържани на основание Регламент (ЕС) № 608/2013 на Европейския парламент и на Съвета заради съмнения, че нарушават права на търговски марки. Предстои да бъдат уведомени правопритежателите на съответните марки.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.20", "title": " Над 10 хил. играчки, носещи известни марки, задържаха на пристанище Варна Запад"}
{"url": "https://trud.bg/%d0%b2%d0%b8%d1%86%d0%b5%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d0%b8%d0%bb%d0%b8%d1%8f%d0%bd%d0%b0-%d0%b9%d0%be%d1%82%d0%be%d0%b2%d0%b0-%d0%b5%d0%b2%d1%80%d0%be%d0%bf/", "text": "Европейските и националните политики за бежанците платиха данък на популизма. Това заяви вицепрезидентът Илияна Йотова, която откри медиен форум по повод Световния ден на бежанеца на тема „Когато обществото срещна бежанците“, съобщават от прессекретариата на президента. Форумът се организира от Българския Червен кръст и Върховния комисариат за бежанците към ООН.„За интеграция вече не се говори, нещо повече повдигането на този въпрос вече среща недоволството на европейските граждани. Няма значение дали ще става във Франция преди изборите, в германския Бундестаг или заради наредба 208 в България“, посочи вицепрезидентът.Според Илияна Йотова темата за сигурност на всяка цена, която се наложи и заема над 70% от публикациите, измести фокуса на проблемите към ограничаване на достъпа до Европа и превръщането на Европа в крепост за правата на „едните“ срещу правата на „другите“, които вярват, че ще ги намерят именно там.„Какво разказваме за мерките, които държавата предприема, за да е гарант за нашата сигурност, но и за спазване правата на тези хора?! Напоследък разговорът е само около оградата, чийто фокус на предназначение също се измести – от съоръжение за сигурност в преграда за бежанци“, отбеляза вицепрезидентът.Илияна Йотова припомни, че на 18 април 2015 , 800 човека загубиха живота си близо до италианските брегове на Лампедуза и тази драма отбелязва началото на “кризата с бежанците”. „Картината на тъжните и покрусени хора бързо се смени с барабанен огън от страна на всякакви институции за безкомпромисна битка с трафикантите и ограничаване на потоците от хора, идващи от Африка и Близкия изток“, каза вицепрезидентът.„Независимо от тази активност, резултатите бяха повече от скромни – броят на мигрантите растеше, каналджийските схеми се увеличаваха. Още тук се зароди една много опасна тенденция в медийното пространство. Нямаха положителната новина. Липсата на работещи решения и коментарите за причините за конфликтите отстъпиха на прескомюникета за броя на пристигащите“, заяви Илияна Йотова.Вицепрезидентът акцентира на това, че медиите и обществените нагласи от своя страна предопределят политическите решения в немалка степен, независимо дали става дума за национални или европейски политики. По думите на Илияна Йотова най-сериозната заплаха не са дивидентите на една или друга политическа формация от крайната десница и популистките партии, а това че като хора привикваме с ужаса на човешките трагедии.„Нямаме дискусия за европейските решения. За Дъблинското споразумение мнозина говорят, без да го познават, хората не го припознават като документ, който ще реши кризата и ще гарантира нашия интерес“, посочи вицепрезидентът.Илияна Йотова обърна внимание и на смесването на темите “тероризъм” и “бежанци”.„Медиите създадоха до голяма степен страховете, не съзнателно, а защото информираха, но не обясняваха събитията. После се опитаха да унищожат същите страхове, но вече бе много късно“, каза тя.Вицепрезидентът призова за по-широка обществена дискусия по проблемите, за да се вземат правилни решения. Във форума, който се проведе в литературен клуб „Перото“, участваха журналисти, медийни експерти, социолози.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.20", "title": " Вицепрезидентът Илияна Йотова: Европейските и националните политики за бежанците платиха данък на популизма"}
{"url": "https://trud.bg/%d0%b1%d0%b0%d0%b1%d0%b0-%d0%b4%d0%b0%d0%b4%d0%b5-5385-%d0%bb%d0%b5%d0%b2%d0%b0-%d0%b8-6-%d0%b7%d0%bb%d0%b0%d1%82%d0%bd%d0%b8-%d0%bc%d0%be%d0%bd%d0%b5%d1%82%d0%b8-%d0%bd%d0%b0-%d0%b0%d0%bb%d0%be%d0%b0/", "text": "Банда телефонни измамници щурмуваха масирано в един ден монтанското село Габровница. Повечето от местните старци не се хванали на лъжите на апашите, 77-годишна пенсионерка обаче им харизала всичките си спестявания заедно с няколко златни монети, съобщиха от Областната дирекция на МВР в Монтана.Обирджиите се обадили на баба Цветанка Д. в понеделник към 14 часа. По изтъркания вече, но все още действащ сценарий за мнима операция на полицията срещу телефонни измамници, апашите се представили за пазители на реда и поискали от възрастната жена да им помогне да залови мошениците. Те я инструктирали да събере и предаде всичките си пари, но бабата признала, че има при себе си само 500 лева. По заръка на апашите старицата отпътувала за Монтана, където изтеглила от банка спестените си 4885 лева и заедно с останалите пари и 6 златни монети оставила всичко под близък контейнер. Чак като се прибрала на село жената разбрала, че е измамена и обрана.„Баба Цветанка е бивша книжарка, грамотна жена. Чудно как се е хванала на въдицата на апашите? Те звъняха наред в селото, но никой не им повярва!”, коментираха в Габровница.„Измамниците се опитаха същия ден да преметнат сума баба и дядовци. Но аз съм ги инструктирал веднага да затварят телефона и да ми се обаждат на мен. Преди няколко дни се опитаха и мен да излъжат, но номерът им не мина!”, заяви кметът на Габровница Борис Цветков, който е бивш армейски офицер.", "date": "2017.06.20", "title": " Баба даде 5385 лева и 6 златни монети на алоапаши\t\t\t"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%b8-%d0%b7%d0%b0%d0%b5%d0%b2-%d0%b1%d0%bb%d0%b8%d0%b7%d0%be-%d1%81%d0%bc%d0%b5-%d0%b4%d0%be-%d0%bf%d0%be%d0%b4%d0%bf%d0%b8%d1%81%d0%b2%d0%b0%d0%bd%d0%b5/", "text": "По договора за добросъседство с Македония сме много близо. Това каза премиерът Бойко Борисов след среща с министър-председателя на Македония Зоран Заев.„Трябва ли да продължим да бъдем разделени, след като много държави са дали пример как се развиват, когато заедно честват своите герои и исторически личности. Затова решихме със премиера Заев да отидем на паметника на цар Самуил. Това е нещо, което можем заедно да честваме. Кирил и Методий, нашите братя, можем да се радваме всички на това, което са направили. Вместо да е повод за радост, то става повод за раздори“, заяви.„След като Заев ще поеме този риск да дойде на паметника на Самуил, на 2 август ще направим същото на Илинденското въстание, когато се чества. Убеден съм, че ако се съсредоточим върху инфраструктурните обекти, след 10 години и Балканите, и другите страни, ще са други. Да поемем този риск, пък оттук нататък е Божа работа. По договора сме много близко. Става въпрос за термини, които искаме така да бъдат написани, че да няма никакви дискусии и възможности за претенции от едната или другата страна“, добави той.Борисов каза още, че се надява външните министри на двете страни на 2 август със своите екипи да намерят правилното решение. „Това е добре и за Брюксел, и за нашите граждани, защото нямаме право да държим гражданите на Балканите толкова време извън голямото европейско семейство“, каза още Бойко Борисов.Убеден съм, че с България на 2 август ще подпишем Договора за добросъседство, каза от своя страна премиерът на Македония Зоран Заев. „Това което правим, е по-ценно от всеки договор. Това е акт на покланяне към общата история. Това е много по-ценно от всеки договор. Това са малки детайли. Двамата министри ще преговарят, за да могат да изгладят всичко това и тази цел, която си дадоха на 2 август, е да подпишем договора, когато дойде премиерът Борисов. Направих 11 срещи, които помогнаха да направим предпоследната стъпка, убеден съм, че на 2 август ще я направим“, каза още Зоран Заев.Премиерът Бойко Борисов заяви, че ако Македония не положи усилия, никой не може да ѝ помогне за членството в НАТО и ЕС. „Можем да я поддържаме, да ги консултираме, ако искат по дадена тема. С отворено сърце сме. Всичко зависи от политическия елит в Македония, ако те не съумеят да направят важните стъпки, каквато и помощ да получат, няма да е достатъчна. Има Берлински процес, прекрасно посрещане в Брюксел. Това съм казал. Ако работим заедно, мисля че ще имаме успех. Балканите са във фокуса и на ЕС, и на НАТО. Веднъж имаме опит, имам предвид Косово“, каза още Бойко Борисов.", "date": "2017.06.20", "title": " Борисов и Заев: Близо сме до подписване на договора за добросъседство"}
{"url": "https://trud.bg/%d1%80%d1%83%d1%81%d0%ba%d0%be-%d0%b8%d0%b7%d0%b4%d0%b0%d0%bd%d0%b8%d0%b5-%d1%81%d0%be%d1%84%d0%b8%d1%8f-%d0%be%d1%82%d0%bd%d0%be%d0%b2%d0%be-%d0%b8%d1%81%d0%ba%d0%b0-%d1%8e%d0%b6%d0%b5%d0%bd/", "text": "„София отново иска „Южен поток“: президентът на България позвъни на Путин“ – под това заглавие руското аналитично бизнес издание съобщи за  на България и Русия, проведен в понеделник вечерта, по време на който Румен Радев е поканил Владимир Путин да гостува у нас следващата година за честванията на 3 март.Цитирайки прессъобщението на Кремъл медията акцентира върху постигнатото съгласие за „по-нататъшно развитие на двустранните отношения в различни сфери, включително енергетиката“.„В началото на юни редица европейски медии съобщиха, че се водят тайни преговори между Москва, Будапеща и Белград за възобновяване на строителството на газопровода „Южен поток“, отбелязва руското издание, припомняйки изявление на унгарския външен министър Петер Сиярто пред австрийския вестник Der Standard, според което OMV и „Газпром“ обсъждат възможностите за рестарт на проекта. „Основният печеливш при този вариант би била австрийската OMV, но и самата Австрия, която би се превърнала в най-големия газов хъб в Европа“, пише Еxpert.ru.От своя страна „Газпром“ съобщи, че води преговори с България за развитие на газопреносната система на страната. „Съществуват много направления за доставки на газ по втората нишка на „Турски поток“, отбеляза в началото на юни зам.-шефът на „Газпром“ Александър Медведев. „Вариантите за разпределение на газ по втората нишка на „Турски поток“ са разнообразни – към Италия, на север… С българските колеги обсъждаме варианти за развитие на газотранспортната система на България“, каза Медведев. Припомняйки, историята по спирането на проекта, той коментира: „Въпреки да казват, че в една река не бива да се влиза два пъти, може да опитаме друг ръкав“.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.20", "title": " Руско издание: София отново иска „Южен поток“ – Радев звънна на Путин"}
{"url": "https://trud.bg/%d0%b7%d0%b0%d1%82%d0%b2%d0%be%d1%80%d0%bd%d0%b8%d1%87%d0%ba%d0%b0-%d0%b8%d0%b7%d0%b4%d0%b8%d1%80%d0%b2%d0%b0%d0%bd%d0%b0-%d0%b4%d0%b2%d0%b5-%d0%b3%d0%be%d0%b4%d0%b8%d0%bd%d0%b8-%d1%81-%d0%bf%d0%be/", "text": "Дисциплинарно наказание „изолиране за 14 денонощия в наказателна килия” получи лишена от свобода, която се отклонила от затвора и била издирвана в продължение на две години.  В началото на април 2015 г. Окръжната прокуратура в Сливен прекратила изпълнението на присъдата на Ю.И., за да може да се лекува в специализирана урологична клиника.  Тя обаче не се завърнала в определения едномесечен срок в затвора.  От НЗОК съобщили, че затворничката не е била настанявана през периода в нито една болница в страната.  Ю.И. била задържана от столичната полиция едва в края на май тази година, за 10 дни била настанена в клиниката по белодробни и вътрешни болести към Медицинския институт на МВР. След това отново я върнали в затвора, за да изтърпява присъдата си. А за отклонението й от затвора директорът издал заповед за наказанието  – съобщиха от Административния съд в Сливен.Случаят стигнал до съда, след като лишената от свобода Ю.И. обжалвала заповедта. Тя посочила, че имала рискови болести, дишала с помощни средства, страдала от пристъпи и престоят й в наказателна килия бил „равносилен на посегателство върху здравето и живота”.  Пред съда обаче са представени документи, че преди да бъде издадена директорката заповед, затворничката е била прегледана от лекар. Заключението му е, че здравословното й състояние не е пречка да изтърпи дисциплинарното си наказание.  Според официалната справка, от 1994 г. досега на Ю.И. били разрешавани 9 прекъсвания на изпълнението на присъдата. В  7 от случаите не се е завърнала в указания срок и не е представила медицински документи, че се е лекувала в болница, заради което са й били разрешени прекъсванията.  Деветте прекъсвания били с продължителност над 2 г. и 6 месеца, а отклоненията след изтичане на срока им – над 6 години и 3 месеца.  От 2010г. по отношение на Ю.И. били издадени 17 заповеди за различни дисциплинарни нарушения,  веднъж вече е била наказана с 14 денонощия изолация.  На тези и други основания Административният съд в Сливен потвърди заповедта на директора на затвора за дисциплинарното наказание на Ю.И. Решението е окончателно и не подлежи на обжалване.Делото е сред първите в страната след приетите промени в закона, които дадоха възможност на лишените от свобода да обжалват дисциплинарните си наказания пред съда, както и сами да внасят искания в съда за предсрочно освобождаване на затвора.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.20", "title": " Затворничка, издирвана две години с полиция, жали наказанието си"}
{"url": "https://trud.bg/%d0%b0%d0%bd%d0%b3%d0%b5%d0%bb%d0%b0-%d0%bc%d0%b5%d1%80%d0%ba%d0%b5%d0%bb-%d0%bc%d0%be%d0%b6%d0%b5-%d0%b4%d0%b0-%d0%be%d0%b1%d0%bc%d0%b8%d1%81%d0%bb%d0%b8%d0%bc-%d0%bf%d1%80%d0%b5%d0%b4%d0%bb%d0%be/", "text": "Германският канцлер Ангела Меркел изрази готовност да „обмисли“ предложенията на новия френски президент Еманюел Макрон за реформи в еврозоната, предаде АФП.„Разбира се, може да обмислим общ финансов министър, ако обстоятелствата са правилни“, заяви Меркел, говорейки пред водещи фигури на бизнеса.„Бихме могли да разгледаме и евро-бюджет, ако е ясно, че наистина укрепваме структурата на икономиката и правим разумни неща“, допълни канцлерът на ФРГ, подкрепяйки по този начин още едно от предложенията на френския лидер.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.20", "title": " Ангела Меркел: Може да обмислим предложенията на френския президент за реформи в еврозоната"}
{"url": "https://trud.bg/400-%d0%b4%d1%83%d1%88%d0%b8-%d0%be%d1%82%d0%ba%d1%80%d0%b8%d1%82%d0%b8-%d0%b4%d0%b0-%d0%b6%d0%b8%d0%b2%d0%b5%d1%8f%d1%82-%d0%b2-%d0%bc%d0%b0%d0%b7%d0%b5-%d0%bd%d0%b0-%d0%b8%d0%b7%d0%b8%d1%81%d0%ba/", "text": "400 човека бяха открити да живеят в мазе на изискана сграда в Пекин, предава Би Би Си.Хората са обитавали “лабиринт“ от гъсто населени стаи без прозорци в мазето на сграда в богаташкия комплекс Джулонг Тауърс в североизточната част на Пекин.Освен стаи за живеене в мазето имало оборудвани кухни и дори стая за пушачи.Настаняването в подземни помещения не е прецедент за Пекин, като има приблизително 1 милион човека, известни като шузу (бел. плъхове), които живеят в бомбени убежища и бункери, изградени през 70-те и 80-те години на миналия век.По предварителна информация “наемателите“ били открити, след като живущите в комплекса забелязали, че има много непознати лица сред тях и след известно търсене попаднали на обитаемото мазе в една от жилищните сгради.Установено е, че обитателите са обикновени работници от цялата страна дошли да се препитават в столицата.В миналото практиката да се населяват подземни помещения е била поощрявана, но през последните години тя се превръща в голям проблем, тъй като се забелязва пренаселване и следователно безопасността на живущите не може да бъде гарантирана.Въпреки че вече не е толкова силно разпространена, тази практика все още е факт поради непрекъснатото нарастване на наемите в Пекин, които могат да достигнат до близо 700 долара за месец. Много от идващите да работят в града не са склонни или намират за непосилно да плащат подобни наеми, което води до създаването на импровизирани “жилища“ в мазета и други подземни помещения.", "date": "2017.06.20", "title": " 400 души открити да живеят в мазе на изискана сграда в Пекин"}
{"url": "https://trud.bg/%d0%ba%d0%be%d1%82%d0%b5%d0%bb-%d0%bf%d0%be%d0%b4%d0%ba%d1%80%d0%b5%d0%bf%d0%b8-%d0%bc%d0%b5%d0%bc%d0%be%d1%80%d0%b8%d0%b0%d0%bb-%d0%bd%d0%b0-%d1%85%d0%b0%d0%bd-%d0%ba%d1%83%d0%b1%d1%80%d0%b0%d1%82/", "text": "Котел подкрепи инициативата за изграждането на мемориален комплекс на хан Кубрат в Украйна. Въпреки затрудненото си финансово положение, с решение на общинския съвет в балканското градче бяха отпуснати 200 лева от бюджета за доизграждането на мемориала. Предложението бе внесено от председателя на местния парламент Христина Чолакова.Хан Кубрат е бил погребан до днешното украинско село Малая Перешчепина, Полтавска област. През 1912 година две овчарчета намерили съкровища, докато си играят на дюните край река Ворскла.Само златните предмети били над 20 кг, а сребърните – над 50 кг. Повечето от тях са постъпили още в онези години в Държавния Ермитаж в Санкт Петербург. Сред находките са скиптъра, владетелската сабя и други символи на властта. През последната четвърт на миналия век учените потвърждават категорично съществувалата по-рано хипотеза, че погребаният до Малая Перешчепина владетел е хан Кубрат.През 2012 г. в селото се е състоял Международен събор на българите послучай 100-годишнината от откриването на гробното място. Тогава се е взело решение за изграждането на мемориалния комплекс. Създаденият Международен организационен съвет търси съдействие от българските общини за неговото довършване.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.20", "title": " Котел подкрепи мемориал на хан Кубрат в Украйна"}
{"url": "https://trud.bg/%d0%b2%d1%8a%d0%b2-%d0%b2%d1%81%d1%8f%d0%ba%d0%be-%d0%ba%d0%be%d1%82%d0%bb%d0%b5%d0%bd%d1%81%d0%ba%d0%be-%d1%81%d0%b5%d0%bb%d0%be-%d0%b2%d0%b5%d1%87%d0%b5-%d1%89%d0%b5-%d0%b8%d0%bc%d0%b0-%d0%bf%d0%b5/", "text": "Във всяко от 21-те села в балканската община Котел вече може да има пенсионерски клуб. Това стана възможно, след като местният парламент прие специална Наредба за създаването и дейността на клубовете. Предложението внесе кметът Коста Каранашев, а наредбата бе изготвена от председателя на общинския съвет Христина Чолакова, която е и бивш областен управител на Сливен.Пенсионерските клубове ще разкриват, ако има най-малко по 15 желаещи във всяко населено място. Клубовете ще има ръководен и контролен орган. Ще използват помещения, предоставени безвъзмездно от общината. Издръжката им за ток, вода и други режийни разноски ще се осигуряват от местния бюджет. За тези цели са предвидени 12 хил.лева до края на годината. Клубовете имат право да получават и дарения.Пенсионерите в община Котел са близо една четвърт от населението или 4 518 души, като над 1000 от тях са с пенсии за инвалидност, 220 получават социални пенсии, а близо 600 са ненавършили пенсионна възраст. От местната администрация посочват, че възрастните хора в отдалечението населени места водят изолиран и затруднен живот и клубовете са подходящо място за социалната им интеграция. Досега клубове е имало в някои от по-големите или по-развити населени места. Сега се дава възможност да бъдат разкрити навсякъде, каквото било желанието на хората, заявено по време на предизборната кампания на кмета и екипа му.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.20", "title": " Във всяко котленско село вече ще има пенсионерски клуб"}
{"url": "https://trud.bg/nokia-3310-%d1%81%d0%b5-%d0%b7%d0%b0%d0%b2%d1%80%d1%8a%d1%89%d0%b0-%d0%b2-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b2-%d0%bc%d0%b0%d0%b3%d0%b0%d0%b7%d0%b8%d0%bd%d0%b8%d1%82%d0%b5-%d0%bd/", "text": "Легендарната Nokia 3310 се завръща отново в България и ще се предлага в магазините на Мтел от 21 юни. Обновеният телефон наследява всички предимства на своя предшественик като завидна здравина и издръжлива батерия, като ги надгражда с иновативни подобрения. Nokia 3310 може да се закупи за 9.99 лева в брой с абонаментен план Мтел без граници XL.Nokia 3310 запазва култовия дизайн на предишния модел, а също и потребителски интерфейс, като към тях добавя 2.4-инчов извит цветен дисплей с резолюция 240 x 320 пиксела. Познатата здравина този път е заключена в по-компактен размер от 115.6 x 51 x 12.8 mm и по-ниско тегло. Мтел ще предлага новото устройство в традиционния за модела тъмносин цвят.Телефонът е подходящ за хора, които непрекъснато общуват, предлагайки до 22 часа време за разговори с едно зареждане. В допълнение батерията на Nokia 3310 може да изкара цял месец в режим на готовност само с едно зареждане.Възроденият модел вече предлага и 2-мегапискелова камера с LED светкавица. Заклетите фенове на марката пък ще имат възможност да преоткрият емблематичната игра „Snake”. Nokia 3310 ще се предлага и със слушалки, с които ще могат да слушат над 50 часа музика с едно зареждане.", "date": "2017.06.20", "title": " Nokia 3310 се завръща в България в магазините на Мтел"}
{"url": "https://trud.bg/%d1%80%d0%b0%d0%b7%d0%ba%d1%80%d0%b8%d1%85%d0%b0-%d1%82%d0%b5%d0%bb%d0%b5%d1%84%d0%be%d0%bd%d0%b5%d0%bd-%d0%b8%d0%b7%d0%bc%d0%b0%d0%bc%d0%bd%d0%b8%d0%ba-%d0%bf%d1%80%d0%b5%d0%b4%d1%81%d1%82%d0%b0/", "text": "Столични криминалисти разкриха извършител на измама, съобщават от пресцентъра на МВР.Разследващите предприели оперативни действия по сигнал, постъпил в полицията през месец февруари, когато 29-годишен мъж съобщил, че е станал жертва на опит за измама. Пред полицейските служители разказал, че на 6 февруари на домашния си телефон получил обаждане от непознат, който се представил за репортер от национална медия и поискал парична сума, необходима за лечение на болно момче.По случая било образувано досъдебно производство и предприети оперативно-издирвателни и процесуално-следствени действия. В резултат е задържан извършителят на деянието – С.П. /35 г./ от кюстендилското село Драговищица. Справка показала, че мъжът е с множество криминалистически регистрации и осъждан за подобни престъпления.След доклад на събраните материали в Софийската районна прокуратура на С.П. е повдигнато обвинение за престъпление по чл. 209 от НК. Наложена му е постоянна мярка за неотклонение „задържане под стража”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.20", "title": " Разкриха телефонен измамник, представял се за репортер и искал пари за лечение на дете"}
{"url": "https://trud.bg/%d0%b2%d0%b5%d1%87%d0%b5-%d0%bc%d0%be%d0%b6%d0%b5%d0%bc-%d0%b4%d0%b0-%d0%bf%d1%80%d0%b0%d0%b2%d0%b8%d0%bc-%d0%b5%d0%bb%d0%b5%d0%ba%d1%82%d1%80%d0%be%d0%bd%d0%bd%d0%b0-%d1%81%d0%bf%d1%80%d0%b0%d0%b2/", "text": "От днес функционира новата електронна услуга на НАП – „Справка за изплатени доходи (различни от трудови) на физически лица“. Тя е достъпна, както с ПИК, така и с електронен подпис.Новата услуга дава възможност на физическите лица да проверяват дали за тях има подадени данни от предприятия и от самоосигуряващи се лица за изплащани доходи, различни от тези по трудов договор, като например хонорари. Е-услугата предоставя информация също за вида и размера на изплатения доход, както и удържан данък. Така с помощта на е-справката физическите лица ще могат коректно да отразяват изплатените им доходи в годишната си данъчна декларация.От НАП обръщат внимание, че ако потребителите на услугата установят, че са допуснали грешка във вече подадената декларация за облагане на доходите от 2016 г., те имат възможност да я поправят. Това става с подаването на еднократна коригираща декларация в срок до 30 септември 2017 г. Новата услуга на НАП засилва гражданския контрол по спазването на установените от данъчните закони задължения. Електронната справка допринася също и за намаляване на риска от злоупотреби и нарушаване на правата и интересите на гражданите.", "date": "2017.06.20", "title": " Вече можем да правим електронна справка за платени извънтрудови доходи"}
{"url": "https://trud.bg/17-%d0%b3%d0%be%d0%b4%d0%b8%d1%88%d0%b5%d0%bd-%d1%83%d1%87%d0%b5%d0%bd%d0%b8%d0%ba-%d0%bf%d1%80%d0%b5%d0%b1%d0%b8-%d1%83%d1%87%d0%b8%d1%82%d0%b5%d0%bb%d0%ba%d0%b0-%d0%b2-%d1%81%d1%82%d0%be%d0%bb%d0%b8/", "text": "17-годишен ученик е нападнал и е ритал учителка от столичната гимназия по туризъм, съобщиха от пресцентъра на МВР.Сигналът за инцидента е подаден към 12:30 днес.По първоначални данни момчето е влязло в учителската стая на училището, където е нападнало една от учителките.Полицаи са арестували младежа на мястото на инцидента.Според непотвърдена информация той е бил в нервна криза.Учителката също е откарана в спешен център, за да бъде прегледана, но състоянието й не е сериозно.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.20", "title": " 17-годишен ученик преби учителка в столично училище"}
{"url": "https://trud.bg/%d0%b7%d0%be%d1%80%d0%b0%d0%bd-%d0%b7%d0%b0%d0%b5%d0%b2-%d1%81%d0%b5-%d0%bf%d0%be%d0%ba%d0%bb%d0%be%d0%bd%d0%b8-%d0%bf%d1%80%d0%b5%d0%b4-%d0%bf%d0%b0%d0%bc%d0%b5%d1%82%d0%bd%d0%b8%d0%ba%d0%b0-%d0%bd/", "text": "Бойко Борисов отиде със своя гост Зоран Заев до паметника на цар Самуил в София. С това двамата премиери нарушиха предварителната си програма.По-рано Борисов и Заев обявиха, че общо честване ще има и на 2 август, когато се навършват 104 години от Илинденско-Преображенското въстание.Тогава се очаква да бъде подписан договорът за добросъседство между България и Македония.", "date": "2017.06.20", "title": " Зоран Заев се поклони пред паметника на цар Самуил в София (СНИМКИ)"}
{"url": "https://trud.bg/%d1%84%d0%b0%d0%bd%d0%b4%d1%8a%d0%ba%d0%be%d0%b2%d0%b0-23-%d0%be%d1%82-%d0%b4%d0%b5%d1%82%d1%81%d0%ba%d0%b8%d1%82%d0%b5-%d0%bf%d0%bb%d0%be%d1%89%d0%b0%d0%b4%d0%ba%d0%b8-%d0%b2-%d0%bf%d0%b0%d1%80/", "text": "2/3 от детските площадки на територията парковете и големите градини в София вече са напълно реновирани и отговарят на всички стандарти по – ударопоглъщаща настилка, огради и т.н. Това съобщи кметът на София Йорданка Фандъкова. До края на 2018 година ще бъдат реновирани всичките 120 площадки, обеща тя.Районните кметове са получили пари за възстановяването на 10 детски площадки в паркова среда – извън междублоковите пространства.„Отделяме финансов ресурс. Кметовете получиха 800 000 лв. още в началото на годината за поддръжката на площадките, които са на тяхна територия. Те са длъжни непрекъснато да проверяват за опасни елементи и да поддържат площадките“, каза Фандъкова.Тя допълни, че са отделени 2,5 млн. лв. за изграждане на нови площадки, като тези пари са разпределени към всички райони на София.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.20", "title": " Фандъкова: 2/3 от детските площадки в парковете и големите градини вече са реновирани"}
{"url": "https://trud.bg/%d0%ba%d0%be%d1%80%d0%bd%d0%b5%d0%bb%d0%b8%d1%8f-%d0%bd%d0%b8%d0%bd%d0%be%d0%b2%d0%b0-%d0%b1%d1%81%d0%bf-%d0%b2%d0%bd%d0%b0%d1%81%d1%8f-6-%d0%ba%d0%b0%d0%bd%d0%b4%d0%b8%d0%b4%d0%b0%d1%82%d1%83%d1%80/", "text": "БСП ще внесе 6 кандидатури за членове на ВСС. Това съобщи лидерът на БСП Корнелия Нинова по време на пресконференция в централата на партията.Тя поясни, че сред тях са четирима съдии и двама прокурори. Нинова обясни, че това са: Марина Дойчинова, Даниела Маринова – Марчева, Дияна Хитова, Драгомир Кояджиков, Маринела Тотева, Светлана Бошнакова.„Бих искала да коментирам критериите, по които се спряхме на тези хора. Първо да са хора от системата, защото те познават нерешените въпроси в правосъдието. Второ, да са извървели пътя от районни съдии и младши прокурори до най-високите нива. Трето, професионализъм и почтеност“, каза лидерът на БСП.Тя поясни, че в кариерата си тези кандидати са преминали през търговско, административно, гражданско, европейско право, юрисконсулти. По думите ѝ те покриват една широка гама от проблематика в правото.„Тяхната почтеност е абсолютно безукорна. „Четвърто, да не са страна в споровете, които се развиват в съдебната система. Разчитаме на тяхната обективна гледна точка за съдебната реформа и на техния обективизъм“, заяви Нинова.Тя поясни, че БСП предлага повече кандидати, защото са за принципа, да има конкуренция, право на избор и истинско състезание. „Ние ценим високо и шестимата. Не сме влизали в договорки за имена от тези 6“, заяви Нинова.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.20", "title": " Корнелия Нинова: БСП внася 6 кандидатури за членове на ВСС"}
{"url": "https://trud.bg/%d1%88%d0%be%d1%84%d1%8c%d0%be%d1%80-%d0%b7%d0%b0%d0%b3%d0%b8%d0%bd%d0%b0-%d0%b4%d0%b5%d1%82%d0%b5-%d0%b8-%d0%bc%d1%8a%d0%b6-%d1%81%d0%b0-%d1%80%d0%b0%d0%bd%d0%b5%d0%bd%d0%b8-%d0%bf%d1%80%d0%b8/", "text": "60-годишен мъж от Сливен загина на място при катастрофа по пътя Сливен-с.Тополчане. 7-годишно дете и 47-годишен мъж от Карнобат са ранени – съобщиха от полицията.Тежкото произшествие станало минути след 9,30 ч. на 20 юни. Сливенецът управлявал лек автомобил „Пежо“. По неизяснени засега причини той изгубил контрол над волана и се ударил в „Рено“, в което пътували детето и другият мъж. Пострадалите са в областната болница в Сливен.Води се досъдебно производство.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.20", "title": " Шофьор загина, дете  и мъж са ранени при катастрофа до Сливен"}
{"url": "https://trud.bg/%d0%be%d1%81%d1%8a%d0%b4%d0%b8%d1%85%d0%b0-43-%d0%b3%d0%be%d0%b4%d0%b8%d1%88%d0%b5%d0%bd-%d0%bc%d1%8a%d0%b6-%d0%b8%d0%b7%d0%bd%d0%b0%d1%81%d0%b8%d0%bb%d0%b2%d0%b0%d0%bb-%d0%bc%d0%b0%d0%bb%d0%be%d0%bb/", "text": "По обвинителен акт на Районна прокуратура – Девин е осъден Георги Г., на 43 г., за това, че в периода от 1 декември 2016 г. до 31 декември 2016 г. в гр.Д., обл. Смолян, при условията на продължавано престъпление е извършил полово сношение и действия на полово удовлетворение с лице от същия пол, ненавършило 14-годишна възраст – престъпление по чл. 157 ал.4 във връзка с чл.26 ал.1 от Наказателния кодекс. Районен съд – Девин е наложил на Георги Д. наказание лишаване от свобода за срок от една година и четири месеца условно с три години изпитателен срок, съобщават от Прокуратурата.Георги Г. е признат за виновен за това, че три пъти, на неустановени дати през декември 2016 г., извършил полови сношения, в нетрезво състояние, с 13-годишно момче в жилище, където живеел в гр. Д., обл. Смолян. Двамата се познавали отпреди. По делото са били назначени и извършени експертизи, разпитани свидетели и др. Георги Г. се е признал за виновен. Присъдата на Районен съд – Девин е влязла в сила. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.20", "title": " Осъдиха 43-годишен мъж, изнасилвал малолетно дете в продължение на месец"}
{"url": "https://trud.bg/12-%d0%b3%d0%be%d0%b4%d0%b8%d0%bd%d0%b8-%d0%b7%d0%b0%d1%82%d0%b2%d0%be%d1%80-%d0%b7%d0%b0-%d0%bc%d1%8a%d0%b6-%d0%be%d1%82-%d0%bf%d0%b5%d1%89%d0%b5%d1%80%d0%b0-%d0%b7%d0%b0%d0%ba%d0%bb%d0%b0%d0%bb/", "text": "12 години в Пазарджишкия затвор при първоначален строг режим ще лежи 46-годишният Йордан Стойнов от Пещера, който на 12 ноември 2016 г. закла умишлено 74-годишния си баща Георги, след като го намушка няколко пъти с нож. Това реши във вторник петчленен състав на Пазарджишкия окръжен съд с председател Коста Стоянов и докладчик съдия Кристина Пунтева.Делото за отцеубийство протече по съкратеното съдебно следствие – без разпити на свидетели и вещи лица, след като подсъдимият призна изцяло вината си. Това даде възможност на подсъдимия да получи редуцирана с 1/3 присъда.Около половин час продължиха пледоариите на прокурора Васил Малинов и служебната адвокатка на обвиняемия Радка Кръстева, а 15-тина минути бяха нужни на съда да постанови присъдата, която подлежи на обжалване и протест пред Апелативен съд-Пловдив.Трагедията се разиграла в дома на семейството в Пещера. Стара разпра за имоти между Йордан и баща му Георги се разпалила за пореден път, след като двамата изпили солидно количество алкохол. В резултат на това ситуацията бързо излязла извън контрол, последвало сбиване, при което след размяна на удари синът намушкал баща си с нож в областта на корема. Пострадалият бил транспортиран и настанен в МБАЛ „Пазарджик“, където рано сутринта на 13 ноември 2016 г. След като намушкал баща си, Йордан Стойнов отишъл в дома на сестра си, която живеела наблизо, казал й какво е направил и я помолил да извика линейка.", "date": "2017.06.20", "title": " 12 години затвор за мъж от Пещера, заклал баща си"}
{"url": "https://trud.bg/%d0%b9%d0%be%d1%80%d0%b4%d0%b0%d0%bd%d0%ba%d0%b0-%d1%84%d0%b0%d0%bd%d0%b4%d1%8a%d0%ba%d0%be%d0%b2%d0%b0-%d0%b7%d0%b0%d0%bf%d0%be%d1%87%d0%b2%d0%b0-%d1%80%d0%b5%d0%bc%d0%be%d0%bd%d1%82%d1%8a%d1%82/", "text": "Около 5 млн. лв. са отделени за ремонта на парка пред НДК. Това каза пред журналисти кметът на София Йорданка Фандъкова.„Предстои до края на тази седмица да започне цялостната реконструкция на площад „България“, това е паркът пред НДК. Миналата година отделихме тази зона с оглед на необходимост от изграждане и реализиране на цялостна хидроизолация, каквато липсваше“, посочи Фандъкова.Според нея се очаква ремонтът да приключи до есента.„Срокът на изпълнителя е до края на годината, но аз вярвам и ще направим всичко възможно, ремонтът да приключи с есенното време“, коментира тя. По думите ѝ ремонтът ще се състои в изграждане на цялостна хидроизолация, подновяване и монтиране на изцяло нови настилки с гранитни плочи в два нюанса, така че да се запази видът на парка и в същото време да бъде ново и хубаво.Попитана за бъдещето на паметника „1300 години България“, Фандъкова каза, че решението за демонтаж е взето още през 2014 г.„Категорично не мога да се съглася, че тук става въпрос за разрушаване на паметник, защото всички виждаме за какво става дума. Аз заварих това съоръжение под формата на руини, от което падат плочи и е опасно“, коментира тя. Кметът на София изказа надежда, че споровете във връзка с това съоръжение ще отшумят.„Аз съм последният човек, който ще подкрепи разрушаване на паметник, но тук говорим за едни руини, които трябва да бъдат почистени“, допълни тя.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.20", "title": " Йорданка Фандъкова: Започва ремонтът на парка пред НДК"}
{"url": "https://trud.bg/%d0%ba%d0%be%d1%80%d0%bd%d0%b5%d0%bb%d0%b8%d1%8f-%d0%bd%d0%b8%d0%bd%d0%be%d0%b2%d0%b0-%d0%be%d1%82-%d0%b1%d1%81%d0%bf-%d0%b7%d0%b0%d1%81%d1%82%d0%b0%d0%b2%d0%b0%d0%bc%d0%b5-%d0%b7%d0%b0%d0%b4-%d0%bc/", "text": "Манол Генов сам ще се откаже от имунитета си – от БСП заставаме зад колегата си и се надяваме на бързо и обективно разследване. Това каза лидерът на БСП Корнелия Нинова във връзка с  от ПГ на „БСП за България“ от 17-ти МИР Пловдив област Манол Генов.Според нея такова разследване ще даде възможност Манол Генов да си изчисти името. Тя уточни, че най-вероятно народният представител от БСП ще се откаже от имунитета си в сряда. По думите ѝ след като Манол Генов си предостави имунитета няма да има нужда от създаване на комисия в парламента.Лидерът на БСП обясни, че народният представител Манол Генов е направил изявление преди малко и подчерта, че БСП споделя всичко, което той е казал в него.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.20", "title": " Корнелия Нинова: От БСП заставаме зад Манол Генов\t\t\t"}
{"url": "https://trud.bg/223-%d1%81%d0%b0-%d0%b7%d0%b0%d0%b3%d0%b8%d0%bd%d0%b0%d0%bb%d0%b8%d1%82%d0%b5-%d0%bf%d1%80%d0%b5%d0%b7-%d0%b0%d0%ba%d1%82%d0%b8%d0%b2%d0%bd%d0%b8%d1%8f-%d0%bb%d0%b5%d1%82%d0%b5%d0%bd-%d1%81%d0%b5/", "text": "През летните месеци на 2016 г. (в периода 1 юни – 31 август 2016 г.) на територията на страната са настъпили 2283 тежки пътни инцидента, при които са загинали 223 и са ранени 2975 участници в движението по пътищата, съобщават от пресцентъра на МВР. Най-голям – 403 е броят на инцидентите, при които е блъснат пешеходец – загиналите са 21, а ранените – 408. Най-много са загиналите – 44 души при челни удари между МПС, като броят на произшествията е 192, а на ранените – 358. Най-много са ранените – 435 при странично сблъскване между МПС – тези произшествия са 299, а ранените – 28.Най-голям брой тежки пътни инциденти – 2218 са допуснати поради нарушения на водачите. При тези произшествия загиналите са 2015 и са ранени 2906 участници в движението по пътищата. Поради несъобразена и превишена скорост от водачите са предизвикани 798 тежки ПТП, при които са загинали 105 и са ранени 1104 човека. При навлизане в насрещното движение при 112 ПТП, допуснати от водачи, с 39 загинали и 179 ранени. Поради отнемане на предимство по вина на водачите са настъпили 736 тежки ПТП, при които са загинали 35 и са ранени 917 участници в движението по пътищата. При неправилно изпреварване водачите са предизвикали 40 ПТП, при които са загинали 3 и са ранени 69 човека.През летните месеци основните причини за настъпване на пътнотранспортни произшествия са движението с несъобразена и превишена скорост, навлизането в насрещното движение, отнемането на предимство, управлението на моторни превозни средства при преумора и/или след употреба на алкохол или наркотични вещества или техни аналози, неправилни маневри, неправилен превоз на пътници, навлизане в участъци, забранени за движение на определени категории превозни средства или участници в движението – бавно движещи се МПС, пътни превозни средства с животинска тяга, велосипеди, пешеходци) и др.След анализа на пътно-транспортния травматизъм, ГД „Национална полиция“ предприема серия от превантивни мерки в рамките на акция „Лято“ от 19 юни до 15 септември 2017 г. за повишаване пътната сигурност на летовниците и транзитно преминаващите през страната, за улесняване на трафика по основните пътни артерии към курортите и граничните пунктове. Планирани са дейности за засилен контрол на пътното движение, непрекъснато актуализиране на информацията за възникнали затруднения по участъци със засилен трафик и на входно-изходните артерии на населените места по натоварените маршрути.Специално внимание контролиращите органи ще насочат към нарушенията с пряко влияние върху пътния травматизъм, към водачите на мотопеди и мотоциклети, а също и към фирмите, предоставящи под наем МПС –за предотвратяване на шофирането от неправоспособни. В населените места контролът ще е съсредоточен в районите с интензивен пешеходен трафик – с изградени или липсващи пешеходни пътеки и участъците на неправилно и рисково пресичане.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.20", "title": " 223 са загиналите на пътя през активния летен сезон на миналата година\t\t\t"}
{"url": "https://trud.bg/%d0%b4%d0%b2%d0%b0%d0%bc%d0%b0-%d0%be%d1%81%d1%8a%d0%b4%d0%b5%d0%bd%d0%b8-%d0%b7%d0%b0-%d0%b4%d1%8a%d1%80%d0%b6%d0%b0%d0%bd%d0%b5-%d0%bd%d0%b0-%d0%b0%d0%ba%d1%86%d0%b8%d0%b7%d0%bd%d0%b8-%d1%81%d1%82/", "text": "След одобрено от съда споразумение с Районна прокуратура – Велико Търново 46-годишен мъж е осъден за държане на цигари без бандерол.Данчо Г. се призна за виновен за това, че на 5 май тази годиа в селоПолски Сеновец, община Полски Тръмбеш е държал 122  броя кутии цигари марки „Corset Superslims“; „Business Royals“; „Premium Quality“ и „Victory Slims deluxe“, на общата стойност 814,70 лева. Стойността на дължимия акциз пък е 486,62 лева.Споразумението има последици на влязла в сила присъда.След протест на Районна прокуратура – Велико Търново, второинстанционният съд увеличи наказанието на мъж, държал цигари без бандерол. Марин М. е признат за виновен в това, че на 23 април 2015 г. във Велико Търново, в гараж е кътал 220 броя кутии цигари „Marble” и 10 кутии папироси „President slims” – на обща стойност 1725 лв. Осъден е на 1 г и 2 месеца условно с 3-годишен изпитателен срок. Наложена му е и глоба в размер на 3450  лева, както и лишаване от право да упражнява търговска дейност с акцизни стоки за срок от една година и три месеца.Предметът на престъплението се  отнема в полза на държавата.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.20", "title": " Двама осъдени за държане на акцизни стоки без бандерол"}
{"url": "https://trud.bg/%d0%b1%d0%be%d0%b1%d0%b8-%d0%bc%d0%b8%d1%85%d0%b0%d0%b9%d0%bb%d0%be%d0%b2-%d0%bc%d0%be%d0%b3%d0%b0%d1%82-%d0%b4%d0%b0-%d0%b2%d1%8a%d1%80%d0%bd%d0%b0%d1%82-%d1%86%d1%81%d0%ba%d0%b0-%d0%b2-%d0%b5%d0%b2/", "text": "Президентът на БФС Борислав Михайлов призна, че все още съществува шанс ЦСКА да участва в Европа през есента. Шефът на футбола ни обясни, че самият той не знае много по случая и разкри, че заради „червените“ е ходил до Стокхолм, за да разговаря с членове на УЕФА.„Решението е взето в Нион – обясни Михайлов. – Знам това, което знаете и вие. 12 минути преди жребия получихме писмо, че изваждат клуба от турнирите. Нямаме друга информация. ЦСКА обжалва, защото има такова право. Има бърза процедура, ако те спечелят в рамките на 4-5 дни, може да бъдат върнати в турнира. Когато влязат юристи във футбола, никога не сме наясно. Не се решава на терена, а в съдилищата.“Михайлов коментира и казуса с издаването на лиценз за евротурнирите на „червените“: „БФС е издал лиценз и за българското първенство, и за Европа. Нашата комисия го издава на 29-ти май, когато получихме писмо, че ЦСКА е изваден от евротурнирите. Първо, ЦСКА при нас не е нов клуб, защото това е правоприемник на „Литекс“, а УЕФА го смята за нов отбор. Това е разликата. Не им знам всички закони в Швейцария. Заради всички тези неща се наложи да ставам и юрист.“Михайлов призна, че е направил всичко възможно, за да защити интереса на българския отбор. На въпрос какви са били действията му, той призна: „На мен не ми се ходеше в Стокхолм на финала от Лига Европа, но отидох, за да разговарям с хората от комисията, които отговарят за лицензите. Очевидно това не е дало резултат, след като не се получиха нещата.“", "date": "2017.06.20", "title": " Боби Михайлов: Могат да върнат ЦСКА в Европа"}
{"url": "https://trud.bg/%d0%b4%d0%b5%d0%bf%d1%83%d1%82%d0%b0%d1%82%d1%8a%d1%82-%d0%bc%d0%b0%d0%bd%d0%be%d0%bb-%d0%b3%d0%b5%d0%bd%d0%be%d0%b2-%d1%81%d0%b0%d0%bc-%d1%81%d0%b5-%d0%be%d1%82%d0%ba%d0%b0%d0%b7%d0%b2%d0%b0-%d0%be/", "text": "Народния представител от „БСП за България” Манол Генов обяви, че сам се отказва от своя . Депутатът призовава в специално изявление прокуратурата „да изчисти казусите и името ми“От изтекла медийна информация след проверката на прокуратурата и ДАНС в община Асеновград , имах подозрения, че ще се появят и претенции към мен. Продължавам и до момента да не намирам причината за подобна връзка, освен ако не е тенденциозна. Иска ми се да не е така.Не знам какво точно се има предвид с посочването на периода 1- 30 март 2017 година. Това е периодът на предизборната кампания за последните парламентарни избори. Тогава съм имал срещи и разговори с хиляди избиратели, като част от кампанията, десетки са били и центровете на активисти на тази кампания в полза на политическата сила, в чиято листа съм и за мен, като кандидат, получил преференциален вот. Това е било открито и напълно в регламента на кампанията.Всеки кандидат за народен представител, заедно с активисти и избиратели, които го подкрепят, сме били съмишленици и съучастници в кампанията- като платформа, ангажименти и обещания. Не виждам как в това се търси нещо нередно и наказателен смисъл. Що се отнася до разходваните средства в кампанията, за всичко има подадени отчети и няма причина да се притеснявам. Нека прокуратурата разследва каквото е необходимо и вярвам, че съмненията, още повече във вид на обвинения, ще бъдат изчистени с доказателства.Относно втората претенция, недоумявам как точно съм могъл умишлено да склоня което и да е служебно лице, особено главен архитект , при това умишлено, да извърши нещо нередно. С въпросния казус съм бил запознат като народен представител и асеновградчанин, виждал съм и документи от официалната преписка. Няма как да имам отношение повече от това. За мен, като народен представител, винаги е било важно, както в този случай, така и във всеки друг, когато има проблеми на граждани или инвеститори с администрациите на местна или държавна власт, всичко да се решава законово, без да се ощетяват интереси на никоя страна. В този смисъл, съм съдействал открито десетки пъти и мисля, че това е част от ангажиментите ми на народен представител.И заради двата казуса, в качеството ми на народен представител, сам ще се откажа от статута на имунитет на народен представител, защото в мой интерес е прокуратурата коректно, в пълен обем, и в интерес на закона, да изчисти казусите и името ми. ", "date": "2017.06.20", "title": " Депутатът Манол Генов сам се отказва от имунитета си"}
{"url": "https://trud.bg/%d1%84%d1%80%d0%b5%d0%bd%d1%81%d0%ba%d0%b0%d1%82%d0%b0-%d0%bf%d0%be%d0%bb%d0%b8%d1%86%d0%b8%d1%8f-%d0%b5-%d0%be%d1%82%d0%ba%d1%80%d0%b8%d0%bb%d0%b0-%d0%be%d1%80%d1%8a%d0%b6%d0%b8%d1%8f-%d0%b2-%d0%b4/", "text": "Мъжът, който  превозно средство в полицейски ван на популярния парижки булевард „Шанз Елизе“, е държал оръжия в дома си и е притежавал разрешително за употребата им, въпреки че е попаднал в полезрението на властите, предава , като се позовава на източници от правоохранителните органи.Следователите са съставили опис на оръжията и оборудването, намерено в дома на 31-годишния мъж, загинал при атаката.Министър-председателят на Франция Едуар Филип увери, че лицето е получило лиценз за притежание на оръжие, преди да бъде определен от службите като потенциално опасен заради връзки с предполагаеми ислямисти. По това време не е имало основателна причина да му бъде отказано разрешителното, подчерта премиерът.Филип отбеляза, че е „напълно възможно“ лицензът да е бил активен по времето, когато нападателят е бил под наблюдение на службите за сигурност. „Никой не може да бъде щастлив – със сигурност не и аз, че някой, който е в списъка за наблюдение на службите за сигурност, може да продължи да се възползва от подобно разрешително“, коментира Филип пред телевизионния канал BFM TV. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.20", "title": " Френската полиция е открила оръжия в дома на нападателя, врязал се в микробус на „Шанз-Елизе“"}
{"url": "https://trud.bg/%d0%be%d1%81%d1%8a%d0%b4%d0%b8%d1%85%d0%b0-%d1%80%d0%b5%d1%86%d0%b8%d0%b4%d0%b8%d0%b2%d0%b8%d1%81%d1%82-%d0%b7%d0%b0-%d0%ba%d1%80%d0%b0%d0%b6%d0%b1%d0%b0-%d0%bd%d0%b0-%d0%b8%d0%ba%d0%be%d0%bd%d0%b8/", "text": "Районният съд във Велико Търново постанови 2 г и 8 месеца затвор за 32-годишен рецидивист извършил кражба на икони и картини от къща на художник.Обвинението срещу Мариян П. бе за това, че в периода от 10 март миналата година нахлул в жилище на ул. „Пролет” като разбил вратата на терасата. Апашът откраднал седем икони на светци, две картини „Стари и нови български воеводи”, картина „Илинденци”, три портрета, картина „Хоро”, фотоси „Четата на Гоце Делчев”, „Гоце Делчев, Гьорче Петров и Никола Малешевски”, въже за алпинизъм, калъф за юрган и покривало. Всички вещи на обща стойност 6220 лева, собственост на великотърновски художник Петър Първанов.Обвиняемият води скитнически начин на живот, довело и до многократното му обявяване за издирване. Регистриран като лице, представляващо интерес за органите на МВР от най-високата първа степен по линии „палежи“, “взломни кражби от домове“, „кражби на вещи и части от МПС”, “взломни кражби от гаражни и избени помещения”.Превърнал е извършването на престъпления в начин на живот и осигуряване на доходи за съществуването си. Осъждан с 13 влезли в сила присъди. След изтърпяване на наказанието си отново пристигнал в гр. Велико Търново, като живеел на различни места. Един ден в периода от 10 до 14 март 2016 г. решил да извърши кражба от дом на ул. “Пролет”.Прескочил през оградата и се качил на терасата на къщата, разбил вратата, проникнал в жилището, обиколил по стаите да търси вещи, които може да открадне и взел икони и картини. Откраднатите вещи поставил в калъф за юрган и покривало и ги спуснал от терасата с въже за алпинизъм, което също взел от дома.Творбите продал срещу 270 лева като обяснил, че са му дадени вместо заплащане от англичанин, на който направил ремонт на покрива на къщата.", "date": "2017.06.20", "title": " Осъдиха рецидивист за кражба на икони от дома на художник в Търново"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%b2%d0%be%d0%b4%d0%b8-%d1%80%d0%b0%d0%b7%d1%81%d0%bb%d0%b5%d0%b4%d0%b2%d0%b0%d0%bd%d0%b5-%d0%b7%d0%b0-%d0%b6%d0%b5/", "text": "Районна прокуратура – Габрово ръководи разследване за проявена жестокост към куче.Досъдебното производство е образувано срещу К. С. За това, че на 16 юни около 23.55 часа в  Габрово , на ул. Козещица“ е вързал животното за автомобила си и го е влачел. На кучето са причинени трайни увреждания.Габровцът ще отговаря и за това, че по същото време и място управлявал лек автомобил – „Опел Астра“  с концентрация на алкохол от 2,33 промила в кръвта.Под ръководството на прокуратурата се извършват действията по разследването. Събират се достатъчно доказателства за привличането на извършителя в качеството му на обвиняем.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.20", "title": " Прокуратурата води разследване за жестокост към куче"}
{"url": "https://trud.bg/%d1%80%d0%b0%d0%b4%d0%b5%d0%b2-%d1%81%d0%b5-%d1%81%d1%80%d0%b5%d1%89%d0%bd%d0%b0-%d1%81-%d1%88%d0%b5%d1%84%d0%b0-%d0%bd%d0%b0-%d0%b8%d0%bd%d1%81%d0%bf%d0%b5%d0%ba%d1%82%d0%be%d1%80%d0%b0%d1%82%d0%b0/", "text": "Държавният глава Румен Радев проведе работна среща с Главния инспектор в Инспектората към ВСС Теодора Точкова днес на „Дондуков“ 2. Разговорът е част от поредица консултации, които президентът провежда с представители на правосъдната система и изпълнителната власт по теми, свързани със съдебната реформа, съобщиха от прессекретариата на държавния глава.По време на срещата бяха обсъдени дейността и ефективното реализиране на правомощията на Инспектората за постигане на независимо и бързо правосъдие, както и мерки за повече предвидимост и непротиворечивост в съдебната практика.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.20", "title": " Радев се срещна с шефа на Инспектората към ВСС Теодора Точкова"}
{"url": "https://trud.bg/%d0%bd%d1%81%d0%b8-%d0%bf%d1%80%d0%b5%d0%b7-2016-%d0%b3-%d0%b1%d1%80%d0%be%d1%8f%d1%82-%d0%bd%d0%b0-%d0%b8%d0%b7%d0%b4%d0%b0%d0%b4%d0%b5%d0%bd%d0%b8%d1%82%d0%b5-%d0%ba%d0%bd%d0%b8%d0%b3%d0%b8-%d1%81/", "text": "Броят на издадените книги и брошури за миналата година се понижава със 790 (8,5%), а средният тираж се увеличава от 526 през 2015 г. на 528 през 2016 г., или с 0,4%, съобщават от НСИ.Най-много издания има в художествената литература за възрастни – 2607 заглавия, следвана от научна литература – 1638 заглавия, учебна литература – 1522 заглавия, популярна литература – 1239 заглавия, литература за деца и юноши – 1020.В същото време има спад при периодичните издания.За миналата година са издадени 262 вестника с годишен тираж 229 008 хил., като спрямо предходната година издадените вестници намаляват с 21 (7,4 на сто), а тиражът – с 38 338 хил. (14,3 на сто), съобщава НСИ.Издадени са 44 всекидневника, съставящи 16,8 на сто от заглавията на всички издавани вестници, в тираж 135 578 хиляди. Вестниците, излизащи 2 – 3 пъти седмично, са 15 (5,7 на сто от всички издавани вестници) в тираж 4 824 хиляди.Вестниците, излизащи един път седмично, са 111 (42,4 на сто) в тираж 85 831 хиляди, излизащите по-малко от един път седмично са 92 (35,1 на сто) в тираж 2 775 хиляди.Почти 97 на сто (254 заглавия) са на български език, а чуждоезичните са осем – четири на турски, два на руски и по един на английски и немски език.Най-голям брой вестници са издавани в София  – 126 заглавия, или 48,1 на сто от всички издадени в страната.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.20", "title": " НСИ: През 2016 г. броят на издадените книги се понижава, но средният тираж се увеличава\t\t\t"}
{"url": "https://trud.bg/%d0%bd%d0%b0-21-%d1%8e%d0%bd%d0%b8-%d0%be%d0%b3%d1%80%d0%b0%d0%bd%d0%b8%d1%87%d0%b5%d0%bd%d0%be-%d0%b4%d0%b2%d0%b8%d0%b6%d0%b5%d0%bd%d0%b8%d0%b5-%d0%bf%d0%be-%d0%bf%d1%8a%d1%82%d1%8f-%d1%81%d0%be/", "text": "На 21 юни от 16,30 до 20 ч. ще бъде ограничено движението по главния път София-Бургас, в района на Сливен, за провеждането на Държавния шампионат по колоездене – съобщиха от Агенция „Пътна инфраструктура“. Ограничението ще бъде от разклона за с. Гавраилово (км 378+860) при пътния възел в кв. „Речица“ в Сливен (км 388+687).Шофьорите могат да използват обходен маршрут от пътния възел при с. Гавраилово по общински път SLV2076, в посока с. Злати войвода и по път II-66 да продължат към Сливенски минерални бани, до пътния възел при кв. „Речица“ в град Сливен и обратно.Необходимо е шофьорите да карат внимателно и да спазват стриктно поставената сигнализация и указанията на контролните органи.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.20", "title": " На 21 юни – ограничено движение по пътя София-Бургас, в района на Сливен"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d0%b2%d0%b5%d0%bb%d0%b8%d0%ba%d0%be-%d1%82%d1%8a%d1%80%d0%bd%d0%be%d0%b2%d0%be-%d0%be%d1%82%d0%ba%d1%80%d0%b8-%d0%bb%d1%8f%d1%82%d0%bd%d0%b0%d1%82/", "text": "Кметът на Велико Търново Даниел Панов откри поредното издание на инициативата „Лятна полицейска академия”. Над 200 деца и младежи от населените места в общината дадоха старт поредицата от прояви, които ще продължат през целия летен сезон в младежките центрове и клубове. Откриването на детската академия по традиция бе на стадион „Петър Шатров” във великотърновското село Шемшево, а програмата включваше скечове, театрални сценки, рецитиране на стихотворения, изпълнения на песни и танци.По време на заниманията децата и младежите ще усвоят ценни знания за престъпленията и превенцията им, агресията, ограничаването на трафика на хора, безопасността на движението, оказването на първа помощ, реагирането при пожари и други бедствия. Акценти са поставени също върху спорта, здравословния начин на живот и приятелствата.Даниел Панов благодари на организаторите, на полицаите и огнеборците, които ще работят с децата, както и на уредниците в младежките клубове и центрове. Той посочи, че проектът е пример за работещо добро партньорство между местната власт, полицията, противопожарните служби и обществото. „Лятната полицейска академия е една успешна, навременна и уместна инициатива. Благодарение на нея ние, родителите, сме спокойни за децата и знаем, че докато уплътняват свободното си време, те са в сигурни ръце. Вярвам, че поредното издание на лятната академия ще бъде успешно, а младите хора и децата ще приложат наученото и в живота”, каза Даниел Панов.Сред официалните гости бяха също зам-областният управител Ивелина Гецова, директорите на Областната дирекция на МВР и Регионалната дирекция „Пожарна безопасност и защита на населението” Димитър Машов и Красимир Кръстев, представители на различни институции и кметове.Лятната полицейска академия е дело на Община Велико Търново, Сдружението на кметовете и кметските наместници „Янтра 2001”, ОД на МВР и Дарителско сдружение „Св. Иван Рилски”. Подкрепа оказва и Съюзът на пивоварите в България.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.20", "title": " Кметът на Велико Търново откри лятната полицейска академия за деца и младежи"}
{"url": "https://trud.bg/%d0%b0%d1%80%d0%b6%d0%b5%d0%bd%d1%82%d0%b8%d0%bd%d1%81%d0%ba%d0%b0%d1%82%d0%b0-%d1%82%d0%b0%d0%bd%d0%b3%d0%be-%d1%81%d0%b5%d0%bd%d0%b7%d0%b0%d1%86%d0%b8%d1%8f-el-cachivache-quinteto-%d1%81-%d0%ba/", "text": "Аржентинската танго сензация El Cachivache Quinteto ще гостува във Велико Търново на 13 юли. Концертът на най-популярната в момента аржентинска танго група ще е от 20 часа в Летния театър в парк „Марно поле“.Квинтетът от Буенос Айрес е създаден през 2008 г. и привлича внимание с креативни композиции и оригинални аранжименти. Ел Качиваче са Вито Вентурино – китара, Пабло Монтанели – пиано, Нико Франко – цигулка, Пача Мендес – контрабас и Адриано де Вита – бандонеон.Широко признати на световната музикална сцена от меломани, танцьори и любителите на танго, те заслужено присъстват в програмите и плей-листи на всички големи танго фестивали и милонги по света.Концертът им във Велико Търново  е част от европейското им турне.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.20", "title": " Аржентинската танго сензация El Cachivache Quinteto с концерт в Търново"}
{"url": "https://trud.bg/%d0%b4%d0%b5%d0%bf%d1%83%d1%82%d0%b0%d1%82%d1%8a%d1%82-%d0%be%d1%82-%d0%b3%d0%b5%d1%80%d0%b1-%d0%b4%d0%b8%d0%bc%d0%b8%d1%82%d1%8a%d1%80-%d0%b3%d0%b0%d0%bc%d0%b8%d1%88%d0%b5%d0%b2-%d1%81%d0%b5-%d0%be/", "text": "Народният представител от ГЕРБ Димитър Гамишев доброволно ще се откаже от имунитета си, който днес  Сотир Цацаров.Гамишев ще внесе в сряда заявление до ръководството на Народното събрание, с което изразява съгласието си да бъде снет депутатския му имунитет, съобщиха от пресцентъра на ГЕРБ.По-рано днес главният прокурор поиска да бъде свален депутатският имунитет на двама народни представители. Вторият е Манол Генов от БСП, който вече обяви, че се отказва от имунитета си.Снемането на имунитета на народния представител Димитър Гамишев е във връзка с наказателно производство, образувано по внесен на 22.06.2016 г. от Окръжна прокуратура Благоевград, уточниха от прокуратурата.Гамишев беше обвиняем за това, че е блъснал и убил човек, шофирайки с превишена скорост в населено място. След влизането му в парламента обаче наказателното производство срещу него е прекратено.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.20", "title": " Депутатът от ГЕРБ Димитър Гамишев се отказва доброволно от имунитета си"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d1%81%d0%b2%d0%b8%d1%89%d0%be%d0%b2-%d0%bf%d1%80%d0%b8%d0%b2%d0%b5%d1%82%d1%81%d1%82%d0%b2%d0%b0-%d1%84%d1%83%d1%82%d0%b1%d0%be%d0%bb%d0%b8%d1%81/", "text": "Кметът на Свищов Генчо Генчев поздрави изявени футболисти.От 3 до 5 юни в град Балани, Франция се проведе международен турнир по футбол, където футболистите /набор 2004/ на треньора Тодор Борисов станаха шампиони и донесоха купата на турнира в Свищов.По този повод градоначалникът покани играчите по случай победата. Той благодари на треньора Тодор Борисов за отличната подготовка на момчетата и му подари почетния знак на Свищов, за заслугите му към развитието на спорта и популяризирането на ОФК „Академик“.В края на срещата кметът Генчев поднесе по една грамота на всички футболисти и техния треньор, а общинският съветник Емил Николов подари на шампионите по един чифт професионални калци за футбол, с което допринесоха за усмивките по лицата на младите спортисти.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.20", "title": " Кметът на Свищов приветства футболистите на „Академик“ за купата на турнир във Франция"}
{"url": "https://trud.bg/%d0%b4%d0%b5%d0%bf%d1%83%d1%82%d0%b0%d1%82-%d0%be%d1%82-%d0%b1%d1%81%d0%bf-%d0%bf%d0%b8%d1%82%d0%b0-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bd%d0%b0%d0%bd%d0%ba%d0%be%d0%b2-%d0%b7%d0%b0/", "text": "Въпрос към министъра на регионалното развитие и благоустройството за ремонта на пътя през горнооряховското село Първомайци ще внесе народният представител от „БСП за България“ Явор Божанков. Причината са поредицата от сигнали на жители от селото, които те отправиха към депутата, и подготвеният от тях протест.Състоянието на третокласния главен път II-53 Поликраище – Първомайци – Горна Оряховица е изключително лошо. Зapaди гoлeмитe дyпки, кoитo ca ce oбpaзyвaли пo пътя, paзминaвaнeтo нa мecтa e нeвъзмoжнo, а инцидентите с кoли, които сe вpязвaт в oгpaди и eлeктpичecки cтълбoвe, са ежедневие. Проблемен е и мостът, който свързва Първомайци с железничарския град. Жителите на селото от години търсят решение, но не са чути от местните и централните власти. Затова те подготвят протест.Във връзка с проблема, народният представител Явор Божанков организира среща с жителите на с.Първомайци.Ден по-рано от общинска администрация разпространиха информация, че за пътя Поликраище – Първомайци – Горна Оряховица е изготвен проект за цялостна рехабилитация, включително и на моста между Първомайци и Горна Оряховица и ще се търси финансиране по оперативна програма „Трансгранично сътрудничество България – Румъния” 2014 -2020.Затова въпросът на народния представител към министъра ще бъде кога ще се кандидатства, какви са сроковете, колко ще продължи ремонтната дейност.„Когато изпратя въпроса, ще го публикувам в групите за Първомайци във Фейсбук. Можете да добавите още питания към него. Когато той получи отговор от министъра, ще публикувам и него“, обеща Божанков.„Данъците и винетките си ги плащаме изцяло. Насреща ни залъгват с частичен ремонт!“, заяви той.„Протестът е направен, защото ние не искаме закърпване, а цялостен ремонт. Няма да отложим протеста, заради обещанието за частичен ремонт. Всяка година се асфалтира частично и всеки път се отварят все по-големи дупки. Ще се обърна към всеки, който може да помогне“, заяви Валентина Григорова, организатор на протеста.Присъстващите на срещата подчертаха и проблема с улица „Марица“, която сега поема основния трафик през селото, тъй като главната улица е непроходима. Беше направено предложение тя да стане еднопосочна – за излизане от селото.„В средата на следващата седмица ще започне изкърпването на главния път, частично с фреза“, обясни по време на срещата кметът на селото Ясен Янков. Той потвърди, че финансиране ще се търси по програмата за трансгранично сътудничество.По време на срещата бяха обсъдени и другите големи проблеми, свързани с околната среда, сметосъбиране и сметоизвозване, канализацията и състоянието на уличната мрежа в с.Първомайци.Оказа се, че сметосъбирането е нередовно, а на 2-3 места вече са възникнали нерегламентирани сметища. Контейнерите за зелени отпадъци са с малък обем и не събират изхвърлените треви и листна маса, затова често гражданите оставят подобен отпадък извън препълнения кош.За запрашеността в селото говориха някои от жителите. Други се оплакаха, че канализацията връща мръсна вода в дворовете им, когато реката прелее.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.20", "title": " Депутат от БСП пита министър Нанков за разбит път в Горнооряховско"}
{"url": "https://trud.bg/%d0%b4%d0%b5%d1%81%d0%b5%d1%82-%d1%83%d0%b1%d0%b8%d1%82%d0%b8-%d0%b8-20-%d1%80%d0%b0%d0%bd%d0%b5%d0%bd%d0%b8-%d0%bf%d1%80%d0%b8-%d0%b0%d1%82%d0%b5%d0%bd%d1%82%d0%b0%d1%82-%d1%81-%d0%ba%d0%be%d0%bb/", "text": "Най-малко десет души бяха убити и 20 ранени в атентат с кола-бомба срещу правителствени сгради в сомалийската столица Могадишу, съобщи Ройтерс. Отговорност за атентата са поели съюзените с „Ал Каида“ ислямисти „Аш Шабаб“, посочва Франс прес.Експлозията е унищожила зданието на общинските власти в квартал „Уададжир“ и над 10 автомобила. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.20", "title": " Десет убити и 20 ранени при атентат с кола-бомба в Могадишу"}
{"url": "https://trud.bg/%d0%bd%d0%b8%d0%bd%d0%be%d0%b2%d0%b0-%d0%b0%d0%ba%d0%be-%d0%bd%d0%b8-%d0%b1%d1%8a%d0%b4%d0%b5-%d0%bf%d1%80%d0%b5%d0%b4%d0%be%d1%81%d1%82%d0%b0%d0%b2%d0%b5%d0%bd%d0%b0-%d1%81%d0%be%d0%b1%d1%81%d1%82/", "text": "През 2011 г. правителството на Бойко Борисов предлага на БСП да й прехвърли безвъзмездно собствеността върху Дом паметник Бузлуджа. Решихме да приемем това предложение по две причини. Първо – различни правителства от различни партии не се грижат за паметниците на България години наред, а те са важна част от историята, но и от настоящето, заяви Корнелия Нинова, съобщават от пресцентъра на БСП.Паметниците възпитават младите хора в уважение към предците ни. Щом държавата не може, ние ще се погрижим за паметниците. Затова започнахме кампания за възстановяване на всички войнишки паметници в България. Второ – Бузлуджа е историческо място за стотици хиляди социалисти през годините. То е и архитектурна ценност и не можем повече да гледаме как се руши. Затова, ако ни бъде предоставена собствеността, първата ни стъпка ще бъде да покрием покрива и да затворим, и да обезопасим паметника, да спрем разрухата. Срещнахме се с архитект Георги Стоилов, който има авторски права и с някои от художниците, творили на Бузлуджа, и с тяхно съгласие обсъждаме варианти за реставрацията и възстановяването на паметника. В екипите ни участват и млади архитекти и художници.Получихме покана за среща от министъра на регионалното развитие. В четвъртък наш екип ще бъде на тази среща с очакване да се уточни процедурата за придобиване на собствеността.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.20", "title": " Нинова: Ако ни бъде предоставена собствеността на Бузлуджа, ще спрем разрухата на паметника\t\t\t"}
{"url": "https://trud.bg/%d0%bf%d0%be%d0%b4%d0%b3%d0%be%d1%82%d0%b2%d1%8f%d1%82-%d0%b2%d1%82%d0%be%d1%80%d0%b8-%d0%bc%d0%b5%d0%b6%d0%b4%d1%83%d0%bd%d0%b0%d1%80%d0%be%d0%b4%d0%b5%d0%bd-%d1%84%d0%b5%d1%81%d1%82%d0%b8%d0%b2/", "text": "Международният фестивал на историческите реконструкции  „Ежедневието на средновековен Търновград” ще се проведе за втора поредна година сред каменните стени на крепостта Царевец във Велико Търново. Проявата е насрочена от 30 юни до 2 юли. Атрактивното международно събитие се организира от Община Велико Търново,  Регионален исторически музей – Велико Търново и Сдружение „Търновци“ – Велико Търново.Фестивалът представя чрез исторически реконструкции бита, кухнята, занаятите, изкуствата и воинските умения на България, Византия и Европа през средните векове. Второто  му издание е  под надслов  сфокус – управлението на един от най-забележителните владетели на Второто българско царство-цар Калоян 11971207 г.. През 2017 г. се навършват 820 години от възкачването му на престола и 810 години от смъртта му край Солун.Калоян е блестящ политик и дипломат, чиито политически ходове довеждат през 1204 г. до сключване на уния между България и Римската църква. Пратеникът на папата, кардинал Лъв, провъзгласява Калоян за крал на българи и власи, а архиепископ Василий – за примас на Българската църква.В писмата си до папа Инокентий III Калоян държи да се подписва като император, а първосвещеникът му е наричан Патриарх на Българската църква.Дипломатът е и воин, доказал се в битките при  Одесос,  Адрианопол,  Димотика и Солун по време на войните срещу Византия и Латинската империя.Повече от 100 реконструктори от страната и чужбина ще се включат в пресъздаването на духа и атмосферата на средните векове. Типичният за епохата бит  ще бъде показан във възстановки на лагери по източен и западен образец, оборудвани със съответните за периода вещи.Умелите ръце на реконструкторите ще възродят забравени занаяти като калиграфия, иконопис, свещолеене, сечене на монети, производство на хартия, обработка на кожи, грънчарство, производство на инструменти, бижута и оръжия.Кулинари ще демонстрират уменията си с възродени рецепти от кралските трапези на Византия, Ориента и Европа.Изработените по старинни образци брони ще защитят смели мъже в ръкопашни битки и единоборства в пресъздадените епизоди от знаменитата битка на цар Калоян при Одрин от 1205 г. и пленяването на латинския император Балдуин Втори.Посетителите ще могат да научат стъпките на средновековен танц, да се насладят на вълшебната музика на майстори музиканти  и да отнесат със себе си ръчно изработен сувенир, фестивална монета и спомени от преоткритото българско Средновековие.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.20", "title": " Подготвят втори международен фестивал на историческите реконструкции “Ежедневието на средновековен Търновград “"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b2-%d0%ba%d0%be%d0%b8-%d1%83%d0%bd%d0%b8%d0%b2%d0%b5%d1%80%d1%81%d0%b8%d1%82%d0%b5%d1%82%d0%b8-%d0%b2%d0%b7%d0%b8%d0%bc%d0%b0%d1%82-%d0%bd%d0%b0%d0%b9-%d0%b2%d0%b8/", "text": "Сред 33 държавни университети в България най-висока е средната брутна работна заплата в Икономическия университет във Варна – 2061 лева, като тя е повече от два пъти по-висока от най-ниската, която е в Минно-геоложкия университет /МГУ/ в София – 860 лева. Данните за средните брутни работни заплати в държавните висши училища са към декември 2016 г. и те са включени в сравнителния анализ за състоянието на държавните университети, направен и представен от Синдиката „Висше образование и наука“ към КНСБ, цитирано от .Според данните на второ място е Медицинският университет в София със средна брутна работна заплата от 1995 лева, следван от Медицинския университет във Варна – със 1849 лева, и от Медицинския университет в Пловдив – с 1585 средна брутна работна заплата. По този показател УНСС е на осмо място с 1342 лева, а Софийският университет „Св. Климент Охридски“ е на 16 място – със 1193 лева средна брутна работна заплата.Анализът показва, че в четири от държавните висши училища средната заплата е под 1000 лева, което се отчита като крайно негативна тенденция за сектора на висшето образование. С най-ниски доходи са работещите в МГУ – 860 лева, в Химикотехнологичния и металургичен университет /ХТМУ/ – 892 лева, в Университета за архитектура, строителство и геодезия /УАСГ/ – 966 лева, и във Висшето строително училище /ВСУ/ „Любен Каравелов“ – 980 лева. Въз основа на групирането на 33-те държавни висши училища по ключовите показатели – брой на студенти, брой на преподаватели и по средна брутна работна заплата, анализът формира четири основни „типа“ университети.Първият от тях е за университетите с относително малко преподаватели, но обучаващи голям брой студенти срещу високо заплащане. В тази категория са УНСС, Пловдивският университет, Югозападният университет и Икономическият университет във Варна.Вторият „тип“ висши държавни училища се характеризират с относително много студенти, обучавани от голям брой преподаватели, но с относително ниско заплащане. Сред тях са Софийският университет и Техническият университет в София.Третият „тип“ са държавните висши училища с малко студенти, обучавани от малко преподаватели, но при високо заплащане. В тази категория попадат Медицинските университети в България.Всички останали държавни университети са в четвъртия „тип“ висши училища, които са с малко студенти и с малко преподаватели, но те са с относително средно или ниско ниво за заплащането, сочи анализът на КНСБ.Изследването обхваща 33 държавни висши училища в България, като не включва трите военни университета у нас, както и 14-те частни висши училища. В него не са включени също Академията на МВР и БАН.Общо през учебната 2016/2017 година по държавна поръчка у нас са се обучавали 159 548 студенти. Анализът показва, че през учебната 2003/2004 г. преподавателите в държавните висши училища у нас са били 12 917, а 13 години по-късно, към декември 2016 г., те са били 12 899. Според тези данни има устойчивост на заетите преподаватели в българските държавни университети през годините, се отбелязва в анализа.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.20", "title": " Вижте в кои университети взимат най-високите заплати"}
{"url": "https://trud.bg/%d0%bf%d1%80%d0%be%d1%82%d0%b5%d1%81%d1%82-%d1%81%d1%80%d0%b5%d1%89%d1%83-%d0%bf%d1%80%d0%b8%d1%81%d1%8a%d0%b4%d0%b8%d1%82%d0%b5-%d0%bd%d0%b0-%d0%b3%d0%b0%d1%80%d0%b4%d0%be%d0%b2%d0%b5%d1%82%d0%b5/", "text": "Окръжната прокуратура във Варна внесе протест в Апелативния съд във Варна срещу наложените  наказания на тримата охранители в Гранд мол – Варна, които бяха признати за виновни за убийството на Нягол, извършено по особено мъчителен за жертвата начин, с особена жестокост и по хулигански подбуди.Варненският окръжен съд наложи на подсъдимия Ангел Николов 18 години лишаване от свобода, на съучастника му Красимир Димитров – 16 години, а на Цветан Маринов  – 15 години  при строг режим.Извършеното тежко престъпление по член 116, ал. 1, т. 6, предл. 3 и 4, т. 11, във връзка с член 115, във връзка с член 20, ал. 2 от Наказателния кодекс се наказва с лишаване от свобода от 15 до 20 години, доживотен затвор или доживотен затвор без замяна, се посочва в съобщението на пресслужбата на Апелативна прокуратура във Варна.В протеста си Окръжната прокуратура във Варна сочи, че единствените смекчаващи отговорността обстоятелства и за тримата подсъдими е тяхното чисто съдебно минало и младата им възраст. Ангел  е на 27 години, Красимир  – на 24 години, а варненецът Цветан  – на 21 години.Начинът на извършване на убийството на безобидния болен варненец Нягол Петров , липсата на критично отношение към извършеното показват високата степен на обществена опасност. Определянето на наказания много под предвидения максимум от 20 години лишаване от свобода не би могло да постигне целите на член 36 от НК – да поправи и превъзпита осъдения към спазване на законите и добрите нрави, да въздейства предупредително върху него и да му отнеме възможността да върши други престъпления.Заключенията на съдебнопсихиатричните и допълнителните експертизи по делото сочат високата степен на обществена опасност на подсъдимите.Окръжната прокуратура във Варна намира определените от Варненския окръжен съд наказания за занижени . Държавното обвинение предлага Апелативният съд за измени присъдата на тримата подсъдими, като им наложи наказания 20 години лишаване от свобода.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.20", "title": " Протест срещу присъдите на гардовете-убийци на Нягол Окръжна Прокуратура във Варна иска по 20 години затвор"}
{"url": "https://trud.bg/45-%d0%bc%d0%bb%d0%b0%d0%b4%d0%b8-%d0%bb%d0%b5%d0%ba%d0%b0%d1%80%d0%b8-%d1%81%d0%b5-%d0%be%d0%b1%d1%83%d1%87%d0%b0%d0%b2%d0%b0%d1%82-%d0%b2-%d1%83%d0%bc%d0%b1%d0%b0%d0%bb-%d0%b1%d1%83%d1%80%d0%b3/", "text": "45 млади лекари специализират в УМБАЛ Бургас. Това я прави най-голямото научно-практично звено за обучение на медицински специалисти в Югоизточна България. В повечето от отделенията на болницата, които са 32, има специализанти.Д-р Аделина Ангелова е един от лекарите, решил да свърже живота си с УМБАЛ Бургас. Аделина е от Лом и след дипломирането е работила известно време в болницата в града. Мечтата й е да стане гастроентеролог и не се поколебава да се премести в Бургас, щом разбира, че тук има свободно място за лекар-специализант. „Отдавна исках да специализирам гастроентерология. Търсих място в София, Пловдив – никъде нямаше свободни бройки. След като разбрах, че в Бургас има, потърсих информация за отделението и се убедих, че то е на много високо ниво, има необходимата апаратура, мога да науча много. В моя роден град Лом няма много перспективи за развитие. Казах си – това е моят шанс“, разказва д-р Ангелова.Обучението за специалност на един медик продължава пет години. През това време той работи в болницата, учи теория, явява се на изпити. Добра новина за Бургас е, че половината от обучаващите се сега специализанти ще останат да работят в УМБАЛ Бургас. Това е факт след приемането на новата наредба за специализация и условията, които УМБАЛ Бургас създава. От две години болницата поема определени разходи на младите лекари срещу договор, който ги задължава да останат да работят в нея пет години след приключването на специализацията.", "date": "2017.06.20", "title": " 45 млади лекари се обучават в УМБАЛ Бургас, половината ще останат в болницата"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b8-%d1%80%d1%83%d0%bc%d1%8a%d0%bd%d0%b8%d1%8f-%d0%bd%d0%b0-%d0%bf%d0%be%d1%81%d0%bb%d0%b5%d0%b4%d0%bd%d0%be-%d0%bc%d1%8f%d1%81%d1%82%d0%be-%d0%b2/", "text": "България и Румъния са на последно място в Европейския съюз по развитие на иновациите според годишния Европейски сравнителен анализ, публикуван от ЕК, предаде . Лидер остава Швеция, а Литва, Малта, Нидерландия, Австрия и Обединеното кралство са най-бързо развиващите се държави членки в тази област.В коментара за България, свързан с индекса, като слабост се посочва ниския дял на работещите в сферата на високите технологии и финансовата подкрепа за научния сектор. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.20", "title": " България и Румъния на последно място в ЕС по развитие на иновациите"}
{"url": "https://trud.bg/%d0%bf%d0%be%d0%b3%d0%bd%d0%b0%d1%85%d0%b0-%d0%b8-%d1%81%d0%bf%d0%b5%d1%86%d0%b8%d0%b0%d0%bb%d0%bd%d0%b8%d1%8f-%d0%b7%d0%b0-%d0%b4%d0%b0%d0%bd%d1%8a%d1%87%d0%bd%d0%b8-%d0%b8%d0%b7%d0%bc%d0%b0%d0%bc/", "text": "Прокуратурата в Испания започна разследване срещу Жозе Моуриньо за данъчни измами, ощетили държавната хазна с 3 304 670 евро в рамките на 2011 и 2012 г. По това време футболният треньор беше начело на „Реал“ (Мадрид).Според информациите, Специалния, по схема, изработена от неговия агент Жорже Мендеш, е укрил данъците чрез офшорки, разположени на Британските Вирджински острови. Моуриньо бил прокарал повече 114 млн. евро чрез въпросните офшорки.„Гестифют“ – агенцията, която е представлявала бившия настаник на „Реал“ в Испания, обясни тогава, че португалецът е платил повече от 26 милиона евро данъци в испанската хазна по време на престоя си в страната в периода 2010-13 година. Специалния бил плащал такси със среден процент над 41.Проблеми с данъчните в момента има настоящата звезда на „Кралския клуб“ Кристиано Роналдо. Именно информациите, че КР7 е ощетил държавната хазна са на път да съберат футболиста и треньора и двамата да работят отново заедно.", "date": "2017.06.20", "title": " Погнаха и Специалния за данъчни измами"}
{"url": "https://trud.bg/280-%d0%bb%d0%b8%d1%82%d1%80%d0%b0-%d0%ba%d0%be%d0%bd%d1%82%d1%80%d0%b0%d0%b1%d0%b0%d0%bd%d0%b4%d0%b5%d0%bd-%d0%b0%d0%bb%d0%ba%d0%be%d1%85%d0%be%d0%bb-%d0%b5-%d0%b8%d0%b7%d0%b7%d0%b5%d1%82-%d0%bf/", "text": "Нередовната акцизна стока е открита и иззета при полицейска операция за противодействие на съхранението и разпространението на акцизни стоки без бандерол, съобщават от МВР.В хода на акцията, проведена съвместно от служители на РУ- Годеч и сектор „Противодействие на икономическата престъпност“ в ОДМВР- София, била извършена проверка на магазин за хранителни стоки в Годеч. В складовото помещение на търговския обект, в присъствието на управителя, инспектиращите попаднали на десетки пластмасови бутилки с различна вместимост и бидон, пълни с контрабанден алкохол. Установеното количество- общо 280 литра, е иззето по надлежния ред. Действията по разследването продължават в рамките на образуваното по случая досъдебно производство.При провеждането на операцията служителите на реда са иззели и 620 къса цигари без български акцизен бандерол, носени в пазарска торба от 62- годишна жителка на Годеч. По случая е образувана преписка за извършено административно нарушение по Закона за акцизите и данъчните складове.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.20", "title": " 280 литра контрабанден алкохол е иззет при спецакция в Годеч"}
{"url": "https://trud.bg/%d1%80%d1%83%d0%bc%d1%8f%d0%bd%d0%b0-%d0%b0%d1%80%d0%bd%d0%b0%d1%83%d0%b4%d0%be%d0%b2%d0%b0-%d1%81%d1%8a%d0%b1%d1%80%d0%b0%d0%bd%d0%b8-%d1%81%d0%b0-%d0%b4%d0%be%d1%81%d1%82%d0%b0%d1%82%d1%8a%d1%87/", "text": "Според доказателствата, които са събрани в Окръжната прокуратура в Пловдив, са събрани достатъчно материали, сочещи, че има извършено политическо престъпление против политическите права на българските граждани, а именно – организиране на купуване на гласове от настоящия народен представител Манол Генов, както и на извършено престъпление, състоящо се в даване на възможност и допускане и подбуждане към извършване на престъпление от страна на главния архитект на Асеновград, който е бил мотивиран от Манол Генов да допусне нарушение на закона за културното наследство и да се допусне строителство в защитена зона. Това каза пред журналисти говорителят на главния прокурор Румяна Арнаудова.„Досъдебното производство беше обявено на една пресконференция на Окръжната прокуратура Пловдив, на която бяха предоставени данни за тяхното разследване и в рамките на това разследване бяха повдигнати обвинения кмета на Асеновград, на главния архитект на Асеновград, на две лица с фамилия Запрянови за различни икономически престъпления, за получаване на подкупи и предлагане на подкупи. В рамките на това разследване на Окръжна прокуратура Пловдив са събрани доказателства и за друго престъпление и за други участници“, посочи Арнаудова. По думите й по това разследване Окръжната прокуратура в Пловдив, в момента, в който е направила извод, че доказателства сочат, че доказателства сочат, че е извършено престъпление от лице с имунитет, са изпратили досъдебното производство на Софийска градска прокуратура. „. То е разпределено в спецзвено „Антикорупция“, тъй като се касае за лице с имунитет.Прокурорите, след като се запознаха с доказателствата по делото, приеха по компетентност това разследване и поискаха от главния прокурор да изготви от своя страна искане за снемане на имунитета на Манол Генов, за да му повдигнем обвинени за тези две престъпления на този етап“, допълни говорителят на главния прокурор. Тя каза, че главният архитект е този, който има правомощие по закон да одобри строителство в подобна защитена територия. „Той е бил наясно, че за допускането на такова строителство, е било необходимо да има изрично писмо от министъра на културата, даващо разрешение за строеж в тази защитена територия. Бил е абсолютно наясно че такава съгласувателна процедура не е била проведена и няма разрешение на министъра. Но г-н Манол Генов му е обещал да ходатайства пред кмета на Асеновград да му се увеличи заплатата, но да подпише строителните книжа, „за да не спираме инвестиционните намерения на хората“, съобщи Арнаудова.По отношение на организирането на купуването на гласове, говорителят на главния прокурор посочи, че става въпрос за изборите, които са проведени на 26 март 2017 г., в рамките на предизборната кампания, като са събрани доказателства за извършени 5 отделни деяния от 5 отделни лица. „Средно по около 25 е бил плащан гласът на всеки избирател, посочен в списъка. Така едно от лицата е получило 500 лв. другото е осигурило 12 лица, за които е получило по 25 лв., третото – 14 лица, за които е получило по 25 лв., четвъртият, четвъртият е осигури 13 лица и и е получил по 25 лв. за човек, петото лице е осигурило 20 лица, за които е получил сумата от 400 лв.“, посочи тя.По думите й по-активен в организирането на действията е бил бизнесменът Христев, парите ги е осигурявал тогавашният кандидат и настоящ народен представител Манол Генов. „Разплащането се е осъществявало основно в заведение, стопанисвано от бизнесмена Христев в Асеновград. Купувани са гласове за Манол Генов и за коалицията, която го е издигнала“, съобщи Арнаудова. Тя припомни, че това е вторият народен представител, чийто имунитет се иска заради престъпление против политическите права на гражданите, като през декември миналата година главният прокурор е поискал снемане на имунитета на Илия Илиев, отново за изборно престъпление.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.20", "title": " Румяна Арнаудова: Събрани са достатъчно материали, сочещи за купуване на гласове от депутата Манол Генов"}
{"url": "https://trud.bg/12-%d0%b3%d0%be%d0%b4%d0%b8%d0%bd%d0%b8-%d0%b7%d0%b0%d1%82%d0%b2%d0%be%d1%80-%d0%b7%d0%b0-%d0%b3%d0%bb%d1%83%d1%85%d0%be%d0%bd%d1%8f%d0%bc-%d0%b7%d0%b0-%d1%83%d0%b1%d0%b8%d0%b9%d1%81%d1%82%d0%b2%d0%be/", "text": "Пловдивският апелативен съд потвърди присъдата на магистратите от Окръжния съд от 12 години затвор при първоначален строг режим на 29-годишния глухоням Васил Петров от село Първенец, който трябва да плати и 3220 лв. разноски по наказателното дело.Мъжът е лишен от свобода за изнасилване на 84-годишната баба Диана Андонова, придружено с убийството й през 2009 г., както и за блудство с две възрастни жени от пловдивското село Първенец.Окръжният съд съдът в Пловдив присъди 2 години и 8 месеца затвор за блудството и 12 години за убийството, но впоследствие наложи едно общо наказание на глухонемия насилник.Той бе задържан през октомври 2016 г., след като бе установено, че на 1 септември същата година е блудствал с пенсионерка от селото. По време на блудството и миг преди да се стигне до брутално изнасилване, в дома на бабата нахлул съсед, който успял да я спаси. Тогава ромът се уплашил и избягал.Впоследствие обаче Васил Петров бил задържан, а след направен ДНК-анализ, се оказало, че намерената семенна течност на местопрестъплението съвпада с извлечената ДНК от сперма, открита през 2009 г. върху трупа на зверски изнасилената и убита 84-годишна баба Диана Андонова, която бе открита с размазан череп от съседи в дома й.Според разследващите Васил не ограбвал жертвите си, а само се гаврел с тях и след това ги убивал. Присъдата, потвърдена от Апелативен съд-Пловдив, може да бъде обжалвана в 15-дневен срок пред последната възможно инстанция – Върховния касационен съд.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.20", "title": " 12 години затвор за глухоням за убийство и за изнасилване на две баби"}
{"url": "https://trud.bg/%d0%b3%d0%bb%d0%b5%d0%b4%d0%b0%d0%b9%d1%82%d0%b5-%d0%bd%d0%b0-%d0%b6%d0%b8%d0%b2%d0%be-%d0%b8%d0%b7%d1%81%d0%bb%d1%83%d1%88%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d0%bc%d0%b0%d1%80%d0%b8/", "text": "В 16.00 ч. в Европейския парламент започна изслушването на българския кандидат за еврокомисар Мария Габриел, която трябва да убеди евродепутатите, че ще се справи с ресора „цифрова икономика и цифрово общество“.Габриел се изправя пред членовете на две комисии на ЕП. В продължение на 3 часа българката ще отговаря на въпросите на евродепутати от комисиите по промишленост, изследвания и енергетика и по култура и образование на Европейския парламент. Всички те са свързани със законодателство за изграждане на цифров единен пазар в ЕС чрез реформа в далекосъобщенията, телекомуникациите, авторските права, аудиовизуалните услуги и електронната търговия. Мария Габриел трябва да демонстрира конкретни познания в поверения й ресор. В продължение на повече от месец тя вече се подготвя по тематиката с помощта на компетентите служби на Еврокомисията.За одобрение на нейната кандидатура е необходима подкрепата на 2/3 от от тях. Резултатът ще бъде обявен на 21 юни 2017 г.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.20", "title": " Гледайте НА ЖИВО изслушването на Мария Габриел в Европейския парламент (ВИДЕО)"}
{"url": "https://trud.bg/%d0%bd%d0%b0%d0%bf%d0%b0%d0%b4%d0%b0%d1%82%d0%b5%d0%bb%d1%8f%d1%82-%d0%bd%d0%b0-%d0%b4%d0%b6%d0%b0%d0%bc%d0%b8%d1%8f%d1%82%d0%b0-%d0%b2-%d0%bb%d0%be%d0%bd%d0%b4%d0%be%d0%bd-%d0%b1%d0%b8%d0%bb-%d1%81/", "text": "Скандалджия, злоупотребяващ с алкохола – така британски медии описват 47-годишния Дарън Озбърн, който е в ареста за  пред лондонската джамия в неделя вечерта, предаде .Твърди се още, че безработният механик от Кардиф вече половин година бил разделен с майката на четирите му деца и живеел на палатка в гориста местност в Южен Уелс.Според свидетели в събота вече той бил изхвърлен от кръчма заради ругатни и закани по адрес на мюсюлманите. Същевременно съседи и роднини разказват, че бил отдаден баща и че никога не е бил расист. Стотици хора снощи положиха цветя на мястото на нападението пред джамията, за да демонстрират единство и солидарност към пострадалите.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.20", "title": " Нападателят на джамията в Лондон бил скандалджия и злоупотребявал с алкохола"}
{"url": "https://trud.bg/%d0%b4%d0%b8%d0%bf%d0%bb%d0%be%d0%bc%d0%b0%d1%82%d0%b8%d1%87%d0%b5%d1%81%d0%ba%d0%b8-%d0%b4%d0%b5%d1%81%d0%b0%d0%bd%d1%82-%d0%b2-%d1%82%d1%80%d0%b0%d0%ba%d0%b8%d1%8f-%d0%b8%d0%ba%d0%be%d0%bd%d0%be/", "text": "Дипломатически десант от 100-ина посланици, консули и аташета заедно с техните съпруг(з)и се очаква в сряда в индустриална зона „Раковски“, която е част от „Тракия икономическа зона“ (ТИЗ).ВИП-гостите ще бъдат посрещнати от министъра на икономиката Емил Караниколов, кмета на Пловдив Иван Тотев, областния управител Здравко Димитров и председателя на Клъстер ТИЗ инж. Пламен Панчев, които ще им покажат най-мащабния индустриален проект на България.Дипломати и ръководители на представителства на международни организации у нас ще посетят логистичния център на „Кауфланд“, където се товарят над 300 тира дневно, и първия завод на АВВ в зона „Раковски“.ВИП-гостите ще бъдат запознати с 21-годишната история на ТИЗ и идеите за бъдещото й развитие. От създаването на първата индустриална зона край Пловдив през 1996 г. до момента върху площ от 10 700 000 квадратни метра са реализирани инвестиции за над 1,5 млрд. евро от 140 компании, в които работят над 30 000 души от региона на Пловдив. В консорциум с Община Пловдив и транспортния гигант ПИМК ТИЗ иска да вземе на концесия летището край Крумово и да го развие.Домакините на събитието са поканили и вицепремиера по икономическата и демографската политика Валери Симеонов, но присъствието му още не е потвърдено заради куп служебни ангажименти. Министърът на външните работи Екатерина Захариева пък е в командировка в чужбина и няма да може да присъства на обиколката из индустриална зона „Раковски“.„Тракия икономическа зона“ е успешен пример за публично-частно партньорство и единственото по рода си обединение в България с участието на 9 общини и 2 клъстера, твърди инж. Пламен Панчев, един от създателите на ТИЗ. Според него това обединение дава добър пример как бизнесът и общините могат да създадат благоприятен бизнес климат и заедно се решават проблемите, свързани с професионалното образование и квалификацията на работната ръка.„За успеха и устойчивостта на проекта красноречиво говори фактът, че досега не си е тръгнал нито един инвеститор, а напротив – повечето непрекъснато разширяват дейността си. Всяка година се откриват 3-5 нови предприятия. Проектът „Тракия икономическа зона“ в началото на 2017 г. се разшири към Хасково и Бургас след подписани меморандуми с кметовете на тези два града“, допълни Пламен Панчев.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.20", "title": " Дипломатически десант в „Тракия икономическа зона“\t\t\t"}
{"url": "https://trud.bg/%d1%84%d0%b5%d0%bd%d0%be%d0%b2%d0%b5-%d0%bd%d0%b0-%d1%86%d1%81%d0%ba%d0%b0-%d1%89%d1%83%d1%80%d0%bc%d1%83%d0%b2%d0%b0%d1%82-%d0%bd%d0%b8%d0%be%d0%bd/", "text": "Фенове на ЦСКА са твърдо решени да отстояват интересите на любимия си клуб. За целта те организират екскурзия до Швейцария, където да подемат бойкот до УЕФА.Ние, група привърженици на ЦСКА, организираме поход към Нион. Има осигурен транспорт с автобуси, а всеки желаещ може да се включи и с личния си автомобил. Нека да заявим на УЕФА на място какво мислим за скандалното изваждане на нашия клуб от жребия за Лига Европа в понеделник. Тръгването към Швейцария е утре (21 юни, сряда) в 14:00 часа. Сборният пункт е на паркинга на магазин „Метро“ на изхода на София в посока Калотина. Нашата кауза е справедлива! Всички трябва да разберат, че никой не може да се подиграва с нас!Нека да покажем на самозабравилите се чиновниците в УЕФА, че няма да търпим своеволията им.", "date": "2017.06.20", "title": " Фенове на ЦСКА щурмуват Нион"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%bf%d0%be%d0%b4%d0%ba%d1%80%d0%b5%d0%bf%d0%b8-%d0%bf%d0%bb%d0%b0%d0%bd%d0%b0-%d0%b7%d0%b0-%d0%b4%d0%b5%d0%b9%d1%81%d1%82%d0%b2%d0%b8%d0%b5/", "text": "България подкрепя ревизирания проект на „План за действие за природата, хората и икономиката“, който е приет от Европейската комисия. Това стана по време на заседанието на министрите на околната среда в Люксембург, на което участва министърът на околната среда и водите Нено Димов. Планът цели подобряване на прилагането на директивите за птиците и за хабитатите в НАТУРА 2000. Министър Димов подчерта пред своите колеги, че мерките трябва да бъдат с ясен приоритет, основно в полза на хората и икономиката.„Опазването на околната среда не е самоцел, а трябва да се държи сметка как се приема от регионите и от бизнеса. Трябва да бъде търсен баланс между биоразнообразието, икономическото развитие и подобряването на качеството на живот на хората“, допълни той.Министрите по околната среда се обединиха, че Планът за действие е полезен инструмент за прилагане на европейското екологично законодателство в областта на опазването на природата. Отчетено бе, че Планът за действие следва да се прилага на национално и на европейско ниво. Необходимо е ефективно интегриране на политиката по биологичното разнообразие и Натура 2000 в останалите секторни политики – селскостопанската, енергийна, регионална. Подобни съображения следва да бъдат отчетени на всички нива за успешното действие на Плана и положителните резултати от прилагането му.В съответствие с инициативата за по-добро законотворчество Европейската комисия предприе през 2014 г. цялостна оценка на директивите за опазване на природата (известна като „проверка за пригодност“). При проверката за пригодност бе установено, че директивите за опазване на природата са подходящи, но че за постигането на техните цели и реализирането на пълния им потенциал трябва значително да се подобри тяхното прилагане. Комисията взе решение за разработване на конкретен план за действие, с който да се подобри прилагането на директивите и тяхната съгласуваност със социално-икономическите цели и да се осигури по-широкото участие на националните, регионалните и местните органи, заинтересованите страни и гражданите.Планът за действие обхваща четири приоритетни области с петнадесет конкретни действия. Целта му е да се дадат насоки за по-добро прилагане на директивите за опазване на природата, с цел постигане на целите за биологичното разнообразие за 2020 г., намаляването и предотвратяването на загубата на биологично разнообразие, постигане на устойчивост спрямо изменението климата, както и смекчаването на последиците от него.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.20", "title": " България подкрепи „Плана за действие за природата, хората и икономиката“ на ЕК"}
{"url": "https://trud.bg/%d0%be%d1%82%d0%b3%d0%bb%d0%b5%d0%b6%d0%b4%d0%b0%d0%bd%d0%b5%d1%82%d0%be-%d0%bd%d0%b0-%d0%ba%d0%b0%d1%84%d0%b5-%d0%b2-%d0%b5%d1%82%d0%b8%d0%be%d0%bf%d0%b8%d1%8f-%d0%b5-%d0%b7%d0%b0%d1%81%d1%82%d1%80/", "text": "Климатичното затопляне може да превърне близо 60% от площите за отглеждане на кафе в Етиопия в неподходящи за кафеени плантации земи до края на 21 век, сочат резултатите от изследване, цитирани от За сметка на това площите за отглеждане на културата могат да се увеличат четирикратно чрез „преместването“ им в други райони, поясниха авторите на изследването.Кафето осигурява на Етиопия една четвърт от приходите й от износ. Страната е 5-ият най-голям производител на кафе в света и най-големият износител на кафе в Африка.Около 80 на сто от кафето в Етиопия произхожда от гористи местности, които предоставят нужната за растежа на културата сянка. Отглежда се на надморска височина 1200-2200 метра, като идеалната температура е между 18 и 22 градуса Целзий.През последните 5 десетилетия средните температури в Етиопия са се повишили с около 1,5 градуса Целзий.Според експерти от Кралската ботаническа градина в Лондон и Колежа по природни науки в Адис Абеба, ако не се вземат мерки, 39-59 на сто от сегашните площи за отглеждане на кафе ще се превърнат в неподходящи за кафеени плантации земи до края на този век. Кафеените плантации в района Харари в източната част на страната вероятно ще изчезнат.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.20", "title": " Отглеждането на кафе в Етиопия е застрашено от климатичното затопляне"}
{"url": "https://trud.bg/%d0%b7%d0%b0-%d0%bf%d1%80%d1%8a%d0%b2-%d0%bf%d1%8a%d1%82-%d0%be%d1%82-20-%d0%b3%d0%be%d0%b4%d0%b8%d0%bd%d0%b8-%d0%b8%d0%b7%d1%80%d0%b0%d0%b5%d0%bb-%d1%81%d1%82%d1%80%d0%be%d0%b8-%d0%bd%d0%be%d0%b2/", "text": "Израел е започнал работа по първото еврейско поселение от 20 години в Западния бряг, каза министър-председателят Бенямин Нетаняху, цитиран отИзраелският премиер публикува снимка от строителните дейности, в социалната мрежа “Twitter“. Селището ще бъде дом на 40 семейства, които бяха преместени от неупълномощеното от властите преселническото населено място Амона. Палестинските власти заявиха, че строителните работи по новото еврейско преселническо поселение са „сериозна ескалация“ и опит за осуетяване на мирния процес. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.20", "title": " За пръв път от 20 години Израел строи ново преселническо селище в Западния бряг"}
{"url": "https://trud.bg/%d0%b0%d0%bb%d0%b6%d0%b8%d1%80%d0%b5%d1%86-%d0%ba%d0%be%d0%b9%d1%82%d0%be-%d0%bf%d1%80%d0%be%d0%b2%d0%b5%d1%81%d0%b8-%d0%b4%d0%b5%d1%82%d0%b5%d1%82%d0%be-%d1%81%d0%b8-%d0%bf%d1%80%d0%b5%d0%b7-%d0%bf/", "text": "Алжирец беше осъден на 2 години затвор поради това, че провеси детето си през прозорец, с идеята да събере “харесвания“ във Facebook, предава Би Би Си.Бащата на детето качил снимка в социалната мрежа как държи детето си през отворен прозорец. Като описание на снимката, той написал “1000 харесвания или го пускам“.Опитът му да придобие популярност по такъв начин получил голям отзвук във Facebook, като десетки хора призовали властите да го арестуват.При ареста мъжът е обвинен в застрашаване живота на детето и в резултат от действията си ще прекара следващите 2 години зад решетките.", "date": "2017.06.20", "title": " Алжирец, който провеси детето си през прозорец, за да събере “харесвания“ във Facebook, получи двугодишна присъда"}
{"url": "https://trud.bg/%d0%b0%d0%bf%d0%b5%d0%bb%d0%b0%d1%82%d0%b8%d0%b2%d0%bd%d0%b8%d1%8f%d1%82-%d1%81%d1%8a%d0%b4-%d0%be%d1%81%d1%82%d0%b0%d0%b2%d0%b8-%d0%b2-%d0%b0%d1%80%d0%b5%d1%81%d1%82%d0%b0-%d0%bf%d0%be%d0%bb%d0%b8/", "text": "Полицаите Петър Атанасов и Стефан Модев остават за постоянно в ареста, реши Пловдивският апелативен съд, който потвърди решението на магистратите от Окръжния съд, наложил на двамата постоянни мерки за неотклонение „задържане под стража“. Срещу служителите на Криминална полиция и Общинска полиция, които бяха арестувани на 9 юни, са повдигнати обвинения за грабеж на 75 мастербокса контрабандни цигари на стойност от 300 000 лв.Според държавното обвинение двамата съучастници са нападнали контрабандиста Ерхан Хакков в склад на „Кукленско шосе“, завързали го с белезници и му отмъкнали цялата стока с цигари. След като претоварили контрабандната стока в микробус собственост на Борислав Борисов, двамата оставили Ерхан Хакков в склада, завързан със свински опашки. Полицаите поискаха от Апелативния съд по-леки мерки за неотклонение с мотива, че имат да плащат кредити за жилищата си и има опасност банката да им ги вземе.В съдебната зала обаче стана ясно, че ден преди обира Стефан Модев си е купил джип „Порше Кайен“, който регистрирал в Пътна полиция-Пловдив, като обявената цена на сделката била под 5000 лв. Апелативните съдии обаче прецениха, че мотивите на колегите им от първа инстанция за ареста на полицаите са основателни и потвърдиха мерките им.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.20", "title": " Апелативният съд остави в ареста полицаите, задигнали цигари за 300 000 лв. от контрабандист"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d0%bd%d0%b0-%d1%80%d0%b5%d0%b0%d0%bb-%d0%bd%d0%b8%d0%ba%d0%be%d0%b9-%d0%bd%d0%b5-%d0%b8%d1%81%d0%ba%d0%b0-%d0%ba/", "text": "Флорентино Перес, президентът на „Реал”, обяви, че никой клуб в света не иска Кристиано Роналдо. В договора на португалеца има клауза за откупуване, която е 1 милиард евро. И никой не е изпратил оферта с готовност да я плати.„Обиден съм от отношението на медиите към Кристиано – каза Перес. – Никой не уважи неговите думи, че е невинен в аферата с данъците. Всеки, който познава Роналдо, знае, че той прави нещата по правилния начин. Кристиано е същият човек, какъвто беше и в Англия. Никога не предизвиква проблеми. Сигурен съм, че си изпълнява данъчните задължения.”Перес гарантира, че „Реал” няма да продаде Роналдо. И че всякакви преговори с други клубове не биха започнали преди края на Купата на конфедерациите.„Мога да кажа само, че Роналдо има договор с нас – продължи президентът. – Не съм говорил с него. Само чета вестници. Последният ни разговор бе след финала на Шампионската лига в Кардиф и коментирахме следващия сезон. Винаги ми е казвал, че се чувства спокоен в „Реал”. Сега Роналдо защитава родината си на един голям турнир и не мога да му се обаждам. Шейхът, който е собственик на ПСЖ, ми е приятел. Но не ми се е обаждал да ме пита за Кристиано. Единственото нещо, което дразни Роналдо, е отношението на пресата.”", "date": "2017.06.20", "title": " Президентът на „Реал”: Никой не иска Кристиано"}
{"url": "https://trud.bg/%d0%bd%d0%b5%d0%b4%d0%b5%d0%bb%d0%b5%d0%b2-%d0%bb%d0%b5%d1%82%d0%b8-%d0%b7%d0%b0-%d0%b3%d0%b5%d1%80%d0%bc%d0%b0%d0%bd%d0%b8%d1%8f-%d0%b7%d0%b0-%d1%80%d0%b5%d1%88%d0%b8%d1%82%d0%b5%d0%bb%d0%bd%d0%b8/", "text": " Звездата на „Ботев“ (Пд) Тодор Неделев ще лети в сряда за Франкфурт заради решителни преговори с шефовете на „Майнц-05“. 24-годишният халф има договор с подвизаващия се в Бундеслигата клуб до 30 юни 2018 г., но личното му желание е да остане и през следващия сезон в тима на „канарчетата“.От „Майнц“ държат да си върнат част от хвърлените над 3 млн. евро за бившия български национал и да получат 6-цифрена сума за Неделев. Заедно с Тошко за Германия ще лети и тийм мениджърът Асен Караславов-Молива, който от името на „Ботев“ ще предложи няколко варианта на шефовете на „Майнц-05“. Единият от тях е запазят 50% от трансферните права на Неделев при бъдеща негова продажба от „Ботев“.Ако двете страни стигнат бързо до споразумение за бъдещето на халфа, има вероятност Неделев да бъде картотекиран в УЕФА и играе срещу албанския „Партизани“ (Тирана) в първия предварителен кръг на Лига Европа. Феновете на „Партизани“ (Тирана) приеха със завидно въодушевление жребия, противопопоставящ любимците им на „Ботев“ (Пд). За привържениците на албанския вицешампион българите са били възможно най-лекият съперник на старта на Лига Европа.", "date": "2017.06.20", "title": " Неделев лети за Германия за решителни преговори"}
{"url": "https://trud.bg/%d1%81%d1%80%d1%8a%d0%b1%d1%81%d0%ba%d0%b8%d1%82%d0%b5-%d0%b2%d0%be%d0%b5%d0%bd%d0%bd%d0%b8-%d0%bf%d0%bb%d0%b0%d0%bd%d0%b8%d1%80%d0%b0%d1%82-%d0%bc%d0%b0%d1%81%d0%be%d0%b2%d0%b8-%d0%bf%d1%80%d0%be/", "text": "Сръбските военни планират от септември масови всекидневни протести заради ниските заплати, лошите условия за работа и незаинтересоваността на Министерството на отбраната за разрешаването на тези проблеми“.„Поради тежкото финансово състояние през миналата година 3000 войници напуснаха сръбската армия. Системата на отбраната на Сърбия се състои в момента от 32 055 души, а са необходими 35 000 души, заяви Новица Антич, председателят на военния синдикат, предаде .По думите му още лица ще напускат армията заради ниските заплати и тежките условия на работа. „Месечно се работи от 350 до 500 часа за 260 евро. И извънредните часове, и нощните смети не се плащат допълнително“, разкри още той.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.20", "title": " Сръбските военни планират масови протести заради ниските заплати\t\t\t"}
{"url": "https://trud.bg/%d0%b1%d0%b0%d1%89%d0%b0-%d1%82%d1%8a%d1%80%d1%81%d0%b8-%d0%b4%d1%8a%d1%89%d0%b5%d1%80%d1%8f-%d1%81%d0%b8-%d0%b8%d0%b7%d1%87%d0%b5%d0%b7%d0%bd%d0%b0%d0%bb%d0%b0-%d0%b2-%d0%b3%d0%b5%d1%80%d0%bc%d0%b0/", "text": "Баща издирва 23-годишната си дъщеря, която е в неизвестност от 8 юни т. г. Лилия Ботушева е обявена за търсене както от немските, така и от българските власти.Момичето било от Сливен, но от години живеела в германския град Ерфурт, където учела. На 8 юни тя резервирала билет за самолет, на който още не е ясно дали се е качила. “Намерени са лаптопът и телефоните й. Ако някой знае нещо или познава някой, който има информация за дъщеря ми, моля съобщете в най-близката полицейска служба”, написа баща й Христо Ботушев във фейсбук.“Нямаме никаква вест. Нямаме идея къде може да е, как е… Притесняваме се ужасно”, казаха нейни приятели. Те са подели кампания във фейсбук в издирването на Лилия. #", "date": "2017.06.20", "title": " Баща търси дъщеря си, изчезнала в Германия"}
{"url": "https://trud.bg/%d0%b5%d0%ba%d0%b8-%d0%be%d1%82-%d1%83%d1%87%d0%b5%d0%bd%d0%b8-%d1%81%d1%80%d0%b5%d0%b4-%d0%ba%d0%be%d0%b8%d1%82%d0%be-%d0%b8-%d0%b1%d1%8a%d0%bb%d0%b3%d0%b0%d1%80%d0%b8-%d0%be%d0%bf%d1%80%d0%b5/", "text": "Международен екип учени от Белгия, България, Франция, Германия и САЩ са определили регионите, от които произхождат домашните котки. Тяхното проучване е публикувано в списание „„, съобщи Католическия университет Льовен в Белия.Специалистите смятат, че съавременната котка се е появила практически едновременно в два региона, откъдето впоследствие се е разпространила на планетата. Първата група животни възниква в Югоизточна Азия през 4400 пр. н. е. и се е разпространила в Европа. Втората популация е обитавала древен Египет и се е разпространила следвайки търговските маршрути, по-конкретно Средиземно море. В Европа тези котки са се смесили с местни диви видове, което води до появата на множество породи.Например учените са доказали, че раираните котки се появяват през Средните векове, тъй като свързана с такава мутация окраска за пръв път възниква при древните домашни котки в Югоизточна Азия. Авторите на изследването са стигнали до тези изводи, анализирайки ДНК на повече от 200 котки, обитаващи големи територии от Румъния до Ангола. Сред животните е имало както съвременни представители, така и породи, живели преди 9 000 години.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.20", "title": " Екип от учени, сред които и българи, определиха откъде произхождат котките"}
{"url": "https://trud.bg/%d1%82%d0%be%d1%82%d0%be%d0%bc%d0%b8%d0%bb%d0%b8%d0%be%d0%bd%d0%b5%d1%80-%d0%b3%d0%be%d0%bd%d0%b8-%d1%81%d1%8a%d1%81%d0%b5%d0%bb%d1%8f%d0%bd%d0%b8-%d1%81-%d0%bf%d1%83%d1%88%d0%ba%d0%b0/", "text": "Полицията в Благоевград арестува тотомилионер, който нападна съселяните си с пушка и косачка. Румен Пеовски, спечелил близо 2 млн. лв., тази нощ прекара в ареста, след като разби сейфа на баща си, открадна ловна пушка и вилня в село Покровник.Преди месец, когато Пеовски печели джакпота, обещава на съселяните си, че с част от парите ще ремонтира местната църква. Ремонтът започва, а мъжът става все по-търсен за компания. След поредната сбирка 56-годишният мъж излиза от контрол, съобщи .С откраднатата и заредена пушка, той нахлува в съседен двор и я насочва към събралите се деца и възрастни.Хората разказват, че парите променили Пеовски, но не към добро. Възрастните родители на тотомилионера били приютени от съседи през нощта, а синът му се срамува от постъпката на баща си.Прокуратурата ще решава съдбата на мъжа след като изкара 24 часа в полицейския арестАКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.20", "title": " Тотомилионер гони съселяни с пушка"}
{"url": "https://trud.bg/%d0%bb%d0%b5%d0%b2%d1%81%d0%ba%d0%b8-%d0%b8%d0%bc%d0%b0-%d0%bd%d0%be%d0%b2-%d0%ba%d0%b0%d0%bf%d0%b8%d1%82%d0%b0%d0%bd/", "text": "Стражът на „Левски“ и юноша на клуба Божидар Митрев е новият капитан на тима. Това стана факт на първия мач от лятната подготовка на „сините“ срещу „Черно море“ в Правец, въпреки че на терена бе вторият капитан от предния сезон Роман Прохазка. През изминалата кампания тази роля изпълняваше Веселин Минев, но бранителят бе освободен през лятото. За проверката с „моряците“ треньорът Николай Митов на можеше да разчита на Боян Йоргачевич, Николай Кръстев, Антонио Вутов, Сержиу Буш, Симон Сандберг, Алекс Боримиров и Мехди Бурабия. Последният напусна лагера на тима, за да води преговори с турския „Коняспор“. Очакванията са на „Герена“ да приберат близо 500 000 евро за трансфера. Ден по-рано Божидар Краев бе продаден на „Мидтиланд“ за 400 000 евро.", "date": "2017.06.20", "title": " „Левски“ има нов капитан"}
{"url": "https://trud.bg/%d0%b3%d0%b8%d0%b3%d0%b0%d0%bd%d1%82%d1%81%d0%ba%d0%b8-%d0%b1%d0%be%d0%b3%d0%be%d0%bc%d0%be%d0%bb%d0%ba%d0%b8-%d1%89%d0%b5-%d0%bd%d0%b0%d0%bb%d0%b0%d0%b7%d1%8f%d1%82-%d0%b1%d1%83%d1%80%d0%b3%d0%b0/", "text": "Оказа се, че фестивалът „Включи града 6“ ще продължи и този уикенд, съобщават от общината в Бургас. Миналата неделя времето бе лошо и една от главните атракции – /на/шествието на гигантските богомолки – се отложи за тази неделя.Проблем бе не толкова евентуалният дъжд, а вятърът, който бе опасен за артистите, покачени на кокили, респективно и за публиката.Досега най- голяма атракция на фестивала бе една нестандартна машина, която премина от Морското казино до пл. „Атанас Сиреков“ и накара бургазлии и гостите на града да се пренесат в друго измерение. Чудатото превозно средство, което премина по ул. „Богориди“, е наречено от своите създатели охлюмотив. Дали авторите на идеята за създаване на машината са се опитали да направят първо охлюв или локомотив, е трудно да се каже. Но в крайна сметка се е получило нещо средно между двете.Разходката на охлюмотива по бургаските улици сътвориха актьорите от Театъра на огъня и сенките. Шествието завърши с пищно огнено шоу на пл. „Атанас Сиреков“, което остави без дъх зрителите на фестивала „Включи града“.", "date": "2017.06.20", "title": " Гигантски богомолки ще налазят Бургас в неделя"}
{"url": "https://trud.bg/%d0%b0%d0%b4%d0%b5%d0%bb-%d0%b8%d0%b7%d0%bd%d0%b5%d0%bd%d0%b0%d0%b4%d0%b2%d0%b0%d1%89%d0%be-%d0%bf%d0%be%d1%81%d0%b5%d1%82%d0%b8-%d0%bf%d0%be%d0%b6%d0%b0%d1%80%d0%bd%d0%b8%d0%ba%d0%b0%d1%80%d0%b8/", "text": "Попзвездата Адел направи изненадващо посещение на някои от пожарникарите, които са се борили с пламъците, избухнали в „Гренфел Тауър” миналата седмица.Визитата й е запечатана от пожарникаря Роб Пети от пожарната в Челси.    По разказа на шефа на пожарната Бен Кинг Адел просто се появила, почукала прозореца и казала, че носи на огнеборците кексчета.„Отворихме вратата, тя си свали очилата и каза: „Здравейте, аз съм Адел”. Всички бяхме шокирани”, допълни Кинг. Певицата изпила с пожарникарите чаша чай, след което се присъединила към тях за минута мълчание в памет на жертвите.Не за пръв път Адел оказва подкрепа за пострадалите от огнения ад в „Гренфел Тауър” в сряда. Певицата беше забелязана да успокоява местните хора ден след пожара, при който 79 души са загинали или безследно изчезнали.Други звезди също предложиха помощта си на засегнатите от трагедията. Сред тях бяха известният готвач Джейми Оливър, певицата Лили Алън и актьорът Том Харди, които стартираха страница за набиране на средства за жертвите.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.20", "title": " Адел изненадващо посети пожарникари, борили се с пожара в „Гренфел Тауър”"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d1%80%d0%b0%d0%b4%d0%b5%d0%b2-%d0%b5%d0%bb%d0%b5%d0%ba%d1%82%d1%80%d0%be%d0%bd%d0%bd%d0%be%d1%82%d0%be-%d1%83%d0%bf%d1%80%d0%b0/", "text": "На среща на „Дондуков“ 2 президентът Румен Радев и представителите на Българската асоциация по информационни технологии обсъдиха перспективите за дигитална трансформация на администрацията, изграждането на информационното общество у нас, киберсигурността и развитието на българската информационна индустрия.„Развитието на технологиите е предизвикателство за всички нас. Трябва да настъпи промяна в мисленето на гражданите, в събирането и анализирането на данни, както и в прилагането им по различен начин. Институциите следва да работят последователно за оптималното използване, оперативната съвместимост и поддръжка на вече наличните информационни ресурси и системи във всички сектори“, подчерта по време на разговора Румен Радев, съобщиха от прессекретариата на „Дондуков“ 2.Държавният глава потвърди, че ще подкрепи инициативите, които улесняват и ускоряват процеса на дигитална трансформация на българската администрация в полза на гражданите и на бизнеса. „Електронното управление е стратегически приоритет за България. Това е необратим процес и е доказано средство за постигане на ефективност, прозрачност, успех в борбата с корупцията, отчетност и контрол“, коментира Румен Радев.Като член на Европейската асоциация за информационни технологии – DIGITAL EUROPE, представителите на Българската асоциация по информационни технологии запознаха президента с работата и целите на Организацията, която представлява индустрията на цифровите технологии в Европа. DIGITAL EUROPE, чиито членове са 61 големи технологични компании и 37 национални търговски асоциации, има за цел да гарантира участието на индустрията в разработването и прилагането на политиките на ЕС.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.20", "title": " Президентът Радев: Електронното управление е стратегически приоритет за България"}
{"url": "https://trud.bg/%d0%b2-%d0%bf%d0%bb%d0%be%d0%b2%d0%b4%d0%b8%d0%b2-%d0%b8%d0%b7%d0%b4%d0%b8%d1%80%d0%b2%d0%b0%d1%82-%d0%bd%d0%be%d0%b2-%d1%81%d1%8a%d1%81%d0%b5%d0%b4-%d1%83%d0%b6%d0%b8%d0%bb%d0%b8%d0%bb-81-%d0%b3/", "text": "Пловдивската полиция издирва мъж, извършил кражба в дома на 81-годишна пенсионерка във вторник около 13 часа. Тогава възрастната жена от квартал „Кършиака“ била посетена от непознат, който се представил за неин нов съсед и поискал да му развали банкнота от 100 лева.Докато домакинята приготвяла парите, мъжът успял да отвлече вниманието й и да открадне спестяванията й от 1730 лева. По случая в Трето РУ на МВР е образувано досъдебно производство. Предстои материалите да бъдат внесени в Районна прокуратура-Пловдив.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.20", "title": " В Пловдив издирват „нов съсед“, ужилил 81-годишна баба с 1730 лв."}
{"url": "https://trud.bg/%d0%b1%d0%b5%d0%b7%d0%bf%d0%bb%d0%b0%d1%82%d0%bd%d0%b8-%d0%bf%d1%80%d0%b5%d0%b3%d0%bb%d0%b5%d0%b4%d0%b8-%d0%b7%d0%b0-%d1%82%d1%83%d0%b1%d0%b5%d1%80%d0%ba%d0%be%d0%bb%d0%be%d0%b7%d0%b0-%d1%86%d1%8f/", "text": "„Дни на отворените врати“ за безплатни прегледи за туберкулоза се провеждат през тази седмица в Специализираната болница за активно лечение на пневмо-фтизиатрични заболявания“ в Пазарджик. Инициативата се осъществява по национална програма на здравното министерство, о, финансирана е от Глобалния фонд за борба срещу СПИН, туберкулоза и малария, и ще продължи до 23 юни (петък). По време на дните на Отворени врати на всеки желаещ се предлага скрининг за риска от туберкулоза чрез анкета и консултация с лекар. На съмнителните за туберкулоза лица се извършват прегледи и допълнителни медицински изследвания.Дните на Отворени врати е ежегодна проява, която стартира през 2009 г. Оттогава до март 2017 г. броят на анкетираните за туберкулоза е 93 509 души, сред които са били открити 1039 лица с туберкулоза и 3650 лица с латентна туберкулозна инфекция. Данните сочат, че се постига добра разкриваемост на случаите на туберкулоза и латентна туберкулозна инфекция. По време на проведените през март 2017 г. Дни на отворените врати броят на анкетираните за туберкулоза лица е 3392, от тях 37 лица са открити с туберкулоза и насочени своевременно за лечение, а 189 са с латентна туберкулозна инфекция и са обхванати с химиопрофилактика.През годините инициативата е доказала своята ефективност както за повишаване на обществената информираност по отношение на заболяването и за популяризиране на здравословния начин на живот.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.20", "title": " Безплатни прегледи за туберколоза цяла седмица в Пазарджик"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d1%80%d0%b0%d0%ba%d0%be%d0%b2%d1%81%d0%ba%d0%b8-%d0%b2-%d0%b1%d1%80%d1%8e%d0%ba%d1%81%d0%b5%d0%bb-%d0%bf%d0%be-%d0%bf%d0%be%d0%ba%d0%b0%d0%bd%d0%b0/", "text": "Кметът на Община Раковски Павел Гуджеров е на двудневно посещение в Европейския парламент в Брюксел по покана на евродепутата от ГЕРБ/ЕНП д-р Андрей Ковачев. В столицата на Белгия в момента са още кметове, общински съветници, ръководители и симпатизанти на ПП ГЕРБ от областите София, Пловдив, Плевен, Кюстендил, Търговище и Враца, ръководители и представители на фондация „Остров Белене“, както и младежите, които избрани след конкурса за млади хора на тема „Първите 10 неща, с които свързвате членството на България в ЕС“. Той бе организиран от Андрей Ковачев по случай Деня на Европа – 9 май.Посещението в Брюксел е полезно за всички участници заради възможността да наблюдават и да се запознаят с работата на законодателния орган на ЕС и на европейските институции от първа ръка. По време на визитата те ще имат възможността да опознаят работата на евродепутатите в рамките на парламента.В понеделник пред членовете на делегацията бе изнесена информационна лекция за ЕС, неговите политики и функционирането на европейските институции. Как функционират Европейският парламент, Европейската комисия и Съветът на Европа, каква е работата и ролята на ЕП в процеса на взимане на решения в ЕС, отговори на тези и на много други въпроси получиха членовете на българската делегация. Те имаха възможност не само да усетят ритъма на работа в европейските институции, но и да разгледат забележителностите на Брюксел.", "date": "2017.06.20", "title": " Кметът на Раковски в Брюксел по покана на евродепутат от ГЕРБ"}
{"url": "https://trud.bg/%d0%bf%d0%b5%d1%82%d1%80%d0%be%d0%bb%d1%8a%d1%82-%d1%81%d0%b5-%d1%81%d1%80%d0%b8%d0%b2%d0%b0-%d0%b4%d0%be-25-%d0%b4%d0%be%d0%bb%d0%b0%d1%80%d0%b0-%d0%b7%d0%b0-%d0%b1%d0%b0%d1%80%d0%b5%d0%bb/", "text": "Цените на петрола ще се понижат през следващата година като в средата й ще стигнат дъно от около 25 долара за барел. Това прогнозира Руската централна банка в своя юнски редовен доклад за паричната политика.Причините, според банката, са силният износ на петрол от Нигерия и Либия, забавящият се икономически растеж в Китай и много по-слабото търсене на енергийните пазари.За последно фючърсите на петрола сорт брент се търгуваха под 25 долара за барел през 2003 година, докато през миналата година те паднаха до 27 долара за барел преди да поскъпнат в  началото на тази година до около 60 долара за барел.Прогнозата на Руската централна банка би трябвало да се вземе под внимание с оглед на факта, че Русия е сред важните страни – производителки, които заедно с членовете на ОПЕК удължиха до края на март 2018 г. споразумението за съкращаване на добивите с 1,8 млн. барела на ден в опит да се подкрепят цените на петрола.", "date": "2017.06.20", "title": " Петролът се срива до 25 долара за барел"}
{"url": "https://trud.bg/%d0%bf%d1%8a%d1%80%d0%b2%d0%b8%d1%82%d0%b5-4-%d1%81%d0%b0%d0%bd%d0%b8%d1%80%d0%b0%d0%bd%d0%b8-%d0%b1%d0%bb%d0%be%d0%ba%d0%b0-%d0%b2-%d1%88%d1%83%d0%bc%d0%b5%d0%bd-%d0%b2%d0%b7%d0%b5%d1%85%d0%b0-%d1%83/", "text": " Кметът на Шумен Любомир Христов връчи удостоверения за ползване на собствениците на 4 саниранирани жилищни блока. Свършената работа е за над 5,6 млн.лв. Първите обновени домове в Шумен са на улиците „Софийско шосе“ 22, на „Ген. Скобелев“ 44, „Тича“ 6 и „Ришки проход“ 20. Пред градоначалника във вторник шуменци казаха, че са доволни и споделиха, че сметките им за отопление през зимните месеци значително са намалели с направените подобрения в апартаментите.Заедно с удостоверенията за ползване собствениците са получили и полезни инструкции за експлоатация на обновените жилища. Общината е отпечатала 2000 брошури за 330 лв., в които е обяснено как да не се допуска влага в бани и кухни, как да се почиства и поддържа дограмата. Завършени са строително-монтажните работи и по други пет жилищни сгради, за които се очаква подписването на акт 15. Те са на улиците „Васил Друмев“ 8, „Любен Каравелов“ 22, „Марица“ 47 и на „Родопи“ 26. По други осем в момента се извършват строителни дейности. Още десет нови жилищни блока предстои да бъдат обновени по националната програма в Шумен. В момента тече тръжната процедура за избор на изпълнител, съобщи на пред журналисти зам.кметът по строителство инж. Боян Тодоров.Общо 27 са сдруженията на собствениците в Шумен, които са одобрени за работа по Националната програма за енергийна ефективност на многофамилни жилищни сгради до този момент. За 17 от тях осигурената сума от държавата възлиза на 17 641 596 лв. с ДДС. Очаква се всички да бъдат завършени до края на годината. За останалите 10 блока, за които в момента тече процедурата за избор на изпълнител, приблизителната сума е 8 млн.лв. с ДДС.Още 24 сдружения са подали документи и очакват одобрение от Българската банка за развитие. След като получат финансиране, ще се пристъпи към обявяване на обществените поръчки, съобщават от общината.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.20", "title": " Първите 4 санирани блока в Шумен взеха удостоверения\t\t\t"}
{"url": "https://trud.bg/%d1%81%d0%b7%d0%be-%d0%bd%d0%b0%d0%b4-1100-%d0%b4%d1%83%d1%88%d0%b8-%d1%81%d0%b0-%d0%bf%d0%be%d1%87%d0%b8%d0%bd%d0%b0%d0%bb%d0%b8-%d0%b7%d0%b0%d1%80%d0%b0%d0%b4%d0%b8-%d1%85%d0%be%d0%bb%d0%b5%d1%80/", "text": "Холерата е убила 1170 души в разкъсвания от война Йемен, според Световната здравна организация (СЗО), предава .От СЗО твърдят, че броят на заболелите от холера се е вдигнал до почти 2000 дневно. Заради военния конфликт е особено трудно да се контролира заразата, заяви говорителят на СЗО Тарик Ясеравич.„Броят на заболелите от холера расте. Говорим за до 2000 случая на ден“, предупреди той. СЗО събира данни за избухването на епидемията от 27 април. За това време от организацията са регистрирали над 170 хиляди случая на заболели от холера.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.20", "title": " СЗО: Над 1100 души са починали заради холера в Йемен"}
{"url": "https://trud.bg/%d0%b3%d1%80%d0%b8%d0%b3%d0%be%d1%80-%d0%b8%d0%b7%d0%bb%d0%b8%d0%b7%d0%b0-%d1%81%d1%80%d0%b5%d1%89%d1%83-%d1%81%d1%82%d0%b0%d1%80-%d1%84%d1%80%d0%b0%d0%bd%d1%86%d1%83%d0%b7%d0%b8%d0%bd/", "text": "Григор Димитров ще играе с французина Жулиен Бенето във втория кръг на турнира на трева в Куинс (Великобритания). 35-годишният Бенето отнесе с 6:2, 6:2 непретенциозния представител на домакините Джеймс Уорд. Французинът е едва 87-и в ранглистата, но е един от трудните съперници за Димитров в тура. Двамата са изиграли общо 4 мача като са си поделили по 2 победи. Последният бе спечелен от Бенето в Шанхай през 2014 г. Григор напусна скоропостижно надпреварата на двойки, след като двамата с Жо-Вилфред Цонга (Франция) загубиха с 6:7 (5), 6:7 (5) от близнаците Боб и Майк Брайън. Българо-френският тандем оказа сериозна съпротива на най-титулувания дует в последните години, но американците измъкнаха и двата тайбрека с минимална разлика. Григор очаква участието в Куинс да го подготви максимално добре за „Уимбълдън“. „Когато спечелих тук, една седмица почти не тренирах – просто нямаше върху какво да работя – заяви българинът. – Обичам тревата от първия път, когато стъпих на нея, бях на 14 или 15 години. Лесно се пренастройвам от клея. Мисля, че и сезонът ми на клей не беше лош, но пропуснах много шансове. Като цяло годината е добра за мен.“", "date": "2017.06.20", "title": " Григор излиза срещу стар французин"}
{"url": "https://trud.bg/%d0%b1%d0%b4%d0%b6-%d0%bf%d0%be%d1%80%d1%8a%d1%87%d0%b2%d0%b0-15-%d0%bd%d0%be%d0%b2%d0%b8-%d0%bc%d0%be%d1%82%d1%80%d0%b8%d1%81%d0%b8-%d0%be%d1%82-%d1%81%d0%b5%d0%bf%d1%82%d0%b5%d0%bc%d0%b2%d1%80%d0%b8/", "text": "224 милиона лева дава правителството за оздравяване на БДЖ, след като в петък Брюксел разреши отпускането на държавна помощ. От компанията съобщиха, че със средствата ще бъдат изплатени дълговете на железниците и ще бъдат поръчани нови 15 мотриси през септември.Погасяване на дълговете, купуване на нови мотриси и създаване на ремонтно дружество, чрез сливане на сградния фонд и машинния парк на пътнически и товарни превози, са част от общо 21 проекта за оздравяване на железниците, информира .Амбицията на БДЖ е да продава по 30 млн. билета на година – т.е. с 10 млн. повече, след като бъдат изплатени дълговете на компанията. В момента дългът на БДЖ е 412 млн. лв.„За нас важното е 224 млн. лв. погасяване задълженията към банките. Още 97 млн. генерираме собствен ресурс, погасяваме задълженията към НКЖИ и още малко към банките. Приключваме темата със задълженията и паралелно, още докато тече този процес, стартираме процедурата за доставка на нови мотрисни влакове, които би трябвало да се движат с по-висока скорост по трасетата, които до 2023 г. ще бъдат завършени“, каза Владимир Владимиров – изп. директор на БДЖ.За първи път превозвачът натовари академичната общност със задачата да определи какви мотриси са нужни на България. „Професори от Техническия университет, от УНСС, от ПЖИ работят, заедно с наши специалисти и специалисти за да се оформи визията от какви мотриси, какви влакове са нужни на БДЖ“, посочи Велик Занчев – зам.-министър на транспорта.От железниците изчислиха, че с новите мотриси разстоянието до морето ще отнема 3 часа, което ще превърне железниците в основен конкурент на автомобилния транспорт. От 2019 г. изцяло ще заработи и системата за онлайн закупуване на билети.„От месец септември стартираме експерименталното внедряване на тази система в някои от големите гари. Значи онлайн ще можете да си издавате билети предварително. ще можете на място самите кондуктори да ви издават билети. Ще стартира и процедура за ремонт на локомотиви, които са жизненоважни, за да не закъсняват влакове и да тръгват навреме“, каза Пламен Пешаров – управител на „Пътнически превози“ в БДЖ.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.20", "title": " БДЖ поръчва 15 нови мотриси от септември\t\t\t"}
{"url": "https://trud.bg/%d0%b2%d0%b8%d0%ba-%d0%b0%d0%b2%d0%b0%d1%80%d0%b8%d1%8f-%d0%be%d1%81%d1%82%d0%b0%d0%b2%d0%b8-%d0%b1%d0%b5%d0%b7-%d0%b2%d0%be%d0%b4%d0%b0-%d1%86%d0%b5%d0%bd%d1%82%d1%8a%d1%80%d0%b0-%d0%b8-%d1%81%d1%82/", "text": "ВиК авараия, възникнала на булевард „Цар Борис Трети Обединител“ 9 в Пловдив, остави без вода днес Главната улица, Стария град и района около Драматичния театър, Сахат тепе и Пожарната. От ВиК-Пловдив обещава да отстранят проблема до края на работния ден и възстановят нормалното водоснабдяване дори и във високите зони в центъра на града под тепетата.Пресъхнали чешми днес имаше и в Асеновград в района на кръстовището на улиците „Генерал Данаил Николаев“ и „Костур“, а заради аварии проблеми с водоснабдяването имаха и жителите на Нареченските бани, град Баня и селата Конуш, Орешец, Върбен и Ново Железаре.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.20", "title": " ВиК авария остави без вода центъра и Стария град на Пловдив"}
{"url": "https://trud.bg/%d1%81%d0%be%d1%84%d0%b8%d1%8f-%d0%b8-%d1%81%d0%ba%d0%be%d0%bf%d0%b8%d0%b5-%d1%83%d1%81%d1%82%d0%b0%d0%bd%d0%be%d0%b2%d1%8f%d0%b2%d0%b0%d1%82-%d0%bc%d0%b5%d1%85%d0%b0%d0%bd%d0%b8%d0%b7%d1%8a%d0%bc/", "text": "България и Република Македония установяват механизъм за сътрудничество на експертно равнище по въпросите, свързани с подготовката на македонската страна за приемане в Европейския съюз и произтичащите от това дейности по планиране, управление и контрол на инвестициите с европейско финансиране. За това се договориха заместник министър-председателят Томислав Дончев и македонският вицепремиер по европейските въпроси Буяр Османи.В следващите седмици се очаква да бъдат дефинирани конкретни теми и сфери на сътрудничество, за които българската страна ще предостави опит и експертиза.Срещата между двамата заместник министър-председатели се проведе в рамките на официалното посещение на министър-председателя на Република Македония Зоран Заев и водената от него делегация в България.", "date": "2017.06.20", "title": " София и Скопие установяват механизъм за сътрудничество по въпросите, свързани с членството в ЕС"}
{"url": "https://trud.bg/%d0%bd%d0%b8%d0%ba%d0%be%d0%bb%d0%b0%d0%b9-%d0%bd%d0%b5%d0%bd%d1%87%d0%b5%d0%b2-%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%bd%d0%be-%d0%bf%d1%80%d0%b5%d0%b4%d0%b0%d1%82%d0%b5%d0%bb%d1%81/", "text": "Национално предателство, застрашаващо националните интереси, е това някой отговорен политик  – служебен министър, президент, да каже, че армията частично изпълнява своите задължения. Това каза пред  бившият министър на отбраната Николай Ненчев.„Към съседите или към потенциален агресор това означава: Заповядайте, ние сме готови”, отбеляза той.Според него не е възможно в една демократична правова държава, която следва своите национални интереси, да се произнесе подобно нещо. По думите му това означава: „Свалили сме си нещо – заповядайте”.Ненчев е на мнение, че за това трябва дори да бъдат повдигнати обвинения.Бившият министър е категоричен, че българската армия чудесно изпълнява задълженията си.Според него е правилно решението на сегашния военен министър Красимир Каракачанов да изтегли доклада за състоянието на армията, който ще бъде преработен и ще бъде внесен в парламента.Бившият министър коментира и делото срещу него за за фирма „Интендантско обслужване” и за дрехите на армията, по което беше оправдан на първа инстанция.„Струва ми се, че логиката е на българската прокуратура е обърната обратно. С усилията, които положих, спасих едно държавно дружество на Министерството на отбраната. Спасих стотици хора от глад и безработица в един изключително труден район”, каза Ненчев.„Обвинението беше, че съм наблюдавал какво се случва, а не съм оказвал достатъчно ефективен контрол, което не отговаря на истината”, категоричен беше той.Прокуратурата не само ще обжалва, най-вероятно ще повдигне още редица обвинения, такова е моето усещане, прогнозира Николай Ненчев.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.20", "title": " Николай Ненчев: Национално предателство е политик да каже, че армията частично изпълнява задълженията си"}
{"url": "https://trud.bg/%d0%bd%d0%b0%d0%b9-%d0%bd%d0%be%d0%b2%d0%b8%d1%8f%d1%82-%d0%b0%d0%bc%d0%b5%d1%80%d0%b8%d0%ba%d0%b0%d0%bd%d1%81%d0%ba%d0%b8-%d0%b1%d0%be%d0%b5%d0%bd-%d1%81%d0%b0%d0%bc%d0%be%d0%bb%d0%b5%d1%82-%d0%b4/", "text": "Военновъздушните сили на САЩ тестват нови сензори, британско производство, които да решат технически проблем в кислородната система за пилота на десетки изтребители Ф-35А от най-ново поколение, съобщи Дифенс нюз.Миналата седмица ВВС на САЩ обявиха, че от 9 юни са спрели полетите и обучението на пилоти в база в Аризона, където има 55 от новите изтребители. Това стана след 5 инцидента, започнали на 2 май, в които пилоти се оплакали от хипоксия (недостиг на кислород – б.р.). Нито един от тях не е сметнат за сериозен, но не е известно кога изтребителите пак ще летят. Проблемът обаче не попречи Ф-35А да бъде демонстриран на Парижкото авиоизложение, където в понеделник машината изпълни фигури от висшия пилотаж. ", "date": "2017.06.20", "title": " Най-новият американски боен самолет дебютира в Париж (ИНФОГРАФИКА)\t\t\t"}
{"url": "https://trud.bg/%d0%b2-%d0%ba%d0%b0%d0%bb%d0%be%d1%8f%d0%bd%d0%be%d0%b2%d0%be-%d1%81%d0%b5-%d0%b6%d0%b0%d0%bb%d0%b2%d0%b0%d1%82-%d0%bd%d0%b0-%d1%87%d0%b5%d1%80%d0%b2%d0%b5%d0%bd-%d0%b4%d0%b5%d0%bf%d1%83%d1%82%d0%b0/", "text": "Липсата на работна ръка за бизнеса в общината, рехабилитацията на инфраструктурата и запазването и реконструирането на запуснати общински и частни сгради бяха сред въпросите, които жителите на Калояново поставиха по време на изнесената в пловдивското село приемна на депутата от коалиция „БСП за България“ Георги Търновалийски. „Повече от година се бави отговора от Фонд „Земеделие“ по два проекта на община Калояново за реконструкция на междуселски пътища и рехабилитация на уличната мрежа.По проектите, които сме входирали по мярка 7.2., няма никакво движение“, съобщи Веселин Бонов, зам.-кмет на Калояново, който заедно с общинските съветници от левицата представи належащите проблеми пред общината. Георги Търновалийски се ангажира да постави въпроса пред министъра на земеделието, тъй като в подобна ситуация се намира не само община Калояново. „Това е проблем, който спешно трябва да намери своето решение, за да не се спъва работата на местната власт и да се развива общината. В подкрепа на общините ние, народните представители от БСП за България, внесохме и жалба в Конституционния съд, касаеща закона за публичните финанси, тъй като сме свидетели на несправедливо отпускане на средства на приближени до управляващите общини. Тази практика трябва да се прекрати и всяка община да има шанс да получи допълнителни средства за развитие“, категоричен бе депутатът социалист.Освен този въпрос на вниманието на Георги Търновалийски бе поставен отново и проблема с  рушащата се църква в село Черноземен, която вече година стои заключена. „Състоянието на храма и възстановяването на този паметник на културата бе тема, която кметът на селото постави пред мен  още в предизборната кампания и е ангажимент, който съм поел. Още тази седмица внасям въпрос до министъра на културата за предприетите действия по реконструкция и реставрация на храма в Черноземен“, декларира  Георги Търновалийски.Приемните на депутатите от БСП за България в Пловдивска област ще продължат със срещи в община Садово.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.20", "title": " В Калояново се жалват на червен депутат от липса на работна ръка за бизнеса"}
{"url": "https://trud.bg/%d0%b2%d1%80%d0%b5%d0%bc%d0%b5-%d0%b5-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b8-%d1%80%d0%b5%d0%bf%d1%83%d0%b1%d0%bb%d0%b8%d0%ba%d0%b0-%d0%bc%d0%b0%d0%ba%d0%b5%d0%b4%d0%be%d0%bd%d0%b8/", "text": "За България и Република Македония е крайно време да обърнат нова страница в двустранните си отношения. Усложненията между двете държави са неестествени и не отговарят нито на историческите, нито на съвременните реалности, нито на бъдещите ни цели. Това заяви президентът Румен Радев, който разговаря днес на „Дондуков“ 2 с министър-председателя на Република Македония Зоран Заев. Обща беше позицията, че гражданите и в България, и в Република Македония очакват от своите политици да провеждат политика на приятелство и добросъседство между двете най-близките държави на Балканите.По време на срещата президентът Радев потвърди подкрепата на страната ни за евроатлантическата и европейската перспектива на Република Македония. Гаранция за тази подкрепа е сключването в скоро време на двустранен договор за добросъседство, който ще създаде ясен регламент „за развитието на двустранните отношения по европейски модел“. Президентът Радев приветства направената от премиера Заев категорична заявка за нов подход на приятелство и добросъседство между България и Република Македония и подчерта очакванията на българската страна за конкретни стъпки в тази насока. Държавният глава призова за промяна на подхода на делегацията на Република Македония към страната ни в Съвета на Европа по отношение на процедурата по Рамковата конвенция за защита на националните малцинства, за подкрепа за възстановяването и опазването на българските войнишки паметници, които са част от родовата памет и в двете държави, и за активни действия на политиците, които да създават устойчив климат на доверие между България и Република Македония в публичното пространство.„Нашата държава няма друга алтернатива, освен присъединяване към НАТО и Европейския съюз и на този етап няма по-важно от изграждането на отношения на добросъседство на Балканите“, подчерта Зоран Заев. Той добави, че България е най-големият приятел на Република Македония и очаква активна подкрепа от страната ни в процеса на европейска интеграция.България и Република Македония споделят обща история, както и общо бъдеще в ЕС и НАТО, подчертаха още Румен Радев и Зоран Заев. Премиерът на Република Македония потвърди и готовността си за съвместното отбелязване на значими събития и дати от общата ни история, като Илинденско-Преображенското въстание от 1903 г., делото на светите братя Кирил и Методий и други.Постигането на по-добра транспортна, енергийна и комуникационна свързаност между България и Република Македония, както и в региона на Югоизточна Европа, също беше сред акцентите на срещата. Българският президент и министър-председателят на Република Македония бяха единодушни, че двустранният стокообмен може да бъде значително увеличен, както и туристическият обмен. Отбелязана беше позитивната тенденция в двустранното сътрудничество в сферите на образованието и културата.", "date": "2017.06.20", "title": " Време е България и Република Македония да обърнат нова страница в отношенията си, заяви Румен Радев"}
{"url": "https://trud.bg/9-%d0%b4%d0%bd%d0%b8-%d0%bf%d1%80%d0%b0%d0%b7%d0%bd%d0%b8%d1%86%d0%b8-%d0%bd%d0%b0-%d0%ba%d1%83%d0%bb%d1%82%d1%83%d1%80%d0%b0%d1%82%d0%b0-%d0%b2%d1%8a%d0%b2-%d0%b2%d0%b5%d0%bb%d0%b8%d0%bd%d0%b3%d1%80/", "text": "Емблематичните за СПА столицата на България и Балканите „Велинградски празници на културата-2017“ ще се проведат от 1 до 9 юли, съобщиха от общинската администрация. В рамките на 9-дневните тържества ще се отбележи и Денят на Велинград – 1 юли, за който теснолинейката ще вози безплатно пътници. Инициативате за пътуващото събитие „С малкия влак в Деня на Велинград“ е на Гражданско сдружение „За теснолинейката“. Безплатният влак ще потегли от жп гара Септември в 8.30 часа и ще пристигне в 10 часа във Велинград, където пътниците ще бъдат посрещнати от танцьорите от местните клубове за народни танци „Росица“ и „Надежда“ и ще имат възможността да се хванат веднага на кръшно българско хоро.Афишът на 45-ото издание на Велинградските празници на културата е богат, колоритен и наситен с изложби, пленери, театрални постановки, литературни вечери, парад-дефилета на духови и мажоретни състави, спортни турнири, улични танци, концерти на фолклорни състави, поп изпълнители и оперната прима Анета Барановска. Включени са още игри и забавления на минералния плаж, базар на занаятите, а художници ще рисуват тематични платна в центъра на курорта. По улиците на Велинград ще се вихрят грациозните танцьори от местния клуб по спортни танци „Импулс“ и тези от „Памбос денсинг център“ по време на специална латино вечер. В тържествения концерт за Деня на Велинград участие ще вземат Веселин Маринов, трио „Сопрано“ и местният славей Мариам Маврова.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.20", "title": " 9 дни празници на културата във Велинград през юли\t\t\t"}
{"url": "https://trud.bg/%d0%b2%d0%be%d0%b5%d0%bd%d0%bd%d0%b8%d1%8f%d1%82-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bd%d0%b0-%d0%b8%d1%80%d0%b0%d0%bd-%d1%80%d0%b0%d0%ba%d0%b5%d1%82%d0%bd%d0%b8%d1%8f%d1%82-%d1%83/", "text": "Министърът на отбраната на Иран бригаден-генерал Хосейн Дехган заяви, че ракетният удар, които иранските сили  срещу „Ислямска държава“ в неделя, е само „малка част“ от реакцията срещу нападението, което групировката извърши в Ислямската република, предава „Отбранителната доктрина на Иран е базирана на принципа за активно и ефективно сдържане и отразяване на всяка възможна регионална или трансрегионална заплаха, по възможно най-силният начин“, заяви генерал Дехган.Коментарът му идва два дена, след като „Ислямският революционен гвардейски корпус“ (ИРГК) изстреля 6 балистични ракети със среден обсег срещу контролирания от „Ислямска държава“ град Дейр ез Зор.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.20", "title": " Военният министър на Иран: Ракетният удар бе само част от отговора ни срещу ИДИЛ"}
{"url": "https://trud.bg/%d0%bf%d0%b5%d1%82%d0%be%d0%ba%d0%bb%d0%b0%d1%81%d0%bd%d0%b8%d1%86%d0%b8-%d0%be%d1%82-%d1%81%d1%83-%d0%bf%d0%b0%d1%82%d1%80%d0%b8%d0%b0%d1%80%d1%85-%d0%b5%d0%b2%d1%82%d0%b8%d0%bc%d0%b8%d0%b9/", "text": "Ученици от пети и шести клас на СУ „Свети Патриарх Евтимий“ в Пловдив дариха над 240 лв. на Лиляна Георгиева от Дома за деца, лишени от родителски грижи „Княгиня Мария-Луиза“, за закупуване на подходяща спортна екипировка. 16-годишната Лили от Първомай, известна като Детето чудо на българската лека атлетика, бе видимо трогната и просълзена от жеста на малчуганите, които събрали парите от благотворителна изложба в Регионална народна библиотека „Иван Вазов“ в Пловдив.Тя била организирана по проект „Цветни надежди“, като под ръководството на своята преподавателка по изобрателно изкуство Елица Гигова учениците от СУ „Свети Патриарх Евтимий“ изработили стенни часовници и различни сувенири, които след това продали на благотворителната изложба-базар. Лиляна Георгиева учи в спортното училище „Васил Левски“ в Пловдив и се състезава за „Тракия“. Под ръководството на треньорката Радмила Станкович в момента Лили се готви за участие в световното първенство за юноши и девойки от 12 до 16 юли в Кения. Роденото в Първомай крехко момиче има в актива си над 20 титли от републикански първенства и турнири в бяганията на 800, 1500 и 3000 метра и подобрени 13 национални и 6 балкански рекорда.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.20", "title": " Петокласници от СУ „Патриарх Евтимий“ дариха събраните пари от благотворителна изложба за спортна екипировка на Лиляна Георгиева"}
{"url": "https://trud.bg/%d1%83%d1%87%d0%b5%d0%bd%d0%b8%d0%ba-%d0%bf%d1%80%d0%b5%d0%b1%d0%b8-%d0%bf%d1%80%d0%b5%d0%bf%d0%be%d0%b4%d0%b0%d0%b2%d0%b0%d1%82%d0%b5%d0%bb%d0%ba%d0%b0/", "text": "Седемнадесетгодишен ученик нападна и преби със стол учителка в Столичната гимназия по туризъм. Шокиращата случка се разиграла малко след 12 часа, когато момчето било извикано на разговор със зам.-директора Марияна Живкова, заедно с майка си и педагогическия съветник на училището до стаята на охраната. Оказало се, че момчето има много двойки, за които майката изобщо не подозирала, научи „Труд”.Когато това й било съобщено, ученикът побеснява и се развиква, че всички го мразят и му пишат двойки. В същия момент хуква нагоре по стълбите на училището и влиза в учителската стая окървавен. Крещял, че ще изколи всички, разказват очевидци.Тогава хваща един стол и пребива с него първата учителка, която вижда в гръб, след което  започнал да си блъска главата в стената. Други две учителки се хвърлили да помагат на нападнатата.Пострадалата Богомилка Николова е откарана с наранявания в „Пирогов”, където е прегледана и освободена. Видимо разстроена от случилото се, тя отказа коментар.Пристигнали полицаи, които отвели момчето на разпит и на преглед, за да се установи има ли психически отклонения. По случая е образувано досъдебно производство.", "date": "2017.06.20", "title": " Ученик преби преподавателка\t\t\t"}
{"url": "https://trud.bg/%d0%b4%d0%b5%d0%bc%d0%be%d0%bd%d1%82%d0%b8%d1%80%d0%b0%d1%82-%d1%81%d1%82%d0%b0%d1%80%d0%b8-%d0%b1%d0%b5%d1%82%d0%be%d0%bd%d0%bd%d0%b8-%d1%81%d1%82%d1%8a%d0%bb%d0%b1%d0%be%d0%b2%d0%b5-%d0%b2-%d1%80/", "text": "Акция за премахването на стари бетонни стълбове ще се проведе тази сряда на територията на район „Южен“ в Пловдив. Сред набелязаните за демонтаж са физически и морално остарели стълбове в градинката на улица „Стефан Стамболов“, на улица „Генерал Тотлебен“ в участъка от ул. „Д-р Иван Кесяков“ до ул. „Скопие“ и по улица „Д-р Иван Кесяков“ в отсечката между улиците „Иван Гарванов“ и „Смилево“.„Тъй като премахването на въпросните стълбове ще се извърши с помощта на кран, умоляваме всички граждани, които живеят или имат предвидени посещения на тези адреси, да не паркират там автомобилите си на 21 юни между 8,30 и 17 часа“, призова районният кмет на „Южен“ Борислав Инчев.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.20", "title": " Демонтират стари бетонни стълбове в район „Южен“ в Пловдив"}
{"url": "https://trud.bg/%d1%80%d0%b5%d0%b0%d0%bb-%d0%be%d1%82%d0%bc%d1%8a%d0%ba%d0%b2%d0%b0-%d0%bd%d0%b5%d1%89%d0%b0%d1%81%d1%82%d0%bd%d0%b8%d1%8f-%d0%bb%d0%b5%d0%b2%d0%b0%d0%bd%d0%b4%d0%be%d0%b2%d1%81%d0%ba%d0%b8/", "text": "„Реал“ е близо до привличането на Роберт Левандовски. Вкаралият 43 гола във всички турнири за „Байерн“ (Мюнхен) през миналия сезон не е щастлив в клуба и иска да напусне. Причината – в последния ден от сезона в Бундеслигата, полският нападател изпусна голмайсторския приз, който отиде при нападателя на „Борусия“ (Дортмунд) Пиер-Емерик Обамеянг. Левандовски обвини съотборниците си, че не му помогнали в борбата за индивидуалния приз, тъй като изгуби битката с 30 гола срещу отбелязаните 31 от габонския играч.„Никога не съм го виждал толкова разочарован – каза Майк Бартел, агент на Левандовски. – Липсата на подкрепа от страна на треньор и съотборници го беше съкрушила.“Ситуацията около полския таран следи „Реал“. Зинедин Зидан, треньорът на „Кралския клуб“, иска Левандовски в състава си. На опашката за нападателя обаче е и „Манчестър Юнайтед“.", "date": "2017.06.20", "title": " „Реал“ отмъква нещастния Левандовски"}
{"url": "https://trud.bg/%d1%80%d1%83%d1%81%d0%ba%d0%b8-%d0%b8%d0%b7%d1%82%d1%80%d0%b5%d0%b1%d0%b8%d1%82%d0%b5%d0%bb-%d0%bf%d1%80%d0%b5%d0%bb%d0%b5%d1%82%d1%8f-%d0%bd%d0%b0-%d0%be%d0%bf%d0%b0%d1%81%d0%bd%d0%be/", "text": "Въоръжен руски изтребител прелетя на метри от американски разузнавателен самолет над Балтийско море, предава американският телевизионен канал Руският изтребител Су-27 е имал ракети „въздух-въздух“, и се е приближил „светкавично“ на метри от американския разузнавателен RC-135.Според американски източници, руският изтребител се е държал „провокативно“ в летателните си маневри.От 2 юни до днешна дата, в Балтийско море има над 35 интеракции между руски и американски самолети, както и кораби.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.20", "title": " Руски изтребител прелетя на „опасно“разстояние до американски разузнавателен самолет"}
{"url": "https://trud.bg/%d0%b2-%d0%bf%d0%bb%d0%be%d0%b2%d0%b4%d0%b8%d0%b2-%d0%bf%d1%80%d0%b5%d0%bc%d0%b0%d1%85%d0%b2%d0%b0%d1%82-%d0%bb%d1%8e%d0%b1%d0%b8%d0%bc%d0%b0%d1%82%d0%b0-%d0%ba%d1%80%d1%8a%d1%87%d0%bc%d0%b0-%d0%bd/", "text": "Любимата квартална кръчма на футболната легенда на „Ботев“ (Пловдив) Динко Дерменджиев-Чико, която се намира точно срещу жилището му и на кръстовището на булевардите „Христо Ботев“ и „Източен“, ще бъде премахната до дни със заповед на кмета на район „Централен“ Георги Стаменов. След извършена проверка се оказало, че прочутата дървена барака, където Чико играе шах с приятели, и скара-бирата до нея нямат нужните разрешителни за търговска дейност и по тази причина ще бъдат премахнати от районната администрация.От кметството в „Централен“ са вдигнали мерника на още няколко търговски обекта без разрешителни или за които собствениците им отказват да плащат наем, макар че са разположени върху общинска земя. В черния списък на районния кмет Георги Стаменов и екипа му са магазин за дрехи втора употреба и баничарница на улица „Капитан Райчо“, баровското заведение „Дамаск“ на булевард „Княгиня Мария-Луиза“ и „Дейзи“ на булевард „Шести септември“. Проверките на служителите от Общинския инспекторат и районната администрация на „Централен“ продължават. Очаква се списъкът да се попълни с още нередовни платци.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.20", "title": " В Пловдив премахват любимата кръчма на Чико\t\t\t"}
{"url": "https://trud.bg/%d1%87%d0%b5%d1%82%d0%b8%d1%80%d0%b8-%d0%bf%d0%be%d1%81%d0%b5%d0%b3%d0%b0%d1%82%d0%b5%d0%bb%d1%81%d1%82%d0%b2%d0%b0-%d0%bd%d0%b0%d0%b4-%d0%b0%d0%b2%d1%82%d0%be%d0%bc%d0%be%d0%b1%d0%b8%d0%bb%d0%b8/", "text": "Четири сигнала за посегателства над леки автомобили за една нощ са извършени в Пловдив и в близкото до града под тепетата село Скутаре. По предварителни данни неизвестни засега крадци са демонтирали катализаторите на 2 опела, паркирани на улица „Авлига“ в Пловдив и ул. „Лозница“ в Асеновград. От друг автомобил от същата марка в село Скутаре и от „Фолксваген“ на ул. „Петър Шилев“ в Пловдив с взлом са били откраднати музикални устройства.По случаите са образувани досъдебни производства и са предприети действия за разкриване на извършителити.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.20", "title": " Четири посегателства над автомобили за една нощ в Пловдивско"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b8%d0%b7%d0%b2%d1%8a%d0%bd-%d1%81%d0%b8%d0%b3%d1%83%d1%80%d0%bd%d0%b8%d1%82%d0%b5-%d1%83%d1%87%d0%b0%d1%81%d1%82%d0%bd%d0%b8%d1%86%d0%b8/", "text": "България остана извън сигуните участници в Световната лига след поредните промени в регламента, внесени от Международната волейболна федерация (ФИВБ). От 2018 г. ежегодният комерсиален турнир ще се провежда в нов формат като се премахва разделението на дивизии. Броят на участниците ще е 16 като 12 от тях са „твърди“ – САЩ, Бразилия, Италия, Полша, Сърбия, Франция, Германия, Русия, Иран, Китай, Аржентина и Япония. България, катто и Австралия, Канада и Република Корея ще бранят мястото си в надпреварата година за година. Женският национален отбор пък изобщо не фигурира в списъка с участниците в световната Гран при. Волейболистките могат да се доберат до участие в турнира само през квалификации.", "date": "2017.06.20", "title": " България извън сигурните участници"}
{"url": "https://trud.bg/%d0%be%d0%b1%d1%81%d1%8a%d0%b4%d0%b8%d1%85%d0%b0-%d1%81%d1%8a%d0%b7%d0%b4%d0%b0%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d0%bf%d1%80%d0%be%d1%84%d0%b5%d1%81%d0%b8%d0%be%d0%bd%d0%b0%d0%bb/", "text": "Създаването на Професионална техническа и транспортна гимназия, обединяваща горнооряховските ПТГ „Васил Левски” и ПГЖПТ „Н. Й. Вапцаров” обсъждаха днес колективите на двете учебни заведения. Дебатите бяха проведени  по време на срещи с началника на РУО – В.еликоТърново инж. Розалия Личева и експерти от екипа на горнооряховския кмет инж. Добромир Добрев.Общината и Регионалното управление по образование препотвърдиха, че не предстои и никога не е коментирано закриване на учебно заведение.Предложението за сливането на т.нар. механотехникум с гимназията по железопътен транспорт е направено от началника на РУО инж. Розалия Личева, съобразно Закона за предучилищното и училищно образование. Целта е оптимизиране на училищната мрежа от професионални гимназии с оглед повишаване качеството на  учебния процес. Предложението трябва да бъде одобрено от министъра, а сливането на двете училища би станало факт след издаване на съответната заповед.Новото по-голямо учебно заведение ще предлага обучение с по-високо качество, а всички ученици ще останат в същите професионални направления и в паралелките, в които са приети, като така се гарантира, че ще завършат средното си образование точно според направения от тях избор. Трудовите правоотношения с учителите пък ще се уредят чрез преназначаване, обясни инж. Личева, която съобщи, че педагозите ще имат часове и ще преподават предметите си и догодина. Учителите трябва да бъдат спокойни и точно затова се организират тези срещи, категорична бе началникът на Регионалното управление на образованието инж. Личева. Първоначално новата Професионална техническа и транспортна гимназия няма да има патрон. На по-късен етап педагогическият екип ще може да вземе решение как да се казва учебното заведение.По време на срещите бе обсъдена и стара идея на началника на РУО – В. Търново за създаване на професионално образователно звено на база на двете училища, отговарящо на актуалните нужди на бизнеса.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.20", "title": " Обсъдиха създаването на Професионална техническа и транспортна гимназия в Горна Оряховица"}
{"url": "https://trud.bg/%e2%80%8b%d0%be%d0%b3%d0%bd%d0%b5%d0%b1%d0%be%d1%80%d1%86%d0%b8-%d0%bd%d0%b0-%d0%bf%d1%8a%d1%82-%d0%b4%d0%b0-%d0%be%d0%b2%d0%bb%d0%b0%d0%b4%d0%b5%d1%8f%d1%82-%d0%be%d0%b3%d1%80%d0%be%d0%bc%d0%bd%d0%b8/", "text": "Огнеборците са на път да овладеят огромния горски пожар в централна Португалия, взел 64 жертви. Горите край Педрогау Гранде горят трети ден, само там срещу стихията са мобилизирани над 1000 пожарникари и 9 специализирани самолета, предаде .Остават рисковете, създавани от поривисти ветрове и високи температури със стойности от 43 градуса при почти нулева влажност. Само в най-тежкозасегнатия район на Педрогау Гранд са изгорели 26 000 хектара гори.Според местни жители причина за огнения ад, тръгнал най-вероятно от мълния, е постепенната замяна на борови и дъбови масиви със силно запалимите евкалиптови дървета, които се отглеждат в района за нуждите на хартиено-целулозната промишленост.Премиерът Антониу Коща поиска спешен отговор на няколко въпроса около реакцията на извънредната ситуация.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.20", "title": " ​Огнеборци на път да овладеят огромния пожар в Португалия"}
{"url": "https://trud.bg/%d1%80%d0%b0%d0%bd%d0%b8%d1%85%d0%b0-%d0%bf%d0%b5%d1%88%d0%b5%d1%85%d0%be%d0%b4%d0%ba%d0%b0-%d0%bd%d0%b0-%d0%b7%d0%b5%d0%b1%d1%80%d0%b0-%d0%bd%d0%b0-%d0%ba%d1%80%d1%8a%d1%81%d1%82%d0%be%d0%b2/", "text": "20-годишна жена е настанена за наблюдение в Университетска болница „Свети Георги“ в Пловдив, след като е била блъсната на пешеходна пътека на кръстовището на бул. „Христо Ботев“ и „Източен“ в града под тепетата от лек автомобил „Пежо“, който й отнел предимството.29-годиашният водач на колата е тестван с дрегер за алкохол, резултатът е отрицателен. По случая е образувано досъдебно производство в сектор „Пътна полиция“.В понеделник по пътищата в Пловдивска област са станали 34 произшествия с материални щети. Регистрирани са и 3 катастрофи с трима ранени.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.20", "title": " Раниха пешеходка на „зебра“ на кръстовище в Пловдив"}
{"url": "https://trud.bg/%d0%b8%d0%b7%d0%b4%d0%b8%d1%80%d0%b2%d0%b0%d1%82-%d1%83-%d0%bd%d0%b0%d1%81-%d0%b4%d0%b2%d0%b0%d0%bc%d0%b0-%d1%83%d0%b1%d0%b8%d0%b9%d1%86%d0%b8/", "text": "МВР издирва двама мъже, които са заподозрени за убийство от преди две години в Загреб. Интерпол-Хърватия е потърсила съдействие за установяването на килърите, които са заподозрени за разстрела на Винко Жулевич-Клица на 3 май 2015 г. До този момент обаче самоличността и националността им не е ясна.Заради това от хърватската полиция са предоставили на страните членки на Интерпол снимка от камерата на единия заподозрян и фоторобот на другия. За първия се знае, че е на 30-40 години, висок 175 см, със средно телосложение, червеникави вежди и мустаци и голям нос. Предполага се, че мъжът от фоторобота е на същата възраст, висок около 180 см, с нормално телосложение и кестенява коса.Винко Жулевич-Клица (57 г.) бил издебнат от килъри на мотор. Те спрели автомобила му, накарали го да излезе и го разстреляли на място. Клица бил офицер от Хърватския съвет за отбрана, пишат местните медии. Бил свързан и с престъпен клан от Загреб, който бил ръководен от Виеко Слишко, убит през 2001 г. През 2003 г. Винко Жулевич бил разследван за убийството на българина Веселин Маринов, който бил охрана на съдения за военни престъпления Младен Тута.", "date": "2017.06.20", "title": " Издирват у нас  двама убийци\t\t\t"}
{"url": "https://trud.bg/%d0%b0%d0%bc%d0%b5%d1%80%d0%b8%d0%ba%d0%b0%d0%bd%d1%81%d0%ba%d0%b8-%d0%b8%d0%b7%d1%82%d1%80%d0%b5%d0%b1%d0%b8%d1%82%d0%b5%d0%bb-%d1%81%d0%b2%d0%b0%d0%bb%d0%b8-%d0%bf%d1%80%d0%be%d0%bf%d1%80%d0%b0/", "text": "Американски изтребител свали въоръжен „проправителствен“ дрон „Шахед-129“, който е летял в небето над южна Сирия, предава. Дронът, който е иранско производство, бе свален от американски изтребител F-15E, „след като показал агресивно намерение и настъпил срещу коалиционните сили“, които са били стационирани в аванпост североизточно от Танф, заяви Командването на САЩ за Близкия изток.Водената от САЩ коалиция тренира местни части в гарнизона в Танф, който е на сирийско-иракската граница.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.20", "title": " Американски изтребител свали „проправителствен“ дрон над Сирия"}
{"url": "https://trud.bg/%d1%81%d0%bf%d0%b8%d0%bf%d0%b0%d1%85%d0%b0-%d0%bf%d0%b5%d1%82%d0%b8%d0%bc%d0%b0-%d0%bf%d0%b8%d1%8f%d0%bd%d0%b8-%d0%b8-%d0%b4%d1%80%d0%be%d0%b3%d0%b8%d1%80%d0%b0%d0%bd%d0%b8-%d1%88%d0%be%d1%84%d1%8c/", "text": "Бързи производства са започнати срещу петима водачи на МПС-та, които били спипани в понеделник да шофират пияни или дрогирани по пътищата в Пловдивска област. По обяд в ареста на Първо РУ на МВР-Пловдив попаднал 43-годишен криминално проявен мъж от село Козаново, заловен да управлява в Куклен лек автомобил „Шевролет“ с концентрация на алкохол в кръвта над 3 промила.Към 14 часа в полицията в Хисаря бил отведен 52-годишен мъж от Поморие, засечен да шофира лек автомобил „Хюндай“ с 2,02 промила. Във Второ РУ-Пловдив 24-часова мярка за неотклонение е взета и спрямо 54-годишен от Пловдив, спипан на бул. „Христо Ботев“ да кара АТВ след употреба на спиртни напитки от 1,65 промила. Служителите на реда заловили в Кричим 32-годишен местен жител зад волана на лек автомобил „БМВ“ с 1,35 промила, а в село Стрелци колегите им от РУ-Раковски хванали 24-годишен от село Климент, който шофирал лек автомобил „ФИАТ“ под въздействието на наркотични вещества.През последното денонощие на територията на Областна дирекция на МВР-Пловдив са регистрирани 17 криминални престъпления – 7 кражби и 9 други. Разкрити са 8 престъпления.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.20", "title": " Спипаха петима пияни и дрогирани шофьори по пътищата в Пловдивска област"}
{"url": "https://trud.bg/%d0%bf%d0%bb%d0%be%d0%b2%d0%b4%d0%b8%d0%b2-%d0%be%d1%82%d0%b1%d0%b5%d0%bb%d1%8f%d0%b7%d0%b2%d0%b0-%d0%bc%d0%b5%d0%b6%d0%b4%d1%83%d0%bd%d0%b0%d1%80%d0%be%d0%b4%d0%bd%d0%b8%d1%8f-%d0%b4%d0%b5%d0%bd/", "text": "Община Пловдив ще отбележи тази събота с куп инициативи Международния ден на йогата – 24 юни. Първото от тях е на открито в Цар Симеоновата градина, където любителите на йогата ще отправят поздрав към слънцето от 7 до 9 часа. Официалното откриване на Деня на йогата ще бъде от 10 часа в Пловдивския културен институт, в чиито зали на улица „Иван Перпелиев“ ще има десетки лекции и практики през целия ден до 20.30 часа вечерта.Ето и цялата програма в Пловдивския културен институт за 24 юни (събота):10:30 – 11:30 Зала 1 Йога на отношението с Невена Петкова 10:30 – 11:30 Зала 3 Карма, бхакти и джнана йога в Бхагават Гита. Красотата на интегралния модел на развитие, включващ трите пътя  на действието, любовта и знанието Ц Живко Стоилов 10:30 – 11:30 Зала 5 Йога за деца с Мария Папаянопол 11:45 – 12:45 Зала 1 Ащанга йога с Мира Дживанмукти 11:45 – 12:45 Зала 3 ДТайната на дишанетоУ- важността на дишането и представяне на УИзкуството да живеешФ с Мариянка Лулчева 11:45 – 12:45 Зала 5 Медитация за любов и благодарност с Елица Йоргова 13:30 – 14:30 Зала 1 Акро йога практика с Йога-арт студио Шанти 13:30 – 14:30 Зала 3 Как да си върнем силата и енергичността в рамките на деня с Албена Паралингова и Дани Дуванджиева 13:30 – 14:30 Зала 5 Хатха йога клас с Мария Папаянопол 14:45 – 15:45 Зала 1 Йога и философията на живота с Рашко Зайков 14:45 – 15:45 Зала 3 „Съкровища на щастието“ от Шри Чинмой 14:45 – 15:45 Зала 5 Йога нидра – техника за дълбока релаксация с Марияна Стракова 16:00 – 17:00 Зала 1 Динамична йога, танц, медитация с Мария Видева Стоилова 16:00 – 17:00 Зала 3 Поддръжка на човешкото тяло с йога техники- дихателни, физически и очистителни с Васил Тосев 16:00 – 17:00 Зала 5 Класическа йога с Гергана Бръскова 17:15 – 18:15 Зала 1 Виняса флоу клас с Марияна Стракова 17:15 – 18:15 Зала 3 Йога подход при автоимунни заболявания с Емил Йончев 17:15 – 18:15 Зала 5 Практика по традицията Кайвалядхама с Георги Яръмов 18:30 – 19:30 Зала 1 Йога на смеха с Нина Руева 18:30 – 19:30 Зала 3 Представяне на Сахаджа йога и медитация 18:30 – 19:30 Зала 5 Поддръжка на човешкото тяло – практичен клас с Васил Тосев 19:30 – 20:30 Зала 1 Медитативна практика с мантра – Гаятри и Маха Мритюнджая МантраАКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.20", "title": " Пловдив отбелязва Международния ден на йогата с куп инициативи"}
{"url": "https://trud.bg/89-%d0%b1%d1%8a%d0%b4%d0%b5%d1%89%d0%b8-%d0%bf%d1%8a%d1%80%d0%b2%d0%be%d0%bb%d0%b0%d1%86%d0%b8-%d0%b2-%d0%bf%d0%bb%d0%be%d0%b2%d0%b4%d0%b8%d0%b2-%d1%87%d0%b0%d0%ba%d0%b0%d1%82-%d1%82%d1%80%d0%b5%d1%82/", "text": "В Пловдив днес беше проведено второто електронно класиране за прием на ученици в първи клас в общинските училища в града под тепетата за учебната 2017/2018 година. В него взеха участие 427 деца, които кандидатстваха за обявените 736 свободни места. Резултатите показват, че са класирани 338 деца, като 79,6 % от тях са в списъците на приетите по първо желание. За тези деца предстои записване в срок до 23 юни (петък), докогато родителите трябва да представят всички необходими документи за проверка от училищните комисии. Не се изискват единствено докумен ти за удостоверяване на критериите за настоящ адрес на децата, тъй като проверката е автоматична.За некласираните 89 деца предстои трето класиране, което ще бъде проведено на 4 юли, а свободните места за него ще бъдат обявени най-късно на 26 юни. Срокът за подаване онлайн на заявления за участие в трето класиране е 2 юли, а за подаване на заявления за кандидатстване на хартиен носител в училищата крайният срок е 29 юни. При обявяване на свободните места за трето класиране ще бъде спазен член 11 от Наредбата за приемане на ученици в първи клас на общинските училища на територията на Пловдив. Според него след анализ на броя на записаните в училищата деца и броя на все още необхванатите може да се направи корекция в първоначално определените с училищния план-прием паралелки. Родителите се уведомяват за промяната чрез обявяване на актуален брой свободни места за трето класиране.Полезно е за родителите на некласираните деца да знаят, че заявленията им се прехвърлят автоматично към третото класиране, но предвид променения брой свободни места е добре да се подадат нови заявления, съобразени с възможностите на училищата за прием. За целта е нужно да анулират първоначалните си заявления и да подадат нови.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.20", "title": " 89 бъдещи първолаци в Пловдив чакат трето класиране"}
{"url": "https://trud.bg/%d1%80%d0%b0%d0%b4%d0%b5%d0%b2-%d0%bf%d0%be%d0%ba%d0%b0%d0%bd%d0%b8-%d0%bf%d1%83%d1%82%d0%b8%d0%bd-%d0%b4%d0%b0-%d0%b4%d0%be%d0%b9%d0%b4%d0%b5-%d0%b2-%d0%b1%d1%8a%d0%bb%d0%b3%d0%b0%d1%80%d0%b8%d1%8f/", "text": "Президентът Румен Радев покани руския си колега Владимир Путин да гостува у нас догодина за честванията по повод 140 г. от Руско-турската война 1877-1878г.и Освобождението на България. Това съобщиха от пресслужбата на “Дондуков 2”.Двамата са разговаряли близо 20 минути по телефона, като инициативата е била на българския президент. Радев е поздравил Путин за Деня на Русия- 12 юни, като е била отбелязана дълбоката историческа връзка между българския и руския народ. Той  отправил  покана към Путин да направи официално посещение у нас през 2018г. Президентът Путин е благодарил и приел поканата, като точната дата на визитата тепърва ща се уточнява. Освен това Путин отбелязъл приноса на Радев за развитие на двустранните отношения. В официалното съобщение на Кремъл обаче не са казва нищо дали Владимир Владимировч е приел предложението. “Нямаме информация за предстояща догодина визита на Владимир Путин в България”, заявиха за “Труд” от пресслужбата на руския държавен глава. “Нямаме потвърждение за такова посещение и не можем да потвърдим съобщението на прессекретариата на българския президент”, казаха още от пресслужбата на Кремъл. “Така е, руският президент наистина прие поканата. Всички теми и проблеми, които ще се дискутират, детайлите и подробностите около неговата визита предстои да се съгласуват и уточняват между двете страни”, уточниха специално за “Труд” от президентството.Още по време на предизборната си кампания Радев заяви, че ако спечели изборите, ще предложи на  Путин за годишнината от Освобождението ни от турско робство да дойде у нас. Тогава той разви идеята си, че като държавен глава ще се стреми страната ни да печели  приятели, а не да си създава врагове, и че отношенията ни с Русия трябва да се развиват на равноправна, взаимноизгодна основа. Дори първата му проява пред обществеността бе да изкачи връх Шипка  със съпругата си.По време на разговора е бил направен преглед на двустранното търговско-икономическо сътрудничество, както и в сферата на енергетиката, като е било изразено общо желание за тяхното последващо развитие и задълбочаване без да бъдат политизирани и на основата на взаимна изгода, стана ясно още. Освен това били обсъдени и  въпроси, свързани с подготовката на съвместни мероприятия, като 25-годишнината от подписването на Договора за приятелство и сътрудничество (4 август 2017 година).Руски  медии София отново иска „Южен поток“ “София отново иска “Южен поток”: президентът на България позвъни на Путин” – под това заглавие руското бизнес издание Еxpert.ru съобщи за телефонния разговор между държавните глави на България и Русия, по време на който Румен Радев е поканил Владимир Путин да гостува у нас следващата година на 3 март. Медията акцентира върху постигнатото съгласие за “по-нататъшно развитие на двустранните отношения в различни сфери, включително енергетиката”.“В началото на юни редица европейски медии съобщиха, че се водят тайни преговори между Москва, Будапеща и Белград за възобновяване на строителството на газопровода “Южен поток”, отбелязва руското издание, припомняйки изявление на унгарския външен министър Петер Сиярто, според което OMV и “Газпром” обсъждат възможностите за рестарт на проекта. От своя страна “Газпром” съобщи, че води преговори с България за развитие на газопреносната система на страната. “Съществуват много направления за доставки на газ по втората нишка на “Турски поток”, отбеляза в началото на юни зам.-шефът на “Газпром” Александър Медведев.", "date": "2017.06.20", "title": " Радев покани Путин  да дойде в  България (ОБЗОР)\t\t\t"}
{"url": "https://trud.bg/%d0%bf%d1%80%d0%be%d0%bc%d0%b5%d0%bd%d0%b8%d1%82%d0%b5-%d0%b2-%d1%82%d1%83%d1%80%d1%81%d0%ba%d0%b0%d1%82%d0%b0-%d0%ba%d0%be%d0%bd%d1%81%d1%82%d0%b8%d1%82%d1%83%d1%86%d0%b8%d1%8f-%d0%bc%d0%be%d0%b3/", "text": "Преговорите за членство на Турция в Европейския съюз могат да бъдат замразени, ако предлаганите промени в турската конституция се осъществят, предава  Това смята Комисията за външни работи към Европейския парламент, която проведе заседание по този въпрос.Евродепутатите отбелязват в годишния си доклад за напредъка на Турция, че 2016 г. е особено трудна за страната, заради войната в Сирия, бежанската криза, както и проваления опит за преврат.Резолюцията им признава значението на добрите европейско-турски отношения, както и поддържането на конструктивен и отворен диалог. Евродепутатите от комисията предложиха развитието на Европейско-турския митнически съюз, чрез вписването на човешките права и фундаменталните свободи като част от новото споразумение.Евродепутатите от Комисията за външни работи към ЕП смятат, че мерките, които турското правителство е взело за да отговори на неуспешния преврат са непропорционално големи. Взимайки предвид скорошния турски референдум, както и разширяването на президентската власт, от Комисията за външни работи призоваха Европейската комисия и националните правителства на Европа „да прекратят преговорите за членство на Турция без забавяне, ако конституционната реформа бъде въведена без промени“.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.20", "title": " Промените в турската конституция могат да замразят преговорите за членство на страната в ЕС"}
{"url": "https://trud.bg/%d0%b2-%d0%bf%d0%bb%d0%be%d0%b2%d0%b4%d0%b8%d0%b2-%d1%81%d1%82%d0%b0%d1%80%d1%82%d0%b8%d1%80%d0%b0-%d0%bf%d1%80%d0%be%d0%b3%d1%80%d0%b0%d0%bc%d0%b0%d1%82%d0%b0-%d0%be%d1%82%d0%b3%d0%bb%d0%b5%d0%b4/", "text": "Кметът на Пловдив Иван Тотев бе днес гост на официалната церемония, с която магазин „Метро“ в града стартира програмата си „Отгледано с грижа в България“, даваща възможност за директна доставка на месо от български ферми и плодове и зеленчуци от местни селскостопански производители. „Имаме желание да станем мост между производителите и клиентите. По този начин скъсяваме пътя от градината до чинията, даваме реализация на продукцията на местни производители и възможност те да получат справедлива цена за нелекия си труд“, каза в приветствието си управителят Ангел Костадинов.Кметът на Пловдив Иван Тотев пожела успех на инициативата и подчерта, че българските потребителите все повече се интересуват от качеството на храните. „Тази програма дава възможност на производителите да срещнат клиентите си по най-прекия път и в същото време гарантира на потребителите произхода и качеството на продуктите“, заяви кметът Иван Тотев.На старта на програмата „Отгледано с грижа в България“ в Пловдив присъстваха много гости, сред които кметовете на районите „Източен“ и „Тракия“ Николай Чунчуков и Костадин Димитров, директорът на Института по зеленчукови култури „Марица“ доц. д-р Даниела Ганева, представители на Аграрния университет, производители от региона и др.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.20", "title": " В Пловдив стартира програмата „Отгледано с грижа в България“"}
{"url": "https://trud.bg/%d0%b5%d0%b3%d0%b8%d0%bf%d0%b5%d1%82%d1%81%d0%ba%d0%b8-%d0%bf%d0%be%d0%bb%d0%b8%d1%86%d0%b0%d0%b8-%d1%83%d0%b1%d0%b8%d1%85%d0%b0-%d1%82%d1%80%d0%b8%d0%bc%d0%b0-%d0%b5%d0%ba%d1%81%d1%82%d1%80%d0%b5/", "text": "Египетски полицаи убиха трима издирвани бойци от ислямистката група „Хасам“, по време на престрелка в Александия, предава АФП.В изявление на египетското Министерство на вътрешните работи, се казва, че заподозрените са били издирвани от властите, и са „измежду най-изявените лидери“ на екстремистката групировка.„Хасам“ пое отговорност за няколко убийства и нападения в Кайро и по делтата на река Нил. От министерството заявиха, че охранителни сили са обградили едно от скривалищата на ислямистите в Александрия. Именно тогава, заподозрените са открили огън по полицията, която е отвърнала. Групировката „Хасам“ е част от забраненото „Мюсюлманско братство“ на бившия президент Мохамед Морси, който бе свален с военен преврат през 2013 г.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.20", "title": " Египетски полицаи убиха трима екстремисти при престрелка"}
{"url": "https://trud.bg/%d0%bc%d0%b8%d1%82%d0%be%d0%b2-%d0%b1%d1%83%d1%80%d0%b0%d0%b1%d0%b8%d1%8f-%d0%be%d1%82%d0%ba%d0%b0%d0%b7%d0%b2%d0%b0-%d0%b4%d0%b0-%d0%b8%d0%b3%d1%80%d0%b0%d0%b5-%d0%b7%d0%b0-%d0%bb%d0%b5%d0%b2/", "text": "Най-добрият играч на „Левски“ за последния сезон, полузащитникът Мехди Бурабия, отказва да играе за тима. Това призна наставникът на „сините“ Николай Митов след първата контрола на отбора през лятото. Столичният гранд загуби в Правец от „Черно море“ с 0:1 след гол на Иван Коконов.„Бурабия не иска да играе повече за „Левски“, това ми каза самият той – обясни Митов. – Това е истината и е голям удар за нас, защото той е основен футболист. Има и предложения от други отбори, дори е влязал в преговори. Чакам 2 нови попълнения в средата на терена. Надявам се до петък да са в тима. Иначе от контролата исках да видя физическото състояние, но е факт и че не съм доволен от някои аспекти на играта.“", "date": "2017.06.20", "title": " Митов: Бурабия отказва да играе за „Левски“ (ВИДЕО)"}
{"url": "https://trud.bg/%d0%bd%d0%b0%d0%bb%d0%b8%d0%b2%d0%b0%d1%82-400-%d0%bc%d0%bb%d0%bd-%d0%bb%d0%b2-%d0%b7%d0%b0-%d0%bc%d0%be%d0%b4%d0%b5%d1%80%d0%bd%d0%b8-%d0%b2%d0%bb%d0%b0%d0%ba%d0%be%d0%b2%d0%b5/", "text": "БДЖ ще инвестира стотици милиони за довършване на реформата в железницата, която до няколко години трябва да добие “европейски вид”. Още през септември ще се “налеят” пари за 15 нови мотрисни влака, а с течение на времето милионите за модернизацията ще стигнат 400. Това стана ясно от думите на изпълнителния директор на БДЖ Владимир Владимиров и заместник-министъра на транспорта Велик Занчев, които участваха в съвместен брифинг.“След като ЕК даде разрешение на българското правителство да подпомогне БДЖ, страната ще предостави 224 млн. лева безвъзмездна помощ за завършване на реформите в дружеството”, заяви Велик Занчев. То думите му с държавната помощ ще се погасят задължения към банки кредитори и облигационери, а с 97 млн. лева ще бъде покрит дългът към НКЖИ за ползването на жп инфраструктурата. Той уточни, че през 2007 г. е взет облигационен заем за компанията от 234 млн. лева, а остатъкът, който трябва да бъде платен по него, е от 150 млн. лева. “Около 14 млн. лева годишно са наказателните лихви по всички досегашни заеми”, обясни още заместник-министърът.Изпълнителния директор на БДЖ Владимир Владимиров обяви, че дълговете на железницата са намалели наполовина за 7 години – от 850 млн. лева през 2010-а на 412 млн. лева към момента.“Компанията е преструктурирана, предприети са над 300 мерки, за да достигнем до тази финална права по спасяването на БДЖ – погасяване на задълженията му. По този начин ще намалим значително загубите, а капиталовата структура ще се нормализира”, посочи Владимиров.От брифинга стана ясно още, че за покриване на дълговете си БДЖ разчита и на парите от концесията на Летище София. Както “Труд” писа транспортният министър Ивайло Московски обяви, че процедурата за концесията трябва да стартира през септември, след като служебното правителство спря търга. Обещанието на министъра е от първата вноска за аерогарата БДЖ да получи около 220 млн. леваОтносно инвестицията за новите 15 влака, които ще бъдат купени през есента, Владимиров уточни, че в момента професори от УНСС и ВТУ работят заедно със специалисти от НКЖИ, “за да се оформи визията за това какви мотриси и влакове са нужни на дружеството”.От 2019 година Пускат онлайн билетиСистемата за онлайн билети в БДЖ ще заработи от началото на 2019 г., обяви Пламен Пешаров, управител на “Пътнически превози” в БДЖ. По думите му от септември железницата стартира експерименталното внедряване на тази система в някои от големите гари.“Този период ще продължи в един тест, който е свързан и с подбора на технически средства, подготовка на свързаност и в такъв аспект нашата програма е насочена към това в края на тази година експерименталното внедряване на тази система да има резултат”, коментира той. Според него всички оперативни мерки изискват обществени поръчки по закон, което ще отнеме около 10-12 месеца. Пешаров поясни, че билети ще се издават онлайн, както и на място от самите кондуктори. И добави, че до 5 месеца ще може да се използват пос-терминали по гарите.", "date": "2017.06.20", "title": " Наливат 400 млн. лв.  за модерни влакове"}
{"url": "https://trud.bg/%d1%81%d0%bc%d0%b5%d0%bd%d0%b8%d1%85%d0%b0-%d1%81%d1%8a%d0%bf%d0%b5%d1%80%d0%bd%d0%b8%d0%ba%d0%b0-%d0%bd%d0%b0-%d1%82%d0%b5%d1%80%d0%b2%d0%b5%d0%bb/", "text": "Тервел Пулев ще се бие с 28-годишния Дражен Жанянин (Босна и Херцеговина) в полутежка категория на галата в Берлин на 30 юни. Първоначално българинът трябваше да се изправи срещу Владимир Резничек, но чехът се е отказал. Жанянин има 17 победи (16 с нокаут) и 15 загуби в кариерата си Това е четвърти мач на по-малкият от братята Пулеви на професионалния ринг. При предишния в „Арена Армеец“ той също бе принуден да се съобразява със смяна на съперник, след като французинът Мустафа Амиш избяга от мача и се наложи на ринга да се качи полякът Якуб Войчик.", "date": "2017.06.20", "title": " Смениха съперника на Тервел"}
{"url": "https://trud.bg/%d0%bc%d0%be%d1%83%d1%80%d0%b8%d0%bd%d1%8c%d0%be-%d0%ba%d1%8a%d0%bc-%d1%80%d0%be%d0%bd%d0%b0%d0%bb%d0%b4%d0%be-%d0%bb%d1%8a%d0%b6%d0%b5%d1%86/", "text": "Неясното бъдеще на Кристиано Роналдо обикаля всекидневно всички медии по света. Напуска ли „Реал”? Отива ли в „Манчестър Юнайтед”? Или в „Пари Сен Жермен”? Или в далечен Китай?В пепелта тлее огън и е сигурно – португалецът не желае повече да остане в „Реал”. Всички информации водят към „Олд Трафорд”, откъдето КР7 тръгна към големия футбол. В Англия Роналдо може да се събере отново с Жозе Моуриньо. Двамата португалци имат дълга съвместна история.През 2007-а всичко започна със скандал. Моуриньо обвини Роналдо, че прекалено много влияе на съдиите, които го фаворизират. Тогава треньорът бе в „Челси”, а футболистът – в „Юнайтед”.Моуриньо: „Ако Роналдо каза, че „Манчестър Юнайтед” не е получил фалшиви дузпи този сезон, значи е лъжец. Кристиано е велик футболист, може би най-добрият. Но трябва да се научи да не спори с фактите. Ако лъжеш, никога не можеш да стигнеш високо ниво.”Роналдо: „Целият свят знае какъв е Моуриньо. Винаги измисля нещо, за да сее напрежение. Особено когато не е доволен от работата със своите играчи. Той никога не осъзнава кога е виновен.”Моуриньо: „Това е, когато дете каже нещо, без да показва уважение. Може би е имал трудно детство и лошо образование. Или може би последствие и от двете.”През месец май 2007 година Специалния се извини за коментарите си, а Роналдо даде прошка. Футболистът гарантира, че спорът им е забравен в миналото.Четири сезона по-късно двамата португалци вече бяха в Мадрид. Тогава Кристиано си позволи да критикува дефанзивната игра на „Реал”.Роналдо: „Не ми харесва, но трябва да се адаптирам, защото такива са правилата.”Реплика от Моуриньо не последва. Все пак в един отбор треньорът е големият шеф.Напрежението по португалската ос избухна през януари 2013-а. Тогава Роналдо бе обвинен, че не помага достатъчно в защитата при победа за купата срещу „Валенсия”.Роналдо: „След всичко, което съм направил за теб, ти ме третираш по този начин? Как смееш да ми казваш такива неща!”Моуриньо: „Аз ги казвам в името на отбора, който се нуждае да играеш и в защита. Много хора в клуба мислят като мен, но нямат топки да ти го кажат.”Когато напусна „Реал” през лятото на 2013-а, треньорът отново хвърли кал по голямата си звезда. Специалния: „Роналдо си мисли, че знае всичко и че няма треньор, който да го накара да бъде още по-добър. Имах основен проблем с него – когато го критикуваш за тактическото му поведение, той отказва да го приеме.”След още един месец Жозе отново се върна в португалската драма. Тогава каза, че вече не вижда онзи, истинския Роналдо.Моуриньо: „Аз станах треньор през 2000-ата година. Но преди това бях помощник в големи клубове с класни специалисти, които учеха най-добрите в света. Когато бях на 30 години, тренирах Роналдо. Не този. А истинският – бразилеца Роналдо.”Кристиано се опита да зарови томахавката през ноември 2015-а. Тогава дори прогнозира, че Моуриньо ще се справи с трудните времена в „Челси”.Роналдо: „Винаги съм го слагал на първо място. Той е отличен треньор, направил е много добри неща и е спечелил много трофеи.”Преди 13 месеца Кавалерът на „Златната топка” пожела успех на Специалния в любимия му „Манчестър Юнайтед”.Роналдо: „Вярвам, че „Юнайтед” ще се върне на мястото си. Това е велик клуб, който в последните години загуби своята идентичност. И от това много ме боли. Винаги ще нося „Юнайтед” в сърцето си. Пожелавам на Моуриньо да го върне на пътя на успеха.”Въпреки добрите думи от своя бивш футболист, треньорът не спря да се заяжда. Следващата критика дойде през август 2016-а.Моу: „Кристиано по никакъв начин не помогна на Португалия с поведението си в последните минути на финала на Евро 2016. На терена има 11 футболисти и единственият, който може да им казва какво да правят, е треньорът. Аз обаче видях един вулкан от емоции у човек, който можеше да попречи на отбора да постигне нещо велико. Роналдо не е станал още треньор, за да се прави на такъв.”Да, сценарият е отворен. Публиката по целия свят очаква продължението.", "date": "2017.06.20", "title": " Моуриньо към Роналдо: „Лъжец!”"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%bc%d0%b0%d1%89%d0%b5%d1%85%d0%b0-%d0%b7%d0%b0-%d1%81%d0%b2%d0%be%d0%b8%d1%82%d0%b5-%d0%b1%d0%b5%d0%b7%d1%86%d0%b5%d0%bd%d0%bd%d0%b8-%d0%b1%d0%b8/", "text": "България успява да преработва нищожни количества от билките, които се берат у нас. Едва 5% от 15 000 тона лечебни растения, които се добиват годишно остават в страната. Това разказаха пред „Труд“ експерти и търговци.Страната ни е изключително богата на лечебни растения. Годишно у нас се добиват средно около 15 000 тона билки. Това нарежда България в челната петица по производство и износ наред с Индия и Афганистан. 80% от тези количества обаче заминават зад граница, заяви Емил Елмазов, председател на Съюза на билкарите и производителите на живи храни в България пред „Труд“.Сериозни количества от родните билки се пласират в Европа, стигат дори до Африка и Америка. Лечебните ни растения заминават предимно за Германия, Австрия, Англия, Кипър.„България традиционно е ресурсна страна на световния билков пазар. От десетилетия сме в списъка на тези страни, защото имаме изключително богата и разнообразна природа. Имаме много видове и диворастящи находища. Ние сме от първите няколко страни в света по износ.Нещата обаче много се променят в световен мащаб, с тях и начините, по които се преработват продуктите и тези, в които се включват билки са все повече и повече. Интересът към този пазар е огромен. Би било нормално държава като България, която има стремежи и претенции да бъде наравно с другите европейски страни, да обръща малко повече внимание на преработвателната промишленост. Това е всъщност основният проблем. Билките трябва да са наш национален приоритет. Те са ни богатство“, обясни ситуацията Светлана Аладжем от фондация „Информация и природозащита“.По думите й има много хора, които се опитват да преработват у нас. Затова по всякакъв начин трябва да се търсят възможности за поощряване на преработвателната промишленост.Според берачи и търговци държавата не се занимава да стопанисва това богатство, каквото са билките. „България е единствената страна в ЕС, която има Закон за лечебните растения и това е защото имаме ресурс. Никой в Европейската комисия обаче не се занимава с билките. А нашите държавни институции през последните години основно се грижат по въпроси, повдигнати им от комисията“, допълва Аладжем.Въпреки че в програмата за развитие на селските райони мерките са така организирани, че реално не се стимулира отглеждането на лечебни растения, хората у нас се интересуват и интересът към лечебните растения се увеличава.„Сред най-кадърните, подготвени и образовани билкозаготвители са инженери лесовъди, ботаници, агрономи. Те се насочиха към създаване на собствени плантации. Част от насажденията са от култивирани билки, които освен, че задоволяват нуждите от определени количества лечебни растения, но и съхраняват определения вид от изчезване. Това са билки с доказани през вековете лечебни свойства. Сред тях са градински чай, мента, маточина, лавандула, невен”, разкрива Емил Елмазов.Той допълва, че вещи билкари успяват да съхранят естествените находища на диворастящи растения с ценни качества. Благодарение на това има оформени плантации от зимзелен, върбинка, многоцветна върбовка.В България има над 700 вида билки, а около 250 от тях се изнасят. Има и забранени за бране лековити растения. Сред тях са корен от бял оман, медицинска ружа, както и такива с ограничителен режим – лазаркиня, божур, уточни Елмазов. Поминък за 250 000 души, печелят до 70 лв. на денВ момента билкарството се е превърнало в поминък за над 250 000 души. Най-чевръстите берачи успяват да препечелят по 50-70 лева на ден.Според Емил Елмазов заради обилните валежи, тази година е благоприятна за билковата реколта. Благодарение на влагата има изключително добър добив на роза. Изкупната цена първоначално е била висока от 2-3 лева за килограм, но след това е паднала на 1,20-1,50 лева за килограм. Сред хитовите билки това лято е блатният тъжник.„Това е много интересна билка, която е по-малко позната и помага при костно-ставни болежки, при високо кръвно налягане. Цената и достига 3 лв за килограм суха маса”, казва Елмазов. По думите му търсене има още за градински чай, който се изкупува по 3,50-5 лева килограма в изсушено състояние. Медицинската лайка пък е превилегия на Южна България, където все още има находища, а цената и е скочила на 12 лева / кг суха заготовка. Ментата и лавандулата са с традиционно високо търсене, като цената им на килограм достига съответно 7 лева и 5 лева.Ренесанс преживяват чубрицата и билката бабини зъби, които държат цени от по 5-7 лева за килограм суха маса.Като най-скъпо се плаща в момента за близалца от есенен минзухар. „Количествата се заготвят изключително трудно. Използват се като ободряващо средство, като афродизиак при мъжете, като екологичен оцветител в сладкарството. Цената достига до 40 евро за килограм”, изтъква Емил Елмазов.Вещият билкар доверява, че най-трудно се намира средновековният цар на билките – мандрагората. Това растение е почти напълно изчезнало в цяла Европа. Голямо е търсенето на растението обичниче, което се използва в езотеричните ритуали за енергийно пречистване от отрицателни влияния.Сред най-купуваните билки са тези, за които се знае, че помагат при лечение на ракови заболявания, за отслабване, за разкрасяване и подмладяване. Най-търсени в чужбина са листа от коприва и маточината, плодът на шипка, лавандулата и белият трън.Да се въведе билкарски билетЕмил Елмазов апелира, че всички, които практикуват дейност, свързана с билки, трябва да спазват действащата нормативна уредба. Изискванията са фиксирани в Закона за лечебните растения. Държавните такси не се плащат от берачите, а от билкозаготвителите – фирмите, които изкупуват и обработват билките.„В конкурентните на нас страни като Румъния, Полша, Босна и Херцеговина, Албания такси няма. Сумите, които се плащат, не носят сериозни приходи в бюджета. Редно е да се въведе билкарски билет. Така повечето билкари биха предпочели да платят еднократно определена сума, след което да берат спокойно. Така и доста берачи ще излязат от сивата икономика”, коментират работещи в бранша. Напоследък доста млади хора се захващат с билкарство, отчитат още те.Сега е сезонът на липата„Сега започва липата. Тя е най-актуална. Нещата тръгват на високи изкупни цени. Износителите дават едни цени, но явно вътрешният пазар диктува други. От миналата година в България има турска фирма, която има база в Търговище. Тя обърка пазара на липата – даде високи цени, а нашите фирми износители не бяха подготвени и чужденците обраха цялата липа. Тази година е по същия начин. Първоначалната цена беше обявена 10 лв, сега върви по 3,20, а дори още кампанията не е тръгнала. Много хора подценяват, че берачите на липа, цвят от бъз, мащерка, кантарион и др. намаляват. Такива има само в райони, където има големи ромски общности като Ихтиман, Угърчин, Самоков. Там има и количества от някои билки. За сметка на това има места в страната, където няма кой да бере. Ако няма да изкара над 20-30 лв. на ден, берачът изобщо не се занимава вече“, разказа пред „Труд“Антон Агонцев, търговец на билки и гъби. Стягат празник на Самоводската чаршия за ЕньовденЗа четиринадесети път на Самоводската чаршия във Велико Търново в събота ще бъде отбелязан Еньовден – денят на лятното слънцестоене, лечебните билки и прастарите магическите обреди. Според народните традиции денят ще започне с прескачане на Еньовски огън за здраве. Преди изгрев ритуалът ще бъде пресъздаден в близост до каменния мост в квартал Асенов. След това всеки желаещ ще може да се включи в организираната група за бране на билки в местността Ксилифор.Празникът на чаршията ще е от 10 часа , а кулминацията ще е ритуалното минаване за здраве през венец, в който са вплетени 77 билки. На място венецът ще бъде ритуално опушен с жарава от лечебни треви.На Еньовден Улицата на занаятите ще бъде огласена от много музикални изпълнения.", "date": "2017.06.20", "title": " България мащеха за своите безценни билки\t\t\t"}
{"url": "https://trud.bg/%d0%bd%d0%b0%d0%bf%d0%b0%d0%b4%d0%b0%d1%82%d0%b5%d0%bb%d1%8f%d1%82-%d0%be%d1%82-%d1%88%d0%b0%d0%bd%d0%b7-%d0%b5%d0%bb%d0%b8%d0%b7%d0%b5%d0%b5-%d0%b1%d0%b8%d0%bb-%d0%be%d1%82/", "text": "Мъжът, който  автомобил в полицейски миниван в Париж, е имал разрешително за оръжия, въпреки че е бил в списък на френските власти за хора свързани с радикалния ислям, предава .Източник близък до разследването заяви, че 31-годишният нападател е бил заклет във вярност към „Ислямска държава“. Това показва писмо към негов близък. Разследващите са съставили списък на оръжията и екипировката, която е намерена в . Нападателят, който загина при атаката, е носел автомат, два пистолета и амуниции в автомобила, с който се вряза в полицейско превозно средство.Министър-председателят Едуар Филип заяви, че нападателят е имал разрешително за притежанието на оръжие, преди да бъде набелязан от разузнавателните служби като потенциална заплаха. „По това време не е имало причина да му се откаже разрешително“, заяви Филип.През 2013 г. Интерпол е пускал бюлетин за издирването на въпросния мъж, по молба на правителството на Тунис.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.20", "title": " Нападателят от „Шанз-Елизе“е бил от „Ислямска държава“"}
{"url": "https://trud.bg/%d0%bd%d0%b0%d1%81%d0%b0-%d0%be%d1%82%d0%ba%d1%80%d0%b8-10-%d0%bd%d0%be%d0%b2%d0%b8-%d0%bf%d0%bb%d0%b0%d0%bd%d0%b5%d1%82%d0%b8-%d0%b1%d0%bb%d0%b8%d0%b7%d0%bd%d0%b0%d1%86%d0%b8-%d0%bd%d0%b0-%d0%b7/", "text": "Космическият телескоп „Кеплер” не спира да допълва колекцията си от екзопланети. Това са небесни тела извън Слънчевата система, орбитиращи около звезди, подобни на нашето Слънце, предаде .Една от близначките на Земята е наречена KEPLER 186f. Тя се намира в съзвездието Лебед и обикаля около свое Слънце. Върху нея не е прекалено студено или прекалено горещо, затова учените от НАСА твърдят, че е в т. нар. „обитаема зона” – оптималното разстояние между едно небесно тяло и звезда, върху което може да има течна вода.Д-р Елиза Куинтана от изследователския екип на „Кеплер” твърди, че планетата 186f обикаля около Слънцето си за 130 дни. Вероятно повърхността й е скалиста, има условия за съществуването на вода и живи организми.Но да не забравяме, че учените търсят условия за живот, подобни на земните. А живите организми на други планети могат да имат съвсем различни от нашите предпочитания към средата, която обитават. Дори на Земята има микроорганизми, които виреят в пълна тъмнина, при огромно налягане върху океанското дъно.      Кеплер 186f се намира на около 500 светлинни години от Земята. Тоест, представете си думата „далече“ на 15-та степен. Светлинна година е разстоянието, което светлината изминава във вакуум за 1 година, а тя се движи с около 300 хиляди километра в секунда. Затова мечтите да стъпим на новоткритата Земя се отлагат за далечното бъдеще.Според Томас Баркли от института БАЕР в Калифорния, „Новата Земя” има огромни прилики с нашата. Все още не е ясна нейната маса и плътност, но учените са обнадеждени, че скоро ще научат повече.От 8 години космическия телескоп на НАСА „Кеплер“ търси близнаци на Земята. Досега той  е открил над 4 хиляди екзопланети. Около 50 от тях вероятно имат условия, подходящи за живот.    АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.20", "title": " НАСА откри 10 нови планети-близнаци на Земята"}
{"url": "https://trud.bg/%d1%81%d1%82%d0%be%d0%bb%d0%b8%d1%87%d0%bd%d0%b0-%d0%be%d0%b1%d1%89%d0%b8%d0%bd%d0%b0-%d0%bd%d0%b0-%d1%81%d1%8a%d0%b4-%d0%b7%d0%b0%d1%80%d0%b0%d0%b4%d0%b8-%d0%b8%d0%b2%d0%b0%d0%bd%d1%87%d0%b5%d0%b2/", "text": "Столична община може да бъде съдена за над 1 млн. лв. от Изабела Сярова, инвеститор и собственик на имот срещу бл. 64 в „Младост 1”. Причината е, че Сярова е натрупала пропуснати ползи и загуби на обекта си в размер на 1 027 263 лв. понеже месеци не е строила там. Това се случило заради а заповед на кметицата на „Младост“ Десислава Иванчева да спре строежа й, издадена на 6 февруари. Тази забрана предизвика едноседмична гладна стачка на инвеститорката пред Столична община. Изненадващо, на 19 юни Иванчева издава друга заповед, с която пък разрешава на Сярова да строи, само че кметицата не отменя старото си нареждане, с което през февруари забранява на инвеститорката същото нещо. Утре Сярова ще атакува тази забрана в съда. „Двете заповеди си противоречат защото с втората Иванчева потвърждава че не е трябвало да издава първата и че аз нямам незаконно строителство на обекта си“, коментира пред „Труд“ Сярова.Ако от февруари до сега инвеститорката беше строила на имота си, той би имал пазарна стойност 1 027 263 лв. с ДДС, гласи експертна оценка на лицензиран оценител, която Сярова представи пред „Труд“. За тази сума инвеститорката е решена да съди Столична община.„Имам основания да мисля, че тази заповед не би издържала в съда и Столичната община ще бъде задължена да изплаща сериозно обезщетение“, предупреди главният архитект Здравко Здравков още през февруари месец. Тогава Иванчева спря строежа на Сярова.", "date": "2017.06.20", "title": " Столична община на съд заради Иванчева\t\t\t"}
