{"url": "https://trud.bg/22-%d0%bc%d0%b0-%d0%b7%d0%b0-%d0%b7%d0%b0%d0%b3%d0%b8%d0%bd%d0%b0%d0%bb%d0%b8%d1%82%d0%b5-%d0%be%d1%82-%d0%b7%d0%b0%d0%bf%d0%b0%d0%b4%d0%bd%d0%be%d0%bd%d0%b8%d0%bb%d1%81%d0%ba%d0%b0-%d1%82%d1%80%d0%b5/", "text": "Броят на хората, които са загинали след заразяване със западнонилска треска в Гърция, е достигнал до 22, докато докладваните случаи на инфекцията вече са 202 от началото на годината, според данни на Центъра за превенция и контрол на зарази (KEELPNO), съобщава Ekathimerini. В своя ежеседмичен доклад, KEELPNO твърди, че при 159 от докладваните 202 случая са се развили проблеми с централната нервна система, възпаление на мозъка, менингит и лека парализа. Останалите 43 случая са с по-леки симптоми. Инфекцията се предава чрез комари, а симптомите включват температура, главоболие, умора, болки в тялото, гадене и повръщане, както и кожни обриви и възпалени лимфни жлези.", "date": "2018.09.13", "title": " 22-ма за загиналите от западнонилска треска в Гърция"}
{"url": "https://trud.bg/14-058-%d0%b4%d0%b5%d1%86%d0%b0-%d1%81%d0%b0-%d0%be%d1%82%d0%bf%d0%b0%d0%b4%d0%bd%d0%b0%d0%bb%d0%b8-%d0%be%d1%82-%d1%83%d1%87%d0%b8%d0%bb%d0%b8%d1%89%d0%b5-%d0%b2%d1%81%d1%8f%d0%ba%d0%be-%d1%82%d1%80/", "text": "14 058 деца са отпаднали през миналата учебна година. Това заяви Деница Сачева, зам.-министър на образованието, по  .  „Това число не може да ни кара да сме спокойни. Това обаче е значителен спад в сравнение с предходните години, когато отпадналите ученици са били между 20-21 хил. Тази тенденция на спад е добра. Надявам се да успеем да я запазим през следващата година“. Сачева добави, че около 35% от тези деца са отпаднали, защото са заминали при семействата си в чужбина или заедно с тях са отишли на сезонна работа. Тя отбеляза, че силен акцент ще бъде поставен върху онези деца на 5, 6 и 7 години, които след началото на учебната година не са били записани в детска градина или училище. По думите й на родителите, които отказват да изпращат децата си на училище, се налагат глоби. „Ще продължим да търсим най-ефективните мерки както чрез стомули, така и чрез санкции, но да направим така, че всяко българско дете да посещава училище“, категорична бе Деница Сачева. Образователната система е значително по-достъпна за деца с увреждания в сравнение с минали години, каза още зам.-министърът. По думите й работата продължава в тази посока. През миналата година подпомогнатите деца са били почти 3000. „Вероятно до края на месеца ще изпратим указания до образователните институции за съвместна работа със социалните услуги, за да може ресурсът, който инвестира държавата и в двете системи, да бъде максимално ефективно насочен в подкрепа на децата. Предстои да направим и обучения с УНИЦЕФ в различни области на регионално ниво, за да направим по-добра симбиозата между социалната и образователната система в подкрепа на децата“.    ", "date": "2018.09.13", "title": " 14 058 деца са отпаднали от училище, всяко трето е в чужбина"}
{"url": "https://trud.bg/%d0%bd%d0%be%d0%b2%d0%be%d1%82%d0%be-%d0%b8%d0%b7%d0%b4%d0%b0%d0%bd%d0%b8%d0%b5-%d0%bd%d0%b0-%d0%bb%d0%b5%d1%82%d0%be%d0%bf%d0%b8%d1%81%d0%b0-%d1%80%d1%8a%d0%ba%d0%be%d0%bf%d0%b8%d1%81%d0%bd%d0%be/", "text": "Историчката Пенка Чернева и издателя Николай Томчев представиха летописа „Ръкописно съчинение“ на отец Евстати Попстефанов пред ловешката общественост. Поредното издание на животописната книга беше показано в Клуба на културните дейци. Творбата е позната и под заглавието „Записки за народния живот и страданията български“, издавана през 1978г., 1996г. и 2015г. и документира събития преди 1878г. до 20-те години на ХХ век. От първо лице авторът разказва за живота в ловчанско през османската власт и след освобождението. Свидетелствата на отеца са тежки, на места дори са трудни за четене – когато разказва за кланетата на гражданите в Ловеч през юли 1877г. след руското отстъпление, залавянето на Васил Левски, за гръцките владици. Жестоки, безпристрастни и ярки картини от живота на нашите предци. Повествованието е с тон на незлобливост, без жажда за мъст или търсене на възмездие. Откъс от книгата: „Русите, които превзеха града на 5 юлий, като бяха около  400 души, от тях половината след 3-4 дена отидоха към  Българени и останалите тука казаци с два топа – горски, на  15 юли-сутринта рано се вдигнаха от своят бивак и отидоха  по-долу 1 километър на мястото „кошу тепе“, гдето изгърмяха  няколко пъти с двата си топа. Набързо се завърнаха назад,  та преминаха под града р. Осъм при табаните и избягаха в  Стратешкия баир по Севлиевското шосе, а на нас казаха само:  „Бежайте братушки, спасяйтеся, турки много идьот.“ АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.13", "title": " Новото издание на летописа „Ръкописно съчинение“ на отец Евстати Попстефанов бе представено в Ловеч"}
{"url": "https://trud.bg/%d1%81%d0%b8%d0%bd%d0%be%d0%bf%d1%82%d0%b8%d1%86%d0%b8%d1%82%d0%b5-%d0%be%d1%82-%d0%bd%d0%b8%d0%bc%d1%85-%d0%bd%d0%b5-%d0%b8%d1%81%d0%ba%d0%b0%d1%82-%d0%ba%d0%be%d1%81%d1%82%d0%b0%d0%b4%d0%b8%d0%bd/", "text": "Синоптиците приемат Костадин Ганев за външен на НИМХ човек и до понеделник ще предложат две други кандидатури за временен директор. Това заяви синоптикът Красимир Стоев по  . “Абсолютно външен е, може да има разработки по метеорология и да е специалист в областта на Физика на атмосферата. Самият факт, че е заместник-председател на Академията и може да окаже натиск, и самото извеждане на Института изобщо да не се случи до края на годината“, поясни Стоев. Красимир Стоев допълни, че утре ще бъде представен план за извеждането на метеорологичния институт извън Българската академия на науките след края на годината, изготвен от синдикатите на учените и Министерството на образованието „До момента член-кореспондент Костадин Ганев беше единствената кандидатура за временно изпълняващ длъжността директор на НИМХ“, коментира акад. Юлиан Ревалски, председател на БАН. „Очаквахме кандидатури от страна на НИМХ – БАН чрез неговия представител в Управителния съвет, но такива не постъпиха. Засега е постъпила една единствена кандидатура, която е от УС и която е на член-кореспондент Костадин Ганев за временно изпълняващ длъжността директор на НИМХ. Той е специалист в областта на физика на атмосферата. Има доста съвместни разработки с колеги от НИМХ и познава работата му. Той е и с много сериозен административен опит. Имаме готовност да разгледаме и кандидатури, които са предложени от Общото събрание на учените на НИМХ-БАН, които ще постъпят до понеделник до обяд при нас“, каза акад. Ревалски. Най-естествените предложения са тези, които идват от страна на Института и са одобрени от тяхното Общо събрание, подчерта той и добави, че досега се предлага само кандидатурата на освободения директор, която за УС на БАН е неприемливо решение. „Второто нещо, което решихме, е, че декларираме готовност да разгледаме кандидатури, които са предложени от Общото събрание на учените на НИМХ-БАН, различни от тази на освободения директор и които ще постъпят до понеделник на обяд. Ще се съберем на ново извънредно заседание в понеделник, за да разгледаме тези кандидатури. Ако такива кандидатури не се получат до тогава, тогава председателят на БАН трябва да назначи член-кореспондент Ганев за временно изпълняващ длъжността“, коментира председателят на Академията. Акад. Ревалски отбеляза и друго решение: „Декларираме, че ще съдействаме, съгласно правомощията, за осигуряване на нормална дейност на НИМХ-БАН, до излизането на Института от структурата на БАН“. „Ние сме не по-малко заинтересовани този процес на излизане на Института от структурата на БАН да протече възможно най-бързо, за да можем да си гледаме и другите дейности. Наближава формиране на бюджет скоро. В наш интерес е също този процес да е бърз и гладък, без спънки“, коментира акад. Юлиан Ревалски. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.13", "title": " Синоптиците от НИМХ не искат Костадин Ганев за директор"}
{"url": "https://trud.bg/%d0%bf%d0%be%d0%b4%d0%b2%d0%b8%d0%b3-%d0%b1%d0%b0%d1%81%d0%ba%d0%b5%d1%82%d0%b1%d0%be%d0%bb%d0%b8%d1%81%d1%82%d0%b8%d1%82%d0%b5-%d0%b1%d0%b8%d1%85%d0%b0-%d1%84%d1%80%d0%b0%d0%bd%d1%86%d0%b8%d1%8f/", "text": "Мъжкият национален отбор по баскетбол спечели най-престижната си победа от години насам, след като надигра звездния тим на Франция в първи мач от група „К“ на световните квалификации. Пред 3000 зрители в „Арена Ботевград“ играчите на Любомир Минчев играха цял мач като равни с „петлите“, в чиито редици бяха Никола Батум от „Шарлот Хорнетс“ и Нандо де Коло от ЦСКА  ( Москва ). „ Лъвовете“ взеха ранен аванс в първата четвърт, но „петлите“ успяха да изравнят до почивката. През целия мач обаче гостите не успяха да наложат играта си, а в последните минути се изнервиха. Опитите им да се върнат в играта с отчаяни стрелби отдалеч се оказаха неуспешни, докато българите до самия край запазиха дисциплината в състава и нанесоха първа загуба на френския тим в квалификациите. Най-резултатен за успеха бе натурализираният американе Дий Бост, който вкара 17 точки, а Димитър Димитров добави 16 т. Звездата Батум се отчете със 17 т. за „петлите“. Следващият мач на баскетболистите е гостуване на Русия на 6 септември.  ", "date": "2018.09.13", "title": " Подвиг! Баскетболистите биха Франция"}
{"url": "https://trud.bg/%d0%bf%d1%80%d0%be%d0%bc%d1%8f%d0%bd%d0%b0-%d0%b2-%d0%bf%d0%bb%d0%b0%d0%bd%d0%b0-%d0%bd%d0%b0-%d0%b2%d0%b8%d1%82%d0%be%d1%88%d0%b0-%d0%b4%d0%b0-%d0%bf%d0%be%d0%b8%d1%81%d0%ba%d0%b0-%d1%81%d0%be%d1%81/", "text": "Започване на процедура за промяна на действащия План за управление на Природен парк „Витоша“ да поиска Столичният общински съвет от Министерството на околната среда и водите. За това настояха съветници по време на първото заседание на местния парламент след ваканцията. Позицията бе обявена от Карлос Контрера, председател на групата на „Патриоти за София-ВМРО и Атака“ в СОС. След заседанието той бе потърсен от „Труд“ (виж карето). Повод за искането са появилите се спекулации, че Столичната община е на път да издаде предписание за премахване на съществуващите лифтове на Витоша. По-голямата част от съоръженията са собственост на „Витоша ски“, а държавата, в лицето Министерството на младежта и спорта (ММС), притежава лифта „Заека“. Както „Труд“ е писал в материалите си по темата, нито дружеството, нито ММС могат да модернизират въжените линии, тъй като сегашният План за управление влиза в противоречие със Закона за горите и Закона за устройство на територията. В Плана на ПП „Витоша” е забранено новото строителство, тоест подмяната на лифтовете. Отделно модернизацията е допълнително блокирана от Закона за горите. След натиск и лобиране на „зелените“, преди години в Закона за горите бе записано, че за да се подмени съществуващ лифт, то земята под него трябва да се извади от горския фонд. Тоест да се превърне в урабнизирана територия, което пък е забранено от действащия План. За да изгради нов лифт по съществуващото трасе на стария, трябва да се сменят фундаментите и стълбовете. Тази подмяна според ЗУТ е строителство, а сегашният План забранява тази дейност. В същото време „Витоша ски“ и ММС не могат да направят нищо със старите съоръжения, въпреки че дружеството от 10 години има готова стратегия за модернизация. По време на заседанието на СОС Контрера се изказа остро срещу бездействието на съветниците от останалите групи. „Промяната на сега действащия План ще даде възможност да се подменят лифтовете и влековете и разрухата на Витоша да спре. Тест за всеки от вас, като представител на столичани, ще бъде да го подкрепите и то публично. Ако не, то ще се наредите в кохортите на зелените кресливи неправителствени организации, които блокират и задушават Витоша. Какъв парадокс само! Пак повтарям, опомнете се, преди да станете съучастници в унищожението на лифтовете на Витоша“, заяви общинарят. Карлос Контрера пред „Труд“: Не спират спекулациите за Природния парк – Г-н, Контрера, едно от твърденията е, че лифтовете на Витоша са опасни. Вярно ли е това?  – След като работят, очевидно държавният технически надзор е извършвал проверки и е установил годността на тези лифтове да возят хора. Не съм експерт по въжени линии, но за да се допусне лифт до експлоатация, минава през много стриктни проверки. Но от няколко седмици спекулациите не спират и върви кампания, чиято цел е да бъдат наплашени хората, съоръженията да бъдат обявени за негодни и премахнати. Това ще е престъпление срещу планината и София. Единственият изход от ситуацията е ясен и е казан от всички експерти, юристи и тези, които се занимават с техническата част. Трябва да се направи изменение в действащия План за управление. Само така собственикът ще може да модернизира лифтовете – не само действащите, а и спрените. – А спрените опасни ли са?  – Няма как да са опасни, защото не се ползват и на тях не се качват хора. Знам, че Княжевският лифт по предписание е обезопасен, но той не функционира от 1992 г. – 15 години преди да бъде приватизиран от „Витоша ски“. Моето мнение като планинар е, че старите лифтове трябва да се подменят с нови. Ако Княжевският лифт се модернизира, ще стига до „Офелиите“ и „Ветровала“. Ще е много удобен за ползване. Това е от ключово значение и за града, и за планината. Сега има колони от автомобили, които задръстват Витоша, замърсяват и природата, а най-екологичният транспорт не работи.", "date": "2018.09.13", "title": " Промяна в Плана на Витоша да поиска СОС\t\t\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-242/", "text": "Ремонтът на кабинета зацикли Двоен фалстарт беляза смяната на тримата министри заради катастрофата с жертвите край Своге.     Глоба за над 500 родители, не пускат децата на училище Спряха социалните помощи на над 100 000 души. 4000 първокласници по-малко ще влязат в клас на 17 септември тази година.         Пътуваме за 6 лв. до морето с кола на ток Наемаш ги за 40 лв. на ден. Електромобилите се изравняват с цената на дизеловите след 120 хил. км. пробег.         Нови хоризонти пред армията По нова програма и нов план ще се развиват Въоръжените ни сили. Чертаят промените до 2032 година – анализ на Спирдон Спирдонов.         Ниската цена е основа на корупцията в пътното строителство Преасфалтирането води до 2-3 пъти по-голяма аварийност, казва ген. Румен Миланов в интервю за „Труд“.           Чия е антична Македония? В предисторията й изпъкват древни тракийски племена и владетели. За пръв владетел на Македонското царство е сочен Пердика І – новата статия от поредицата на проф. Пламен Павлов „Мистериите на българските земи“.         Живият класик Силует на Антон Дончев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.13", "title": " Вижте акцентите в броя на вестник „Труд“ в петък, 14 септември 2018"}
{"url": "https://trud.bg/%d0%ba%d0%be%d1%80%d0%b0%d0%b1%d1%8a%d1%82-%d0%bc%d0%be%d0%bf%d0%b0%d0%bd%d0%b3-%d0%be%d1%89%d0%b5-%d0%b5-%d1%81%d0%be%d0%b1%d1%81%d1%82%d0%b2%d0%b5%d0%bd%d0%be%d1%81%d1%82-%d0%bd%d0%b0-%d1%81/", "text": "Времето през миналата седмица позволи на водолазите да започнат операцията по източването на мазут от американския кораб „Мопанг“, потънал край Созопол през 1921 г. Морето бе спокойно и вече започна спускането на първата от шестте котви, за които трябва да се закрепи водолазният кораб, след което ще започнат гмурканията. След като се спуснат всички котви, ще се прецени колко време ще отнеме самото източване. Котвите ще бъдат пренасяни една по една. Всяка от тях ще се спуска на определени локации, заснети преди това от водолазите. При добро време акцията ще продължи два месеца. Въпреки че министърът на околната среда и водите, както и инспекторите от РЗИ Бургас, заявиха, че няма опасност от екологична катастрофа, летовниците по плажовете от Черноморец до Корал почти месец се къпят сред мазутени топчета и си взимат от тях за вкъщи без да искат. „Мопанг“ е американски товарен параход от типа на така наречените WWI Sub Boats. Построен от Submarine Boat Company (корабостроителница в Ню Джърси, САЩ, която е собственост на Electric Boat Company), а по-късно преименувана на General Dynamics, припомня burgasnews.com. Корабът е създаден по специална програма, свързана с поръчката на 150 еднакви кораба с цел компенсиране загубите от войната. Пуснат е на вода на 20.01.1920 г. Има дължина 102,3 м и ширина 14,1 м. Снабден е с един двигател от 1500 конски сили, с един винт. Номер на корпуса: 824. Има 9 горивни резервоара: шест комбинирани за баласт и гориво в двойно дъно, един на кърмата, един на носа и един при парните котли. Собственост е на САЩ в лицето на U.S. Shipping Board. Първоначалното име на кораба е MEESHAWN, а по-късно преименуван на PITTSBURGH BRIDGE. След това отново името се сменя – на MOPANG. След фалита на Atlantic Adriatic Steamship Company U.S., Shipping Board го предава на A.H. Bull & Co. за служба в Черно море. Започва курс № 53 от New York на 1 април 1921 г. Доставя стоки за белогвардейските войски в Русия. На 1 юли 1921 г. в 5:30 часа, пътувайки от Истанбул за Бургас, се натъква на мина, която го „удря“ между първи и втори трюм, и бързо потъва. Няма жертви, но корабът остава да лежи на десния си борд на дълбочина между 24-32 метра с възвишение от дъното 7 м. Основните повреди от взрива са в носовата част на кораба. Ясно различими са надстройките, части от комина и палубата. Свободен е достъпът до трюмовете и част от каютите. Остатъци от товара – купчина обувки, сандъци с резервни части и други, са видими в трюмовете. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.13", "title": " Корабът „Мопанг“ още е собственост на САЩ\t\t\t"}
{"url": "https://trud.bg/%d0%b8%d0%b7%d1%80%d0%b0%d0%b5%d0%bb%d1%81%d0%ba%d0%b8-%d0%b0%d1%80%d1%85%d0%b5%d0%be%d0%bb%d0%be%d0%b7%d0%b8-%d0%be%d1%82%d0%ba%d1%80%d0%b8%d1%85%d0%b0-%d0%bd%d0%b0%d0%b9-%d0%b4%d1%80%d0%b5%d0%b2/", "text": "Археолози обявиха, че са открили най-старата инсталация за производство на алкохол в света, където преди около 13 000 години правили приличаща на бира напитка. Тя се намира в пещерата Ракефет, южно от Хайфа, в днешния Северен Израел, която служела и като гробница на натуфийците. „Ако сме прави, това е най-древният обект в света за производство на какъвто и да е алкохол“, заяви пред АФП Дани Надел – преподавател по археология в Университета на Хайфа и един от авторите на научната статия, публикувана в „Джърнъл ъф аркеолоджикъл сайънс: Рипортс“, предаде  . „Знаем, че натуфийците са били в тази пещера. Те са погребвали в нея някои от своите мъртви на платформа от цветя и растения, и очевидно са правели приличаща на супа течност – алкохолно питие“, добави той. Според Надел напитката е била „различна от днешната бира“, вероятно по-слаба, „но ферментирала“. Археолозите открили три малки ями с дълбочина 40-60 см, издълбани в камъка на пещерата. Две от тях били за зърно, а третата – за счукване и варене на зърното преди ферментацията. Местоположението на ямите в погребалната пещера предполага, че питието „изглежда е свързано с церемонии или някакво социално събитие“, каза Надел. Според научната статия, публикувана с изследователи от Станфордския университет в САЩ, овладяването на методи за правене на бира „са предшествали култивирането на зърнени растения с няколко хилядолетия в Близкия изток“.  ", "date": "2018.09.13", "title": " Израелски археолози откриха най-древната пивоварна"}
{"url": "https://trud.bg/%d0%bf%d0%be%d0%bb%d1%88%d0%b0-%d0%b8-%d1%87%d0%b5%d1%85%d0%b8%d1%8f-%d0%b7%d0%b0%d1%89%d0%b8%d1%82%d0%b8%d1%85%d0%b0-%d1%83%d0%bd%d0%b3%d0%b0%d1%80%d0%b8%d1%8f-%d1%81%d1%80%d0%b5%d1%89%d1%83-%d0%bd/", "text": "Полша и Чехия застанаха твърдо в подкрепа на Унгария срещу   на Европейския парламент от вчера да задвижи наказателна процедура срещу страната по член 7 на Лисабонския договор заради „системни заплахи“ за демокрацията и върховенството на закона. Процедурата по чл. 7 може да доведе до отнемане на правото на Унгария на глас в общите решения на съюза, но само при условие, че всички останали държави-членки са съгласни. „Ако въпросът опре до налагане на санкции срещу Унгария, ние ще наложим вето“, заяви външният министър на Полша Яцек Чапутович, предаде  . „Европейският съюз се опитва да постави под натиск страните от нашия регион и е време да проявим солидарност“, допълни полският първи дипломат. Чешкият премиер Андрей Бабиш определи вота на Европарламента като „безсмислица“, която създава „негативно усещане“ в целия съюз.  „Тази глупост само поражда отрицателни нагласи срещу Евопейския съюз. Затова заставам зад Орбан. Ние сме съюзници“, каза Бабиш. Той допълни, че правителството му стои зад унгарския премиер Виктор Орбан. Чехия е част от Вишеградската група, включваща още Словакия, Унгария и Полша. Срещу Полша също беше започната подобна наказателна процедура от Европейската комисия през 2017 година. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.13", "title": " Полша и Чехия защитиха Унгария срещу наказателната процедура на ЕП"}
{"url": "https://trud.bg/%d0%b2%d1%8a%d0%bd%d1%88%d0%bd%d0%be-%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d1%82%d0%b2%d0%be-%d0%bf%d1%80%d0%b5%d0%b4%d1%83%d0%bf%d1%80%d0%b5%d0%b4%d0%b8-%d0%b1%d1%8a%d0%bb%d0%b3/", "text": "На 8 септември т.г. в Сеул бе диагностициран първият случай на „Близкоизточен респираторен синдром (MERS)“ в Република Корея за последните три години. Властите в Република Корея декларираха, че са взели необходимите предпазни мерки и няма опасност от разпространение на вируса, съобщават от Министерство на външните работи. MERS е вирусна респираторна болест със смъртност от 20-46%. Тя се дължи на нов коронавирус, пренасян от камили и може да се разпространи, когато някой е в тесен контакт със заразен за продължителен период от време. MERS е твърде нова човешка болест, с много висока смъртност. Инкубационният период е от 2 до 14 дни и се характеризира с треска при температура от 38 градуса, кашлица, недостиг на въздух и диария. Южна Корея бе засегната от епидемия на болестта през летните месеци на 2015 г., в резултат на която имаше 38 смъртни случая и 186 заразени. Министерство на външните работи препоръчва на българските граждани при необходимост от актуална информация за болестта MERS /на английски език/ да посетят следния линк на интернет-страницата на Korea  . АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.13", "title": " Външно министерство предупреди българите в чужбина за опасна болест"}
{"url": "https://trud.bg/%d1%80%d0%b5%d0%bc%d0%be%d0%bd%d1%82%d1%8a%d1%82-%d0%bd%d0%b0-%d0%ba%d0%b0%d0%b1%d0%b8%d0%bd%d0%b5%d1%82%d0%b0-%d0%b7%d0%b0%d1%86%d0%b8%d0%ba%d0%bb%d0%b8-%d0%be%d0%b1%d0%b7%d0%be%d1%80/", "text": "Румен Радев даде лош знак Двоен фалстарт беляза смяната на тримата министри заради катастрофата с жертвите край Своге. Оказа се, че президентът Румен Радев е блокирал временно промените в кабинета с неподписването на указа си за освобождаването на главния секретар на МВР Младен Маринов, а днес и утре държавния глава е в Рига, Латвия на среща на страните-членки на Арайолуш. Часове по-късно пък посоченият за нов транспортен министър Александър Манолев направи специално изявление, че се отказва от поста заради появили се информации, че е причинил катастрофи. Още в началото на парламентарното заседание председателят на Народното събрание Цвета Караянчева обяви, че оставки и нови министри няма да се гласуват, тъй като от президентството още не е постъпил указът за освобождаването на Младенов. Междувременно от МВР бяха обявили, че медиите могат да снимат предаването на властта от сегашния министър Валентин Радев на главсека на ведомството. Но след това отмениха събитието. Паралелно с блокирането на рокадата от страна на “Дондуков” 2 обаче, депутатите започнаха да коментират и появилите се информации за пътни инциденти с Манолев. Сегашният зам.-икономически министър се принуди да проведе среща с премиера Бойко Борисов и с вицепремиера Валери Симеонов. А след това направи специално изявление, в което посочи, че “това е координирана атака срещу него и кабинета”, но че се отказва да оглави транспортното министерство. Манолев заяви, че е “провел мъжки разговор с премиера”. Припомняме, че Младен Маринов, Александър Манолев и Петя Аврамова бяха обявени след коалиционен съвет между ГЕРБ и ОП за наследници на Валентин Радев (МВР), Ивайло Московски (МТИТС) и Николай Нанков (МРРБ). Лидерът на Атака Волен Сидеров обяви в Народното събрание, че ще пита специално президента Радев дали умишлено е забавен указа с освобождаването на главния секретар на МВР. “За мен това не е много държавническо, не трябва да има битка между институциите, категоричен бе Волен Сидеров. Пред “Труд” от президентството заявиха лаконично, че “в конституцията няма срок за подписването на указа”. И че “не може да се очаква от държавния глава да взима кадрови решения под натиск”. “Това, че президентът Румен Радев не е подписал указа за освобождаването на главния секретар на МВР Младен Маринов и не е обяснено защо на българските граждани, е много лош знак”, заяви междувременно във Варна лидерът на АБВ Румен Петков.   Светлана Тилкова – Алена, специално за „Труд”: Егото и инатът на „Дондуков“ 2 надделяха* Премиерът Бойко Борисов обяви имената на кандидатите за нови министри на 10 септември. Датата е носител на ново начало, категорично прибързано и на властови инат, който беляза и следващите дни свързани с гласуването на оставките на старите и утвърждаването на новите министри. На 12 септември е внесено искане до президента Радев да освободи главния секретар на МВР, за да поеме поста министър на същото ведомство, но то не е подписано. Привидният повод е пътуване на президента извън България. Астрологичните конфигурации обаче ни казват, че заради личната си година и месец на материални стремежи и кармична разплата, която тече ежедневно с избирателите, с правителството и парламента и в личния му ден на съдбовно подчинение съчетан със звездната карта на раждането на България, президентът е блокирал промяна, положителна или отрицателна, няма как да бъде изчислено заради егото, ината си и най-важното заради личния си материален просперитет. Да сме благодарни, че играта на кой е по- по-инат между премиера, президента и парламента провали гласуването, защото денят е обвързан не само с властови инат, но и с желание за доказване на възможности и значимост дори от институцията от която се иска да обединява народа, а не да го разделя. И за кой ли път се забравя, че все още сме в годината на Луната, която не толерира дори мимолетната непочтеност и ще стовари неочаквани наказания на тези, които скачат високо, но се самозаблуждават, че ще паднат на меко. Астрологичните аспекти ни казват, че искането на трите оставки е ненавременно. Не става въпрос дали тримата министри са подходящи или не за постовете си, а за неуместния момент и причина за исканите и получени от премиера оставки. *Още на 11 септември   при смяната на министри. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.13", "title": " Ремонтът на кабинета зацикли (обзор)\t\t\t"}
{"url": "https://trud.bg/%d0%b0%d0%bb%d1%82%d0%b5%d1%80%d0%bd%d0%b0%d1%82%d0%b8%d0%b2%d0%b0-%d0%bd%d1%8f%d0%bc%d0%b0-%d0%b4%d0%b5%d0%b9%d1%81%d1%82%d0%b2%d0%b0%d0%b9%d1%82%d0%b5/", "text": "Сектата на соросоидите тъне в отчайваща липса на идеи Очаквано, предсрочни избори тази есен няма да има, както прибързано пророкуваха някои, бъркайки пристрастията с реалната политика. Няма и политическа криза. Серията от управленски гафове и трагични инциденти създаде подходящ момент за рокади в кабинета. И съвсем логично правителствените промени бяха осъществени. Извървяха без проблеми своя рутинен път в конституционния процес – от политическа заявка на министър-председателя, през съгласуване в коалиционния формат, излъчил правителството, до внасянето на предложение в парламента и гласуването му от правителственото мнозинство. И толкоз, вероятно би казал някой. Но не е съвсем „и толкоз“. Не заради крамолите в малката коалиция на „Обединени патриоти“, нито пък заради привидните противоречия в ГЕРБ по повод на оставките. Такива е имало – кога публично изказани, кога под формата на „мъртво вълнение“ – във всяко управление при подобни кадрови промени. Не е „и толкоз“ обаче, защото събитията от последния месец откроиха особено отчетливо един съществен проблем – липсата на дееспособна политическа и управленска алтернатива. Колкото и някои да посрещнаха констатацията на президента Радев в тази посока с недоумение или раздразнение, трезвата политическа оценка в общи линии е такава. ГЕРБ продължава да разполага с най-ефикасната политическа машина на обществения терен. Машина, способна да мобилизира, да упражнява власт и да постига електорални резултати. Някои агрегати са поизносени, други са направо за смяна, двигателят хвърля масло, но като цяло машината работи. Големият проблем на партията на г-н Борисов, който може да стане и съдбоносен, е, че ГЕРБ вече не е кауза. Не олицетворява мечтите и надеждите на своите поддръжници. Превърнал се е в партия от номенклатурно-чиновнически тип, която властва, но не вдъхновява. Която разпределя постове и ресурси, но не дава перспектива. И това е стратегически проблем за партията, от чието решаване ще зависи посоката на по-нататъшното й развитие. Някога ГЕРБ възникна на крилете на умората и недоволството, натрупано през двата мандата на социал-либералното управление на кабинетите „Сакскобургготски“ и „Станишев“. Олицетвори желанието да се премахне корупционно-олигархичния модел на управление. И дори само с хъшлашкото разчупване на родните политически стереотипи удовлетвори нуждата на обществото от нещо различно от политкоректността на паркетната политика и хайверените политици. Всичко това избледня с годините. Днес ГЕРБ е олицетворение на политкоректността, на статуквото, на властта. Това разбира се е и естествен процес. Но дали този процес представлява еволюция или деградация обикновено зависи от способността на една партия да развива или преформулира своята кауза според проблемите и настроенията в обществото. Каузата „стабилност“, като самоцел, има ограничен срок на политическа годност. Бързо се превръща в кауза „да сме на власт“. Стабилността има смисъл, само ако е съчетана неразривно с промяната. Стабилното управление е полезно, когато осъществява желаните от общественото мнозинство реформи. А не, когато стабилно поддържа инерцията. Дали г-н Борисов ще съумее да пренастрои ГЕРБ отново да стане носител на промяна и изразител на вдъхновяваща кауза, или ще продължи по инерция, е уравнение с доста неизвестни. Настоящият комфорт за ГЕРБ обаче се дължи на обстоятелството, че политическите му опоненти са в подобно състояние – засега не могат да мобилизират и вдъхновят общественото мнозинство. При БСП това е най-видимо. Те са единствената голяма партия, която дава постоянни заявки за поемане на властта. Но засега сякаш повече тичат на едно място, отколкото към целта. Под ръководството на Корнелия Нинова социалистите се опитват да преформулират лявата кауза в съответствие с реалностите на XXI век и да я доближат до социалния консерватизъм, който възвръща обществените си територии като реакция на новите разломи в обществото след провала на неолибералния глобализъм. В това има естествена логика, защото преходът от тоталитаризъм към демокрация винаги е отреждал на БСП ролята на консервативна сила в обществото. Консервативна не като партиен етикет, а като реална роля в обществените процеси. След промените през 1989 г. БСП се опитваше да „пази“ обществото от резки и революционни промени – беше за „плавен преход“, против „шоковата икономическа терапия“, за траен конституционен фундамент на обществено-държавната цялост, против съсипването на инфраструктурата на селското стопанство, защитаваше държавността, подкрепяше Църквата и пр. В едни случаи за добро, в други не. Понякога от искрен стремеж към съзидание, друг път като целенасочено усилие за трансформиране на мрежите и статуса на господстващите фамилии на стария режим в пак господстващи икономически и политически кланове. Провалът на неолибералния глобализъм през последните години създаде условия за сближаване, тематични коалиции и единодействие на разнородните среди, които споделят общи ценности като Свобода, Нация, Конституция, Църква. Това слага отпечатък и върху БСП. Червените правят опити да скъсат с неолибералните догми, които бяха прегърнали близо три десетилетия. В това отношение проектът за „визия“, предложен от екипа на г-жа Нинова, е крачка напред. Но в този си вид БСП все още е далеч от момента, в който би могла да убеди активното обществено мнозинство, че е по-добра алтернатива от ГЕРБ. Защото партията е в изолация, изгори мостове към приятели и партньори. Не се отваря реално към гражданското общество. Кадровата й скамейка се изчерпва с номенклатурата и апарата, който е трупал стаж главно по партийна линия. Липсва сериозен експертен пул, който да разшири и надгради кадровата банка на партията, така че хората извън БСП да имат причини да припознаят партията като по-добра от кадрите, които ГЕРБ сега разполага във властта. Защото смяната на един партиен „Иванчо“ с „Драганчо“ от друга партия все още не значи алтернатива на управлението. Не е кауза „ние ще бъдем по-добри на власт“. Или поне не е кауза с потенциал да спечели умовете и сърцата на хората. БСП все още не успява да очертае ясна нова перспектива и да представи наистина национален, а не партиен отбор, който има капацитет да работи за осъществяването й. Партийното ляво в съюз с центристките и 8-консервативни обществени и интелектуални кръгове има шанс да олицетвори промяна и да спечели властта. Но самостоятелно „Позитано“ 20 няма такъв шанс. А дори и ситуативно да го получи, ще завърши както винаги досега. В дясната периферия също се изкушават да гледат на себе си като „алтернатива“. Проблемът е, че едно е да искаш, друго е да знаеш, а трето и четвърто е да имаш качествата да го осъществиш. Сектата на соросоидите, групирана около пребоядисаните за пореден път партийци от „Демократична България“, тъне в отчайваща липса на идеи. Демонтажът на неолибералния глобализъм, стартиран от Белия дом, ги маргинализира. В остатъчните им редици имат сили и ресурси за оцеляване, но не и за формиране на жизнеспособна алтернатива. Поне засега няма реални очертания, които да позволяват оценка доколко е алтернатива все още виртуалната „партия на Слави“. В същото време институционалното доверие, концентрирано около личностите на президента Радев и омбудсмана Мая Манолова, все още е далеч от онези натрупвания, които биха позволили формирането на широка, убедителна и експертно подплътена алтернатива на статуквото. Разбира се, динамиката на политическата ситуация може да принуди ГЕРБ да предизвика предсрочни избори догодина заедно с европейските или общински избори догодина. Целият въпрос е дали ще възпроизведат сегашната конфигурация. Колкото по-скоро се формира убедителна алтернатива, толкова по-добре за България. И за ГЕРБ, за които липсата на силен конкурент има по-скоро негативен, отколкото положителен ефект. Въобще, алтернатива няма – действайте. Стига да не изпаднем в ново издание на стария социалистически лозунг „икономиката икономична – дело на всеки“. Но претворен като „алтернативата алтернативна – дело на всеки“. Защото статукво се променя с мобилизация и широки съюзи, а не с партиен и личностен егоизъм. А статуквото не е тази или онази партия, а системата, наложена от неолибералния глобализъм, която познаваме от годините на прехода.            ", "date": "2018.09.13", "title": " Алтернатива няма – действайте!\t\t\t"}
{"url": "https://trud.bg/%d1%83%d1%82%d1%80%d0%b5-%d0%b5-%d0%b4%d0%b5%d0%bd-%d0%bd%d0%b0-%d1%82%d1%80%d0%b0%d1%83%d1%80-%d0%b2-%d0%bf%d0%b0%d0%b2%d0%bb%d0%b8%d0%ba%d0%b5%d0%bd%d0%b8/", "text": "Кметът на Община Павликени инж. Емануил Манолов обяви 14 септември 2018 г. (петък) за ден на траур в памет на Георги Найденов Вълчев, Генчо Стефанов Стефанов, Димитър Николов Кушев и Ивелин Ивов Атанасов. Четиримата загинаха при   на пътя Плевен – Русе тази нощ. Забранява провеждането на публични тържества и радостни ритуали през траурния ден. На територията на общината, националното и знамето на град Павликени да бъдат спуснати наполовина, гласи кметската заповед. Загиналите младежи са футболисти от местния клуб. На път за Павликени в района на село Горна Студена колата, в която пътували футболистите не спряла на знак „СТОП“, излязла на главния път Плевен – Русе и била ударена от тежкотоварен камион. „Бяхме с четири коли, трите коли си тръгнахме, а четвъртата кола са отишли до село и явно са останали. Едно от момчетата вкара гол вчера, а Кушев вече беше изявен голмайстор на Павликени“, разказа Димитър Тодоров – треньор ОФК „Павликени“. Съотборниците на загиналите футболисти решиха да дарят на семействата им премията от последния спечелен мач.  ", "date": "2018.09.13", "title": " Утре е ден на траур в Павликени"}
{"url": "https://trud.bg/%d0%b5%d1%80%d0%b4%d0%be%d0%b3%d0%b0%d0%bd-%d0%b2-%d1%82%d1%83%d1%80%d1%86%d0%b8%d1%8f-%d0%bd%d1%8f%d0%bc%d0%b0-%d0%ba%d1%80%d0%b8%d0%b7%d0%b0-%d0%b0-%d1%81%d0%b0%d0%bc%d0%be-%d0%bc%d0%b0%d0%bd/", "text": "Икономическите проблеми на Турция в последно време са резултат на манипулация и не могат да бъдат описани като криза, заяви президентът на страната Реджеп Тайип Ердоган. В реч той заяви, че Турция „е на страната на икономиките със свободен пазар“ и няма да се отклони от тази пазарна рамка, докато в същото време даде ясно да се разбере, че той държи целия контрол, пише Hurriyet. Пояснявайки, че това което се случва днес в икономиката, не наподобява турските кризи през 1994 и 2001 година, Ердоган отбеляза: „Това, което се случва в нашата икономика не е криза, а само манипулация. Подобни манипулативни атаки са свързани с хора извън нашата страна. Тези дни ще отминат“. „Предишните две кризи бяха резултат от собствената динамика на Турция. Днес няма проблеми с вътрешната динамика на Турция“, заяви той по време на среща на Конфедерацията на турски търговци и занаятчии (TESK). Ердоган, който описа обезценяването на лирата като икономическа война, отбеляза че правителството е на страната на икономиките със свободен пазар. „Независимо от причината зад настоящите проблеми, ние сме мотивирани да ги разрешим чрез принципите на свободния пазар“, заяви той, добавяйки че икономическата администрация работи ден и нощ, за да постигне тази ключова цел под неговата лична координация като президент на страната. Ердоган повтори и критиките си към централната банка на Турция, за това че е   по отношение на инфлацията и неговата опозиция към високите лихвени проценти, малко преди банката да обяви решението си да повиши тези проценти. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.13", "title": " Ердоган: В Турция няма криза, а само манипулативни атаки"}
{"url": "https://trud.bg/%d0%bf%d0%bb%d0%b0%d0%bc%d0%b5%d0%bd-%d0%ba%d0%b8%d1%80%d0%be%d0%b2-%d0%bf%d1%80%d0%be%d1%84%d0%b5%d1%81%d0%be%d1%80-%d0%bf%d0%be-%d0%ba%d0%be%d0%bd%d1%81%d1%82%d0%b8%d1%82%d1%83%d1%86%d0%b8%d0%be-2/", "text": "Хвърлиха пак ръкавица на държавния глава  в състава на Министерския съвет (МС) беше абсолютно ненужен акт. Защото издаването на указ от страна на президента за освобождаването на Младен Маринов от поста главен секретар на МВР не е задължително условие за гласуването им в Народното събрание. По закона за МВР, когато правителството предлага на президента да издаде указ за назначаването на едно лице за главен секретар, той може да изрази съображения, свързани с професионалните, делови и морални качества на това лице. Тогава съгласувателна процедура е необходима. Нито правителството може да наложи на президента конкретен кандидат, нито президентът може да наложи на правителството друг, който той харесва. Трябва общо съгласие на изпълнителната власт и държавния глава за назначаването на този пост. Но при освобождаването това не е така. Има решение на Конституционния съд, че при оставка, подадена от народен представител, не може да има отказ на парламента да я гласува. Без проблеми можеха да се гласуват в НС промените в правителството, без да са подписани от президента, който отсъства от страната. Това можеше да стане по процедурата, предвидена в конституцията и правилника за дейността на НС. Да, когато бъде избран за министър и встъпи в длъжност, Маринов би се оказал в конфликт на интереси (или несъвместимост), тъй като не е освободен от поста главен секретар. Но има норма в Закона за противодействие на корупцията и отнемане на незаконно придобитото имущество, според която при възникване на конфликт на интереси, лицето следва да го оповести в едномесечен срок. И има законодателна възможност този конфликт (или несъвместимост) да бъде разрешен от президента с подписване на указа от негова страна, макар и малко по-късно. Само че управляващите решиха да хвърлят отново ръкавица на президента, като го посочат за виновник, че промяната в състава на МС не беше гласувана от депутатите. В НС има добри юристи. Те може да са направили пропуск. Но може и да са искали президентът да събере негативите – че пречи на правителството нормално да управлява държавата. Това е една ненужна политическа интрига. Буря в чаша вода.", "date": "2018.09.13", "title": " Пламен Киров, професор по конституционно право: Направиха ненужна политическа интрига\t\t\t"}
{"url": "https://trud.bg/%d0%be%d1%85%d1%80%d0%b0%d0%bd%d0%b8%d1%82%d0%b5%d0%bb%d0%ba%d0%b0-%d0%bd%d0%b0-%d0%bb%d0%b5%d1%82%d0%b8%d1%89%d0%b5-%d1%81%d0%be%d1%84%d0%b8%d1%8f-%d0%bf%d1%83%d1%81%d0%bd%d0%b0%d0%bb%d0%b0-%d0%bf/", "text": "Служителка на Дирекция „Сигурност“ на Летище София е уволнена заради  , при който пътници от Ливан са допуснати без проверка на документите на територията на страната ни. Въпросната служителка е пряко отговорна за смесването на пътниците от Бейрут с вече проверени пътници, заяви на брифинг изпълнителният директор на Летище „София“ Владимир Рапонджиев. „Един служител на Дирекция „Сигурност“ е уволнен, двама са с последно предупреждение, ръководител на отдел е понижен и ръководител на отдел е наказан със забележка. Директорът и заместникът му са с мъмрене“, каза той. „Служителката е допуснала да преминат директно край нея такива пътници и те са влезли в зона, в която не е трябвало“, добави Рапонджиев. По думите му зоната на смесването е била Терминал 2. „На 3 септември полетът от Бейрут на „България ер“, който каца на Летище „София“, започва да се обработва по процедура, каквато имаме за недопускане на пътници от трети страни да се смесят с пътници по стандарта за сигурност на ЕС. Това е процедура, която знаят и служителите на Дирекция „Сигурност“, и служителите в другите дирекции. В конкретния случай се е допуснало такова смесване“, разказа Владимир Рапонджиевя. Шефът на аерогарата увери, че освен анализ и промени „в човешкия фактор“, е изменена и процедурата, така че да има и технически средства, които да гарантират, че вече няма да има подобни случаи.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.13", "title": " Охранителка на Летище София пуснала пътниците от Ливан без проверка"}
{"url": "https://trud.bg/%d1%83%d0%bd%d0%b3%d0%b0%d1%80%d1%81%d0%ba%d0%b0-%d1%81%d0%b2%d0%b0%d0%b4%d0%b0-%d0%b7%d0%b0-%d0%b4%d1%83%d1%88%d0%b0%d1%82%d0%b0-%d0%bd%d0%b0-%d0%b5%d0%b2%d1%80%d0%be%d0%bf%d0%b0/", "text": "Истинската демокрация си е ораторски спектакъл. На Стария континент най-добре тази дисциплина се практикува в пленарната зала на Европейския парламент. С речите в духа на най-добрите републикански традиции от времената на Римските народни трибуни. Сценарият и постановката не винаги са особено интригуващи, но пък когато са, винаги се полагат с размах. Особено когато опре до сблъсък на идеологически и финансови интереси срещу национални, а залогът е разбирането за душата на обединена Европа – тогава направо става епично. Пиесата, която постави в откриващата сесия за последния сезон на този си законодателен мандат Европейският парламент, бе озаглавена кратко и просто: “Ситуацията в Унгария”, на името на доклада изготвен от холандския евродепутат от групата на Зелените Юдит Саржентини. Ще кажете, че в титула няма много въображение, но това е то геният на пропагандата. В откриващите сцени докладчикът от Комисията по граждански свободи веднага влезе остро с бутонките – унгарското правителство бе наречено на няколко пъти в изложението й “режим”, който прилага “клиентелизъм”, злоупотребява с европейски фондове, потиска свободното слово и образование, неправителствените организации, ограничава върховенството на закона, води агресивна политика срещу търсещите убежище и промотира ксенофобията. Единодушното становище на комисията за граждански свободи ЕП да препоръча на Съвета да задейства член 7 от Договора за Европейския съюз (ДЕС), бе подкрепено с остри изказвания от либерални пасионарии от консултиращите по доклада парламентарни комисии, сред които и небезизвестната в България евродепутатка от ЕНП Ингеборг Гресле. Фабулата отиваше към “пълна победа за европейската демокрация”; тиранинът Орбан е на земята; всеки момент ще започне да ридае, да се разкайва за делата си и ще поиска прошка от цяла Европа. Защо не?! Ако поне веднъж през цялата откриваща 20-минутна офанзива слушащият с каменно изражение унгарски премиер беше дал вид, че по някакъв начин се трогва от това, което чува. В който момент крехката ляво-либерална конструкция на парламентарната интрига започна да се пропуква, а настроението в залата да изкристализира. По реда на номерата след докладчиците на парламентарните комисии дойде ред на позицията на Съвета, в лицето на австрийското председателство. Чийто представител технично изшикалкави, че в крайна сметка процедура по член 7 от ДЕС срещу Унгария в Съвета не е открита, заради което и няма да се ангажира с позиция или препоръка. Другият орган с правомощията да задейства “злокобния член” (който лишава дадената държава член от правото на глас в Съвета), е Европейската комисия. Представена от първия си заместник-председател Франс Тимерманс, който балансира по-остър тон с уклончивото, че Брюксел ще продължи да търси диалог с Будапеща, но и няма да се поколебае да вземе и крайни мерки. В което всеки чу едно недоизказано “каквото и да реши Европарламентът в този случай”. В края на първото действие удари часът и на Виктор Орбан да отвърне на удара – без да пести от арсенала. Заявайки убеждението си, че няма с думи да промени мнението на мнозинството в ЕП, унгарският премиер отхвърли всички обвинения в деспотизъм, настоя че страната му винаги е била пазител на християндемократичните ценности на Европа, първа е надигнала глава срещу СССР през 1956 г. и “наследените демокрации” на Запад обиждат унгарците, като смятат, че знаят по-добре кое е добро за тях. Ако ЕС настоява да е единен в разнообразието, защо иска да изолира Унгария за това, че е различна, защото не желае да живее с имигранти, стреля от упор Орбан и изпъна много лица в пленарната зала. Преди да подаде топката за големия мач – с няколко директни нападки срещу европейските социалисти и либерали, както и тези у дома му; задължителното изтъкване, че от 2010 г. насам три пъти печели изборите в Унгария, което го прави пък най-успешната партия в пан-европейското дясно обединение ЕНП; и в каквото и да го обвиняват в обсъждания доклад, догодина идват избори за Европарламент и “хората ще решат” дали е прав или не. И остави парламентарните вождове да се чепкат помежду си. Манфред Вебер от ЕНП застана полуоткрито в подкрепа на Орбан по избрани въпроси; лидерите на фракциите на социалистите и на либералите Удо Булман и Ги Верхофстад го обявиха за Сатана, който води след себе си краха на ЕС; едни викаха “осанна”, други “разпни го”, а арлекинът Найджъл Фарадж, който безочливо продължава да изстисква всяка стотинка, която може от ЕС, покани Унгария и Орбан в “клуба Брекзит”. Фарадж първи вкара в употреба името “Джордж Сорос” в изложението си, с което и откри враждебните действия в третата част от спектакъла. Ако Орбан и лидерите на големите групи бяха решили, че ще избегнат в тази ситуация да споменават името на американския филантроп от унгарски произход и масовата теза, че цялата офанзива на ЕП срещу Унгария се води с неговата благословия, други 50-60 европейски законодатели, заявили желанието си да участват в дебатите, нямаха такива задръжки. В изказванията “за” (либерали, зелени, социалисти) или “против” (консерватори, независими, крайно-десни) заключенията на доклада, името на Джордж Сорос се споменаваше почти колкото това на Виктор Орбан. И така до края – 2 ч. 40 мин. Представление, докато дойде отново редът на унгарският премиер да вземе думата и най-общо казано да благодари на всички за вниманието.   Процедурата отива в задънена улица След разгорещените дебати във вторник, в крайна сметка в сряда Европарламентът одобри доклада за “Ситуацията в Унгария” с някои изменения на по-скандални формулировки. Документът събра нужните 2/3 от гласовете на евродепутатите, за да получи необходимото внимание и да бъде приет за разглеждане от Съвета на ЕС. За да се премине към формалното задействане на член 7 от ДЕС срещу Унгария обаче се изисква единодушното решение на всички останали държави членки. На пътя на което ще застане най-малкото Полша. Така както Будапеща “пази” Варшава от подобни действия на Брюксел. И така до следващия спектакъл.                    ", "date": "2018.09.13", "title": " Унгарска свада за душата на Европа\t\t\t"}
{"url": "https://trud.bg/%d1%80%d1%83%d0%bc%d0%b5%d0%bd-%d1%80%d0%b0%d0%bb%d1%87%d0%b5%d0%b2-%d0%b2%d0%b5%d0%bb%d0%b8%d0%ba-%d0%bf%d1%80%d0%b8%d0%be%d1%80-%d0%bd%d0%b0-%d0%be%d1%80%d0%b4%d0%b5%d0%bd%d0%b0-%d0%bd%d0%b0-%d1%80/", "text": "Орденът на тамплиерите тази година чества 10 години Велик приорат България. Преди месец рицарите и дамите се събраха на тържествен ритуал на мемориала 1300 години България на Шуменското плато. Годишнината съвпада с 900 години от създаването на Ордена на тамплиерите. Как в 21 век темите за християнски ценности и доблест привличат и задържат младите хора и с какво и с кого воюват съвременните тамплиери? Разговаряме с великия приор на Ордена у нас.  – Командериите ви се подмладяват с прием на нови рицари и дами. Как във времето на технологиите, господин Ралчев, може да задържите вниманието на млад човек върху вашите ритуали? – Велик приорат България освен, че е най-големият в Европа като численост, той е и най-млад в световното обединение в Ордена на рицарите-тамплиери на Йерусалим. А това го постигнахме по един сравнително лесен начин. Основните цели, които си е поставил Орденът освен борба за икуменизъм, прехвърляне на мостове към други вероизповедания с цел намаляването на напрежението и конфликтите в различните точки на света иподпомагане на на християни в беда и взаимопомощ, е да сме обърнати към подрастващото поколение. Идеята ни е да затвърдим тяхната привързаност към християнството и изконните ценности. В тази връзка инициирахме три програми още при създаването на тамплиерството в България. Една от тях е „Млад рицар“, която се изразява в работа с деца до 4 клас в присъствието на родители, учители и наши медиатори. В последните четири години направихме и национален конкурс за детска рисунка „Рицарят в мен“, в която участват деца до 8 клас от цялата страна. Отначало картините за рицарско подражание и рицарски добродетели изобилстваха с мечове и брони. В последствие се появиха картинни истории как пожарникар изнася на ръце хора от горяща къща, деца спасяват бедстващо коте, тийнейджъри помагат на възрастна жена да пресече спокойно улицата. И положителните случки започнаха да илюстрират смисъла на днешното рицарство. Стартирахме и национална програма за литература „Рицарска постъпка“ – написване на есе, разказ или стихотворение, която обхвана учениците от 9 до 12 клас. Нещо повече, ние се обърнахме и към талантливите деца и започнахме ежегодно да награждаваме с 10 стипендии младите творци. Церемонията я провеждаме в Двореца на децата и сме избрали датата 1 юни, за да може празникът на детето да бъде още по-пълен. По този начин ние се обърнахме едновременно и към младите семейства, които проявиха интерес към нашата дейност. Така постепенно при нас започнаха да влизат млади хора на 25-30-35 годишна възраст. Към днешна дата Великият приорат на България е със средна възраст 42-43 години, което е сравнително ниска възраст за гражданска организация, особено за тамплиерската. В други организации има случаи на средна възраст 70 години и нагоре. В основата си навлизането на младия човек в тамплиерството минава през различни степени, но преди всичко най-вълнуващ е ритуалът. Още като кандидат за рицар, когато става постулант, младият човек минава през такъв ритуал и после присъства на множество ритуали. Да, те в същината си са повторения. Но всеки ритуал съдържа в себе си много информация, дава много знания и към всеки ритуал се привнася дух и енергия. Тук, ако мога да се изразя по-образно, се запалва огънчето и ние сме много благодарни, че голяма част от младите рицари използват именно съвременните технологии, за да изследват дигитализирана чуждоезична литература и да покажат нови, задълбочени знания във философията на тамплиерството. Ритуалното ни събиране се нарича събор, а един от най-вълнуващите ритуали е т.нар. Тамплиерска благословия. Тя се произнася веднъж в годината – на рождения ден на Ордена, за всички членове на Ордена, за техните семейства, близки, симпатизанти. – Тази година е по-особена за вас, българските тамплиери. Отбелязвате 10 години Велик приорат – България. Какво предстои като събития и инициативи в оставащите месеци? – Така е. 2018 година е изключително важна за нас по две причини. Тази година се навършват 900 години от учредяването на Ордена на рицарите-тамплиери през 1118 година. В целия свят с тържества се отбелязва тази годишнина. Ние издадохме юбилейна марка по този повод, издадохме специална монета – медал, изработена в монетния двор. Издадохме няколко книги, а в идните месеци ще излезе от печат и нашия алманах, в който сме събрали всички важни моменти от създаването на Великия приорат на България. – Кои са основните критерии, на които трябва да отговаря човек, за да облече бялата мантия с червения кръст? – Да бъде кръстен християнин. Без разлика в коя християнска деноминация е. Това е именно поставянето на мостовете към другите християнски църкви. В днешни дни обединението на християнството е изключително необходимо. Разрояването на християнските църкви през вековете е довело до 33 000 такива в момента – толкова са официалните регистрирани. Да, някои са с по няколкостотин души последователи, други са с милиони, но ви давам пример за каква раздробеност на християнската общност говорим. И когато ние приемаме един християнин, очакваме от него той да е уважаван в обществото, да бъде честен, порядъчен, да се грижи за себе си и за семейството си. Орденът не е бизнес клуб по интереси. Орденът е обществена организация, която очаква от нашите членове да отделят от времето си, да даряват средства и да развиват кампаниите ни. Има хора, които идват само, за да се запознаят с този или с онзи и очакват, че ще им тръгне бизнеса или едва ли не ще им се изсипе мана небесна. Нищо подобно. Християнската принадлежност е базова, но е важен моралът на човека. Когато приемаме нови рицари, аз провеждам индивидуачен разговор с него. И много често му казвам: „Ако теб те боли сърцето, когато даряваш или усещаш вътрешна спънка – недей да идваш при нас, защото ще ти е мъка. Ти няма да може да влезеш в нашето море. Ще стоиш винаги на брега, но с единия крак ще си винаги на брега. Ще останеш разочарован и ще оставиш разочарование сред останалите рицари“. – Бойните знамена са сред основните ви символи – с какво или с кого воюват днес съвременните рицари – тамплиери? – Да не забравяме, че Орденът на рицарите – тамплиери е бил първият военен орден. Не им е било разрешено да носят оръжие. И за пръв път църковни лица започват да носят мечове, в името на това да защитават християните. Рицарите -тамплиери са били изключително начетени и изключително добре подготвени във военното дело. Основните принципи на рицарите-тамплиери са написани още през 1123-25 година от Св. Бернар от Клерво и те звучат толкова актуално и днес – да се стремим към смирение и да следваме Божиите повели. Нашата „война“ днес се изразява в премахмането на изкуствените разделителни линии между християните по света. Ние работим изключително много в Близкия Изток, подпомагаме християните в зоните на конфликт, заемаме активни позиции, внасяме предложения и материали пред ООН, където Орденът на тамплиерите е афилиран член. Разширавяме връзката с отделни правителства от мюсюлмански държави, като на върха на пирамидата мога да поставя кралят на Йордания. Той отстъпи площ на брега на река Йордан, където Лутеранската църква вдигна християнски храм. Мирният диалог и разширяването на доверието са сред основните ни мисии днес. Ако се прехвърлим на българска територия, преди две години в София ние проведохме за пръв път среща между мюсюлмански и християнски духовници, които говореха за мира като основа за добруването на човечеството. Всички заклеймиха изкривяването на тълкуванията на исляма. Разговорите получиха широко отражение в ООН и бе отбелязано, че това е постижение на Ордена. А в частност – на Великия приорат на България. – Не са ли точно религиозните водачи тези, които разпалват войните? – Религията е създадена да бъде отделно от държавата. Когато религията се слее с държавата, тогава вече става страшно. Тук именно е разделителната линия, която трябва да спазваме. – Какви са отношенията ви с Българската православна църква? През годините сте инициирали много дарителски кампании, но като че ли нашето духовенство „не ви забелязва много“? – Всъщност, българското духовенство много добре ни забелязва. Реагират, на моменти ни гонят административно и даже заплашват с отлъчване от църквата на свещенослужители, които участват в наши ритуали. – Има ли все пак в Ордена рицари-свещеници? – Естествено, че имаме. И аз се учудвам, че се постъпва по този начин. В разговорите обикновено ни се казва:“Ама вие сте католици“. Моето кръщелно свидетелство го размахвам като знаме. Второ: всички, преди да влязат в Ордена, както вече казахме, необходимо условие е да са християни. Но българското духовенство в болшинството си се страхува, въпреки, че не си признава, от една много често повтаряна от нас позиция – икуменизъм. А разширяването на диалога с другите християнски деноминации и прехвърлянето на мостове към тях е, както казах вече, само в интерес на християнството в световен мащаб. Все пак ние сме в 21 век и не би следвало да живеем в капсулация. Руският патриарх се срещна с папата, но българският – не. Арменският патриарх – кактоликосът, който е и наш църковен покровител, е много широко скроен. В една Гърция, от която Българската православна църква е получила своята независимост, има едно много добро разбиране към усилията на тамплиерите за борбата за християнството и за всеки един християнин. Какво лошо има в това да се говори за християнството? Защо трябва да се страни от християните? Значи, по-лесно е една мутра да покани пет души-свещеници да осветят нов ресторант, а когато се съберат тамплиери да открият паметник или да почетат годишнина или като се случи преди няколко дни – за първа копка на параклис, после да се „дърпат ушите“ на православни свещеници, които са дошли да осветят мястото за бъдещия християнски храм. На самата церемония имаше поне 200 души от селото, които не вярваха, че някога ще имат своя черква. Ние работим повече от 10 години и не искаме нищо повече, освен да няма неприязън. Не приемам да бъдем едва ли не черната овца, защото тамплиерите са приети в цял свят и още се учудвам, че в България трудно ни приемат, особено църквата. Не е тайна, че болшинството от по-младите кадри на Българската православна църква са „за“ икуменизма. Включително и църквата в цял свят се развива. Духовниците не трябва да са администратори, които чакат миряните да влязат в храма. Точно обратното – свещеникът е този, който трябва да е непрекъснато при хората. Мога да споделя какво видях в една Йордания, където едва 8-9 процента от населението са християни – прекрасни църкви, пълни с хора. До храмовете навсякъде има училища, детски кътове, хосписи и здравни центрове. Един от най-големите отбори по футбол е точно на православната църква, най-добрият отбор по баскетбол е на православната църква, имат стадиони и се спортува безплатно. Болшинството от свещенослужителите им ходят пеша, не носят скъпи вещи и излъчват смирение. А не летят в небесата. – Кой е любимият Ви пасаж от Господнята молитва? -Всеки наш ритуал започва и завършва с молитва. Именно с молитвата човек може да усети смисъла на християнството и отдадеността, която следва да спазва християнина. За да може човечността да победи тук, на Земята. Нашият гост  О.р. ген. Румен Ралчев е роден на 30 януари 1952 година в София. Завършил е право в СУ “Св. Климент Охридски”, полицейската школа, УНСС, доктор по философия в Peninsula university, САЩ, с професорско звание. Академик. Служил е в УБО и НСО. През 2017 година е преизбран за Велик приор на рицарите – тамплиери у нас.", "date": "2018.09.13", "title": " Румен Ралчев, Велик приор на Ордена на рицарите тамплиери, пред „Труд“: Обединението на християнските църкви вече е необходимост\t\t\t"}
{"url": "https://trud.bg/%d0%bf%d1%8a%d1%80%d0%b2%d0%be-%d0%b7%d0%b0%d1%81%d0%b5%d0%b4%d0%b0%d0%bd%d0%b8%d0%b5-%d0%bd%d0%b0-%d1%86%d0%b5%d0%bd%d1%82%d1%80%d0%b0%d0%bb%d0%bd%d0%b8%d1%8f-%d0%b5%d0%bf%d0%b8%d0%b7%d0%be%d0%be/", "text": "Първото заседание на Централния епизоотичен съвет ще се проведе в Министерския съвет утре – 14 септември, от 10:00 ч. Това съобщиха от правителствената информационна служба. В него ще участват заместник министър-председателят Томислав Дончев, министърът на земеделието, храните и горите Румен Порожанов, министърът на финансите Владислав Горанов, министърът на вътрешните работи Валентин Радев, министърът на икономиката Емил Караниколов, изпълнителният директор на Българската агенция по безопасност на храните Дамян Илиев. Основните теми от дневния ред на заседанието са обстановката по отношение на болестта Африканска чума по свинете и болестта чума по дребните преживни животни на територията на страната ни.     АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.13", "title": " Първо заседание на Централния епизоотичен съвет в МС утре"}
{"url": "https://trud.bg/%d0%b7%d0%b0-%d0%b5%d0%bc%d0%b8%d0%b3%d1%80%d0%b0%d0%bd%d1%82%d0%b8%d1%82%d0%b5-%d0%bf%d1%80%d0%b5%d0%b4%d0%b8-%d0%b8-%d1%81%d0%b5%d0%b3%d0%b0-%d0%bf%d0%be%d1%80%d1%82%d1%80%d0%b5%d1%82/", "text": "Дедите ни са били със съзнанието, че градят държава Пари “като вестници” печелели и носели емигранти от Поповско от Русия. Мятали ги булките им в печките. Имали ги с чували. Трудно припечелени хартийки, но напълно обезценени… Други кътали в бохчата с багажа и семена от бащиния двор, та да си ги носят в Австралия. Засели там онези стари, прочути български зеленчуци. Научили тамошните на градинарство. Те самите станали австралийци. Нямало как да се върнат. Далеч останала България. Трети, стъпили в Аржентина, хвърлили абите. И те се пременили като американци с парите, изкарани на сондите. Научили се мате да пият, досущ като местните. И пишели, и четяли, пропити с носталгия, болка, унижения и обич писма. Понякога пликовете, които пътували с месеци, се губели по корабите. Размазаните от сълзи букви не стигали до адресите. Понякога получателите не ги дочаквали… Това са етюди от една трогателна изложба на музея в Попово, която разказва за българската емиграция от края на деветнадесети до 40-те години на двадесети век. Наследници на емигранти от десетки страни по света продължават да допълват с документални щрихи историята, която много находчиво се нарича: “Портрет имаш, жена нямаш”… Заглавието не е измислено. Съвсем истинско е. Млада невяста от поповско село така обобщила битието на разделеното си семейство тогава.  Мъжът й заминал на гурбет и го нямало с години. Оставил я с малко дете. Щракнала си жената фото. Написала на мъжа си тези изпепеляващи думи. Нито е била учена, нито богата. Само изстрадано мъдра. “Изложбата разказва за историята на емиграцията в този период, но буди много размисъл и за днешната и за живота ни. Втора година вече обикаля градове в страната. Навсякъде идват хора, които разказват още истории за някогашните заминаващи, а и за сегашните”, разказва директорът на музея Пламен Събев. Всичко започнало със спечелен проект пред Министерството на културата. Учителка донесла семейна снимка в музея, на която бил въпросният тест. Изследване за 30-те години пък показало, че Врачанска, Шуменска и Плевенска околия тогава дали 80% от емигрантите в Аржентина. Поповчани били най-много от шуменския край. В село Паламарца например, както и град Опака, нямало къща, от която да не е тръгнал човек за Южна Америка. Тогава е имало много работа в Аржентина, уточнява Събев – голямо строителство в Буенос Айрес, петролни кладенци и други. Да заминеш и останеш в Северна Америка било много по-трудно. И тогава ги връщали. Някои, които били продали всичко у дома за пътуването, оставали само със спомена за Статуята на свободата. Други, както и днес, пък попадали на мошеници, които им прибирали парите и хората обикаляли немили-недраги по чужди пристанища. И тогава посредници набирали работници, които уж щели да пращат да изкарват пари. “И тогава е било голяма лъжа. Попадайки там, всичко било различно – култура, закони, среда. Нашите гледали като индианци”, разказва още за наученото от писмата на емигрантите ни и техните близки директорът на музея в Попово. Интересен момент е, че тогава на трудова миграция са се решавали и много богати хора от поповския край. Тръгвали и такива с по 100 дка земя. Искали да спечелят бързо и много, за да си купят модерни машини и да станат още по-богати. Някои успявали. Връщали се, влагали у дома. Други, дето били там заради оцеляването, цяла зима “пиели вино” вкъщи и напролет пак поемали. И печелили хората. Не случили най-вече онези, които отишли в Русия и ги хванала революцията. Техните писма били пропити с ужас – мислели само как да се върнат у дома. Парите вече не ги блазнели. Страшно било – иззети паспорти, банди, преследване, припомня прочетеното в писмата Събев. Мъж от село Светлен така донесъл чувалите с пари, които били тотално обезценени и нищо не стрували. Внукът сега разказвал как някога баба му палела печката с тях. В Австралия пък някогашните българи положили началото на градинарството. Вторият българин заселил се там бил от поповското село Ковачевец. Тогава на онзи континент не познавали зеленчуците, които били популярни в Европа.  Мъжът пишел как отнесъл семе за  домати, засял и отгледал. Това станало през 1906 г. Заминалите за тази част на света не само останали там. Устроили се добре. Мъж от Сеячи пък основал село в Ню Мексико и го нарекъл София. “Обикновено ние, българите, все обичаме да разказваме за успелите наши зад граница. За професори, изобретатели. Ние се спряхме на обикновените хора, на бедните, които продавали всичко, за да стигнат до Америка и хубавия живот, за който били чували. Изложбата е и за несгодите. Нямало ги тогава днешните комуникации, бързи транспортни средства, телефони, интернет. Било е страшно тежко. Писмата разказват за ред трагедии. Много хора не се завръщат никога. Губят се някъде там. Тук остават семейства и деца. Поповчанин дълго събирал пари и успял да изтегли жена си в Щатите след много години раздяла. Тя обаче не могла да свикне и скочила от Бруклинския мост, проклинайки тази орисия”, споделя още директорът на музея. Тогава на българите, емигриращи някъде по света, не им е хрумвало да си сменят родината. Отивали  да изкарат пари, но да се върнат у дома. “Като се обявява Балканската война, нашите си вдигат багажа, зарязват работа и печалби. Връщат се да се бият за България. Такова е било възпитанието,  ценностите. Имало е патриотизъм. Дедите ни са били със съзнанието, че градят държава. Че така пазят семействата си, дома и земята си. Само си помислете това би ли се случило днес? Сега над всичко е личният интерес. Всичко друго са само приказки за патриотизма”, не спестява размислите за вчера и днес, провокирани от разговора за изложбата, историкът. В нея има 18 постера със снимки и писма, предмети, банкноти, които бележат емигрантските маршрути. Такива, тръгващи от Попово и селата наоколо, има из цяла Европа. Разклонява се картата към Аржентина, Уругвай, Северна Америка, Австралия. Родените там поповски наследници знаят, че са тръгнали от тук. Пазят стари документи. Изпращат ги в България и идват тук – място, за което са чували. Родени са другаде. Друг език говорят. Друг е животът им, но някъде някой ги е научил, че я има България, че и те я носят в себе си. Споделили го това лято наследници на поповчанин в Уругвай, които идвали за втори път в родината на баща си. Разказали, че тяхна близка готви книга на испански за началото на българското поселение там. Донесли документи. От музея в Попово пък ще им изпратят и за техния музей, за техните български корени. Пристигат писма и от Австралия. Така се събират още документи за нова изложба, която може да е и за наследниците на емигрантите. “Синът ми беше в САЩ, но се върна у нас. И няма да спекулирам, че е от патриотизъм. Работи като програмист и му липсваха приятелите и средата. Дъщеря ми е на другия полюс. Беше в Италия и казваше, че все едно е родена там. Създаде семейство и сега е в Швейцария. Редът й харесва. Всичко й харесва. Там, като пише, че автобусът пристига в 15,01 ч, значи, че ще пристигне точно тогава. Не в 15,03 ч. Там нещата се случват, както е обявено. Можеш да предвидиш, да програмираш и живота си. Знаят, че каквото е казано, това ще бъде. Затова много хора сега остават в тези страни – заради реда. Ако го имаше при нас, което не виждам как ще стане, вероятно нямаше да заминават. Нямаме вече силите и разума да го постигнем този ред, защото много хора харесват хаоса у нас. При него няма нужда от разум”, не спестява още един извод от размислите, провокирани от изложбата за българската емиграция преди, за днешното й продължение Събев.", "date": "2018.09.13", "title": " За емигрантите преди и сега: “Портрет имаш, жена нямаш”\t\t\t"}
{"url": "https://trud.bg/%d0%b5%d0%ba%d1%81%d0%bf%d0%b5%d1%80%d1%82%d0%b8%d0%b7%d0%b8-%d1%83%d1%81%d1%82%d0%b0%d0%bd%d0%be%d0%b2%d1%8f%d0%b2%d0%b0%d1%82-%d0%bf%d1%80%d0%b8%d1%87%d0%b8%d0%bd%d0%b0%d1%82%d0%b0-%d0%b7%d0%b0/", "text": "Експертизи ще изясняват причината за   от Павликени. Назначени са съдебно-медицинска и техническа експертизи, като е възможно да се стигне до четворна и дори петорна експертиза. „Когато пристигнали нашите екипи на местопроизшествието край село Горна Студена, имало трима убити, а едното момче починало в линейката на път за болницата. Към момента по случая се води досъдебно производство, като без разрешение на прокурора материалите по него не се изнасят“, заяви по повод на кървавия инцидент гл. инсп. Атанас Атанасов, началник на „Пътна полиция“ към ОДМВР във Велико Търново. Той отчете и дейността на сектора до 31 август. За този период на територията на Великотърновска област са станали 975 катастрофи, като 150 от тях са тежки. 12 души са загинали, а 180 са ранени. Две от убитите са деца, а от ранените малчугани са 24. За съжаление, нарушенията на пътя растат с всяка измината година. За осемте месеца на тази година нарушенията на Закона за движение по пътищата са 46 251, докато за същия отчетен период на миналата година са 43 436. Служителите на сектор „Пътна полиция“ са в пълна мобилизация за първия учебен ден. На 17 септември всички училища във Великотърновска област ще бъдат покрити с един или двама пътни полицаи. 90% от пешеходните пътеки край учебните заведения в областта са с освежена маркировка. И в момента представители на Община Велико Търново и на „Пътна полиция“ обхождат училищата. Атанасов припомни, че освен лекциите в часа на класа, обучения се провеждат и в детските полицейски академии в цялата област. Утре ще бъде открита и обособена площадка в село Балван. От „Охранителна полиция“ съобщиха, че в региона няма училище без охранителна система и жива охрана. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.13", "title": " Експертизи установяват причината за катастрофата с четиримата убити футболисти"}
{"url": "https://trud.bg/%d1%86%d1%81%d0%ba%d0%b0-%d1%81-%d0%b4%d0%b5%d1%81%d0%bf%d0%be%d0%b4%d0%be%d0%b2-%d1%81%d1%80%d0%b5%d1%89%d1%83-%d1%87%d0%b5%d1%80%d0%bd%d0%be-%d0%bc%d0%be%d1%80%d0%b5/", "text": "Кирил Десподов ще бъде на линия за предстоящия двубой на ЦСКА с „Черно море“. Офанзивният футболист получи контузия по време на срещата с Норвегия (1:0) от Лигата на наците. Това постави под съмнение участието му в мача от 8-ия кръг на Първа лига, рефер на който ще бъде Стефан Апостолов.  „Получих удар в коляното от противников играч, който играеше с железни бутони – обясни Десподов по време на награждаването му за играч №1 за месец август. – Но вече съм добре, готов съм за мача с „Черно море“. Съперникът е добър отбор. Винаги са на 100% срещу ЦСКА, „Левски“ и „Лудогорец“. Ние ще се придържаме към нашата игра. Имаме план, който треньорът ни е дал. Очакваме обаче труден мач в събота.“  Относно приза, 19-годишният талант подчерта: „Това е голямо признание. За трети път съм избран за играч на месеца. Наградата ми увереност да работя още повече. Още обаче нищо не съм постигнал.“  На въпрос дали Десподов се цели и в още един приз, този за голмайстор в края на сезона, младият играч показа скромност: „За мен това не е толкова важно. Искам да помогна на отбора с голове и асистенции, за да спечелим трофей. Дали ще стана топ реализатор или не, това не е чак толкова важно. Все пак аз съм крило, а не централен нападател. Има кой да вкарва, аз ще му давам пасовете.“  Техничният футболист изрази увереност, че България има шансове за класиране на Евро 2020, но въпреки добрите резултати, „лъвовете“ остават здраво стъпили на земята. Халфът очаква за мача с Кипър феновете да се завърнат по трибуните.", "date": "2018.09.13", "title": " ЦСКА с Десподов срещу „Черно море“"}
{"url": "https://trud.bg/%d0%be%d0%b1%d0%b2%d0%b8%d0%bd%d0%b5%d0%bd%d0%b8%d1%82%d0%b5-%d0%b7%d0%b0-%d0%be%d1%82%d1%80%d0%b0%d0%b2%d1%8f%d0%bd%d0%b5%d1%82%d0%be-%d0%bd%d0%b0-%d1%81%d0%ba%d1%80%d0%b8%d0%bf%d0%b0%d0%bb-%d0%b1/", "text": "Заподозрените от Великобритания в отравянето на бившия руски шпионин Сергей Скрипал се показаха публично в интервю за държавната руска англоезична телевизия RT. Те потвърдиха, че Александър Петров и Руслан Боширов са истинските им имена, както и че публикуваните от Лондон снимки са техни. „Да, ние сме на снимката, разпространена от властите във Великобритания. Наши приятели ни препоръчаха да посетим Солсбъри, там има прекрасна катедрала. Пристигнахме на 2 март в Лондон, на 3 март отидохме в Солсбъри, но поради лошото време и снеговалеж, останахме само около час и половина. След което се върнахме обратно в Лондон, имаше транспортен колапс и доста чакахме на гарата. На 4 март пак се върнахме в Солсбъри за около час“, разказваха двамата. Те отричат да имат общо с руските спецслужби. Казват, че бизнесът им е свързан с фитнес и са били във Великобритания на екскурзия. Отричат да са носили със себе си отровни вещества. На въпрос дали са били наблизо до дома на Сергей Скрипал, те отговарят – „може и да сме минали оттам, може и да не сме минали, нищо не сме знаели за това, че този човек живее там.“ Отричат категорично, че са имали в багажа си шишенце от парфюм „Нина Ричи“, в който, според британската полиция е било и отровното вещество Новичок. „Как така в мъже ще има женски парфюм, това е глупаво. Ние минахме през митница през летището“, казаха Петров и Боширов. Двамата отпътуват от Великобритания на 4 март. При първия си телефонен разговор с руски журналисти от RT Александър Петров каза дословно: „Нищо не знам за тази история със Скрипал, нямам никакво отношение към нея. Това е пълно съвпадение, аз не до Лондон, до Алтай не мога да отида“. Тогава той потвърди, че работи в „Микроген“. Днес при интервюто си пред RT двамата казват, че са бизнесмени, предприемачи „средна ръка“ и се занимават с фитнес-индустрия, като доставят витамини, микроелементи и протеини. Категорично отричат твърденията, че работят с руското военно разузнаване. Петров и Боширов сами са потърсили телевизия RT снощи. Вчера руският президент  . Великобритания обвинява Русия за отравянето на Скрипал и дъщеря му в британския град Солсбъри през март с веществото „Новичок“. Москва отрича да има общо със случая. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com        ", "date": "2018.09.13", "title": " Обвинените за отравянето на Скрипал: Бяхме в Солсбъри като туристи (ВИДЕО)\t\t\t"}
{"url": "https://trud.bg/%d0%bc%d0%b5%d0%b3%d0%b7-%d1%81-%d0%b3%d0%be%d1%80%d0%b5%d1%89%d0%b8-%d1%81%d0%bd%d0%b8%d0%bc%d0%ba%d0%b8-%d0%be%d1%82-%d0%b4%d1%83%d0%b1%d0%b0%d0%b9/", "text": "28-годишната Миглена Каканашева-Мегз е на екзотична почивка в Дубай. Дизайнерката бе на сафари в пустинята и язди камила. В разнообразната си програма Каканашева включи и еротична фотосесия по бельо, пише  . Тя позира сред природата и край басейна. На някои от снимките Мегз е без почти никакъв грим. „Трябваше да стана на 28, за да заобичам луничките си…“, написа тя. Дизайнерката е силно впечатлена от местната култура и начин на живот. Тя изрази мислите си в Инстаграм: „В Дубай няма нито история, нито природа. И е едно от малкото места на света, които те изпълва с усещането за собствената ти сила и големина, защото културата му се твори в момента. И защото почти всичко, което виждат очите ти е било само преди няколко години просто нечия мечта. Тук още от летището на всяка стена те чака надпис „Ти твориш историята“. И наистина е изумително колко чудеса може да създаде на едно място човешкия ум с въображение, малко повече пари и организация…“", "date": "2018.09.13", "title": " Мегз с горещи снимки от Дубай"}
{"url": "https://trud.bg/%d0%b7%d0%b0%d0%bc-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bd%d0%b8%d0%ba%d0%be%d0%bb%d0%be%d0%b2%d0%b0-%d0%b8%d0%b7%d0%bc%d0%b5%d0%bd%d0%b5%d0%bd%d0%b8%d0%b5%d1%82%d0%be-%d0%bd%d0%b0/", "text": "Изменението на климата е факт, затова е време за действие. Това каза зам.-министърът на околната среда и водите Атанаска Николова на форум, организиран от МОСВ и Световната банка във връзка с подготовката на Националната стратегия за адаптация към изменението на климата и плана за действие. По време на форума на тема „Изменение на климата – Време за действие!“ в хотел „Балкан“ в София беше представен напредъкът по разработването на стратегическия документ, който ще очертае рамката и приоритетни направления за адаптация към изменението на климата в периода до 2030 г. Подготовката на стратегията е в изпълнение на проекта  „Национална стратегия за адаптация към изменението на климата и План за действие“,  финансиран по Оперативна програма „Добро управление 2014-2020 г.“. Бенефициент по договор BG05SFOP001-2.001-0007/10.04.2018 г. е МОСВ, а изпълнител – екип на Световната банка (СБ). „Последиците от климатичните промени оказват въздействие не само върху секторите на икономиката, но и в социалната сфера и здравеопазването, биоразнообразието и екосистемите“, каза зам.-министър Атанаска Николова. Тя беше категорична, че страната ни трябва ясно да постави своите стратегически цели в по-широк времеви хоризонт, за да може максимално да се приспособим към необратимите климатични процеси. Николова подчерта, че България се намира в един от регионите, особено уязвими от изменението на климата главно чрез повишаване на температурите и интензивни екстремни валежи, бури, наводнения и периоди на суша, горски пожари и свлачища. „Рискът е по-голям за хората и бизнеса, които са по-малко подготвени и по-уязвими“, заяви зам.-министърът. Стратегията е подкрепена от оценки на уязвимостта и риска за 9 ключови сектора: „Селско стопанство“, „Енергетика“, „Транспорт“, „Туризъм“, „Градска среда“, „Горско стопанство“, „Воден сектор“, „Биоразнообразие и екосистемни услуги“ и „Здравеопазване“. „Необходимо е адаптацията към измененията на климата да се включва във всички регионални планове за развитие. Мерки за това ще залегнат и в бюджета на ЕС през следващия програмен период“, каза Нарцис-Полин Йелер от Звеното за адаптация към климатичните промени в ЕК, DG CLIMA. Според ръководителя на екипа от СБ Еолина Милова макроикономическите анализи сочат, че България би загубила предвидения до 2050 г. икономически растеж от 1,5% до 3%, ако не се предприемат мерки. На пресконференция в рамките на форума Милова посочи като пример, че само в земеделието с всяко инвестирано eвро ще се предотвратят щети в размер на 4 евро. Зам.-министър Атанаска Николова допълни, че се предвижда ЕС да увеличи средствата за мерки по адаптация към климатичните промени от 20% на 25% през бъдещия период 2021-2027 г. Очаква се стратегията да бъде приета от Министерския съвет до края на годината. В плана за действие към стратегията се определят цели и приоритети за подобряване на адаптивния капацитет и мерки по сектори с график за изпълнение, необходими ресурси и отговорни институции. Основните типове дейности са насочени към: изграждане на институционален капацитет; повишаване на осведомеността по въпросите, свързани с адаптация към климатичните промени; изграждане на устойчивост към изменението на климата, което включва и укрепване управлението на инфраструктурата и материалните активи – с особен акцент към защитата на т.н. критична ифраструктурата като ВиК, електропреносна мрежа и пътна мрежа.  ", "date": "2018.09.13", "title": " Зам.-министър Николова: Изменението на климата е факт и е време за действие"}
{"url": "https://trud.bg/%d0%b5%d0%b2%d1%80%d0%be%d0%bf%d0%b5%d0%b9%d1%81%d0%ba%d0%b8%d1%8f%d1%82-%d1%81%d1%8a%d0%b4-%d0%b7%d0%b0-%d0%bf%d1%80%d0%b0%d0%b2%d0%b0%d1%82%d0%b0-%d0%bd%d0%b0-%d1%87%d0%be%d0%b2%d0%b5%d0%ba%d0%b0/", "text": "Европейският съд за правата на човека (ЕСПЧ), сезиран от журналисти и неправителствени организации, осъди днес Великобритания за масовото следене на комуникации, разкрито от бившия служител на американското разузнаване Едуард Сноудън, предаде Франс прес. Според съда масовото прехващане на съобщения и мерките, взети с цел получаване на данни от доставчици на интернет, са нарушили чл. 10 от Европейската конвенция за правата на човека, имайки предвид „недостатъчните гаранции, осигурявани за поверителна журналистическа информация“. Прехващането е нарушило и чл. 8 от европейската конвенция, регламентираща правото на зачитане на личния и семейния живот, допълва съдът. ЕСПЧ обаче преценява, че системата за споделяне на данни с чуждестранни държави не нарушава ничии права. Според документите, чието съдържание бе разгласено от Сноудън през 2013 г., британските разузнавателни служби и по-специално Правителствения център за комуникации (GCHQ) играят важна роля в следенето на комуникациите в световен мащаб. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com        ", "date": "2018.09.13", "title": " Европейският съд за правата на човека осъди Лондон за масово следене на комуникации"}
{"url": "https://trud.bg/%d0%b4%d0%b0%d0%bd%d1%8a%d0%ba-%d0%b2%d1%8a%d1%80%d1%85%d1%83-%d0%bf%d1%80%d0%b5%d0%b4%d0%bc%d0%b5%d1%82%d0%bd%d0%b8-%d0%bd%d0%b0%d0%b3%d1%80%d0%b0%d0%b4%d0%b8/", "text": "Димитрина Захаринова е управляващ съдружник в одиторско дружество “Захаринова и партньори” ООД (www.zaharinova.com). От края на месец май дружеството е част от международна одиторска мрежа Nexia international. Преподавател е във Висшето училище за застраховане и финанси в гр. София. Била е Директор на Националната Агенция за Приходите град София, съветник в ДАНС, както и директор на дирекция в Агенцията за държавна финансова инспекция. Регистриран одитор и данъчен консултант. Има двама сина и един внук. I. Облагане на предметни награди През месец януари 2018 г. физическо лице е получило предметна награда с пазарна цена 48,47 лв. В тази връзка се поставят следните въпроси: 1. Получената награда подлежи ли на облагане по Закона за данъците върху доходите на физическите лица (ЗДДФЛ)? 2. Кое приложение от годишната данъчна декларация трябва да се попълни, ако доходът е облагаем? 3. Кога доходът се счита за придобит съгласно ЗДДФЛ? За кои награди се дължи данък? В разпоредбата на чл. 35, т. 2 от ЗДДФЛ са посочени облагаемите доходи, придобити през данъчната година от парични и предметни награди от игри, състезания и конкурси, които не са предоставени от работодател или възложител. В настоящия случай наградите не се предоставят от работодател или възложител и предвид общото правило на чл. 12, ал. 1 от ЗДДФЛ ще подлежат на облагане по реда на цитираната разпоредба, ако не са освободени от облагане по силата на закон. Съгласно чл. 13, ал. 1, т. 20 и т. 21 от ЗДДФЛ необлагаеми са: – паричните и предметните печалби, получени от участие в хазартни игри, организирани с лиценз, издаден по реда на Закона за хазарта (ЗХ) или съгласно законодателството на друга държава – членка на Европейския съюз (ЕС), или държава – страна по Споразумението за Европейското икономическо пространство (ЕИП); – наградите, които се дават във вид на допълнителна игра или предметна печалба с незначителна стойност от развлекателни автомати по смисъла на ЗХ или съгласно законодателството на друга държава – членка на ЕС, или държава – страна по Споразумението за ЕИП, както и предметните печалби с незначителна стойност от други игри на случайността, извън посочените в чл. 13, ал. 1, т. 20. По силата на §1, т. 62 от допълнителните разпоредби (ДР) на ЗДДФЛ “предметна печалба с незначителна стойност” за целите на чл. 13, ал. 1, т. 21 от ЗДДФЛ е предметна печалба, чиято пазарна цена е до 30 лв. Паричните и предметни награди от игри на случайността, които не попадат в цитираните по-горе изключения, представляват облагаем доход по реда на чл. 35, т. 2 от ЗДДФЛ, доколкото наградите не са предоставени от работодател или възложител. На основание чл. 10, ал. 2 от ЗДДФЛ, в зависимост от формата на плащане доходите могат да бъдат парични и непарични. Съгласно чл. 11, ал. 1, т. 3 от ЗДДФЛ, доколкото не е предвидено друго в този закон, непаричният доход се смята за придобит на датата на получаването на престацията, в случая през месец януари 2018 г. Къде се обявява доходът? Наградата в конкретния случай е на стойност 48.47 лв. Следователно е налице облагаем доход по реда на чл. 35, т. 2 от ЗДДФЛ, който подлежи на деклариране с годишната данъчна декларация по чл. 50 от ЗДДФЛ за 2018 г. При положение, че няма промяна в образеца на годишната данъчна декларация за 2018 г., която се утвърждава от министъра на финансите в края на годината, доходът следва да се декларира в приложение №6. А самата декларация трябва да се подаде до 30 април 2019 г. Този непаричен доход подлежи на облагане само в годишен аспект. Трябва да се има предвид, че на основание чл. 45, ал. 7 от ЗДДФЛ предприятието или самоосигуряващото се лице – платец на доходи от други източници по чл. 35, издава за изплатените доходи и удържания данък служебна бележка по образец, която предоставя на лицето, придобило дохода. Формулярът се издава при поискване от лицето, придобило дохода, а когато лицето не е поискало издаването му – в срок до 15 април на следващата година (чл. 45, ал. 8 от ЗДДФЛ). Съгласно чл. 45, ал. 9 от ЗДДФЛ служебната бележка се предоставя на лицето, придобило дохода или на упълномощено от него лице и се прилага към годишната данъчна декларация по чл. 50 от ЗДДФЛ с оглед изискванията на чл.50, ал. 4 от същия закон. II. Право на данъчен кредит за експлоатацията на коли, наети от фирма, която извършва ремонт на асансьори. Дружество е подало заявление за регистрация по желание по Закона за ДДС (ЗДДС). То извършва поддръжка и ремонт на асансьорни уредби. В процеса на икономическата си дейност, дружеството наема моторни превозни средства от служителите си за поддържането и ремонта на асансьорните уредби като извършва отчитането на изминатите километри по пътни листове. Всеки от наетите автомобили има трайно вградено приспособление за извършване на ремонтните дейности, като някои от моторните превозни средства са с брой места за сядане, в т.ч. мястото на водача, “5+1”, т.е. леки автомобили. Поставеният въпрос е може ли да се ползва данъчен кредит за експлоатационните разходи на леките автомобили – например за гориво, гуми, ремонти, смазочни материали и други подобни? Данъчен кредит за нает автомобил: По смисъла на чл.69, ал.1, т.1 от Закона за данък върху добавената стойност, регистрирано по същия закон лице има право да приспадне данъка за стоките и услугите, които доставчикът – регистрирано по този закон лице, му е доставил или предстои да му достави, когато същите се използват за целите на извършваните от същото лице облагаеми доставки. Независимо, че могат да са налице условията по чл.69, ал.1, т.1 от закона, правото на данъчен кредит няма да бъде налице, когато стоките или услугите са предназначени за поддръжката, ремонта, подобрението и експлоатацията на мотоциклети и леки автомобили по чл.70, ал.1, т.4 от Закона за ДДС, включително и за резервни части, комплектовка, горивни и смазочни материали. Нормата на чл.70, ал.1, т.4 от закона ограничава правото на данъчен кредит на регистрирано по материалния закон лице, в случаите когато е придобит или внесен мотоциклет или лек автомобил. Обръщам внимание, че определение на понятието “лек автомобил” за целите на закона е дадено с Параграф Първи, т. 18 от допълнителните разпоредби (ДР) на същия: “лек автомобил” е автомобилът, в който броят на местата за сядане без мястото на водача не превишава 5; също така, не е лек автомобил и този, който е предназначен за превоз на товари, или лек автомобил, който има трайно вградено допълнително техническо оборудване за целите на извършваната дейност от съответното регистрирано лице. Предвид гореизложеното, в случая на запитването, когато е налице наем на лек автомобил по смисъла на Параграф Първи, т.18 на ДР на закона (което е различно от придобиването на същия), правото на данъчен кредит за стоките и услугите, свързани с неговата поддръжка и експлоатация – горива, гуми, ремонтни услуги, горивни и смазочни материали и други подобни, не е ограничено по смисъла на чл.70, ал.1, т.5 във връзка с нормата на т.4 на същата материална норма от ЗДДС. В тези случаи, за да е налице правото на данъчен кредит за съответното лице, за същото следва да са изпълнени условията на чл.69 и чл.74 от същия нормативен акт. Настоящото становище е принципно и е въз основа на изложената в запитването фактическа обстановка. В случаите, когато в производство, възложено по реда на Данъчно-осигурителния процесуален кодекс (ДОПК), се установи фактическа обстановка различна от посочената, дружеството не може да се позовава на настоящето становище. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.13", "title": " Данък върху предметни награди"}
{"url": "https://trud.bg/%d1%80%d1%8f%d0%b7%d1%8a%d0%ba-%d1%81%d0%ba%d0%be%d0%ba-%d0%bd%d0%b0-%d0%be%d1%81%d0%bd%d0%be%d0%b2%d0%bd%d0%b0%d1%82%d0%b0-%d0%bb%d0%b8%d1%85%d0%b2%d0%b0-%d0%b2-%d1%82%d1%83%d1%80%d1%86%d0%b8%d1%8f/", "text": "Централна банка на Турция увеличи изненадващо агресивно основната си лихвена ставка. Банката повиши с цели 625 базисни пункта основната си едноседмична репо лихва от 17,75% до 24,00%, докато осреднените очаквания на финансовите пазари бяха за по-скромно увеличение на лихвите ставки с около 300 базисни пункта, съобщи  . Банката цитира като причина за днешното решение за увеличение на лихвите „по-значимият ребалансиращ тренд в икономическата активност“, добавяйки, че „външното търсене остава силно, докато забавянето на вътрешното търсене се ускорява“. „Влошаването на ценовото поведение продължава да създава рискове за инфлацията, въпреки слабите условия на вътрешното търсене“, отбеляза ТЦБ. Трезорът също така добави, че ще запази позицията си на затягане на паричната политика, докато няма „значително подобрение“ на инфлационните перспективи. Изненадващо агресивното повишение на лихвите доведе до рязко поскъпване на турската лира. Щатският долар се срина за кратко към двуседмично дъно от 6,0050 турски лири, а еврото – към двуседмично дъно от 6,9930 лири. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.13", "title": " Рязък скок на основната лихва в Турция доведе до поскъпване на лирата"}
{"url": "https://trud.bg/%d0%b3%d0%b5%d0%be%d1%80%d0%b3%d0%b8-%d1%81%d0%b2%d0%b8%d0%bb%d0%b5%d0%bd%d1%81%d0%ba%d0%b8-%d0%b4%d0%b5%d0%b9%d1%81%d1%82%d0%b2%d0%b8%d1%8f%d1%82%d0%b0-%d0%bd%d0%b0-%d0%b1%d0%be%d1%80%d0%b8%d1%81/", "text": "„Действията на Борисов, ГЕРБ и управляващото мнозинство са неадекватни и показват паника. Това води и до допускане на грешка след грешка. Случилото се днес с номинирания за министър на транспорта показва за пореден път неспособността на Борисов да управлява както собственото си правителство, държавата, така и да подбира кадрите, с които да провежда политиката“. Това заяви зам.-председателят на ПГ на „БСП за България“ Георги Свиленски пред БНР. По думите му след инцидента в Своге, премиерът Борисов, търсейки вариант да спаси собственото си управление и личността си, се е опитал да прехвърли отговорности върху министри, на които да поиска оставката. „Те, предоставяйки оставките си като морален акт, предизвикаха дебат – дали трябва да бъдат приети, защо трябва да си отидат, кога ще бъдат гласувани в парламента. Последваха коалиционни съвети на малката и на голямата коалиция, отново препирни за власт, за пари и интереси“, изброи той . Георги Свиленски изтъкна, че БСП във „Визия за България“ иска да се сложи край на този порочен модел-свързаност на власт, пари, интереси и олигархия. Депутатът подчерта, че днес е трябвало в парламентарната зала да бъдат гласувани министерските оставки и гласуването отново бе отложено, след като вчера предложението е внесено извънредно. „Явно причините не са само в неиздадения указ на президента, а е имало и други причини и те започват една по една да излизат. Повече от месец не говорим тези министри каква политика ще водят, а говорим за това – кой ги издига, кой ги предложи на Борисов, Цветанов съгласен ли е с това предложение или не е съгласен. Говори се за преразпределение на интереси и сфери на влияние. Това не води до нищо добро за България. Пътят на Борисов и на ГЕРБ оттук нататък е само надолу“, заключи Георги Свиленски. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.09.13", "title": " Георги Свиленски: Действията на Борисов показват неспособността му да управлява"}
{"url": "https://trud.bg/%d1%81%d0%bf%d0%b5%d1%86%d1%81%d1%8a%d0%b4%d1%8a%d1%82-%d0%b4%d0%b0%d0%b4%d0%b5-%d1%85%d0%be%d0%b4-%d0%bd%d0%b0-%d0%b4%d0%b5%d0%bb%d0%be%d1%82%d0%be-%d1%81%d1%80%d0%b5%d1%89%d1%83-%d0%b4%d0%b5%d1%81/", "text": "Специализираният наказателен съд отхвърли искането на защитата да върне на прокуратурата делото за подкуп срещу бившия кмет на Младост Десислава Иванчева, заместничката й Биляна Петрова и посредника в сделката Петко Дюлгеров. Магистратите дадоха ход на делото и посочиха, че искането за връщане заради съществени процесуални нарушения не е основателно. Адвокатите посочиха като процесуални нарушения малкото и недостатъчно време да се запознаят с всички материали. Адвокатът на Десислава Иванчева – Димитър Марковски, каза, че не са им били показани всички банкноти, въпреки че са ги поискали, за да ги сверят с описаните в документите номера. „Извадиха няколко произволни банкноти с номинал по 100 и 500 евро и ни казаха, че всичко е наред, същите са“, каза адвокат Марковски. Биляна Петрова пък посочи, че в обвинителния акт пишело „гладен архитект“ вместо главен. Тя цитира и други грешки, които й пречели да разбере в какво е обвинена и добави, че на няколко места името й било сбъркано. Според съдия Иво Хинов обаче няма нарушени права, обвинението е ясно и достатъчно разбираемо въпреки грешките. След като бе решено делото за подкуп в „Младост“ да бъде разглеждано по същество, спецсъдът изслуша и няколко експертизи за здравословното състояние на Иванчева, Петрова и Дюлгеров. И тримата подсъдими поискаха по-лека мярка за неотклонение и помолиха да излязат от затвора, за да се лекуват. Десислава Иванчева припомни за пореден път, че иска да се подложи на ин витро процедури, а освен това припомни, че има проблем с микроаденом, който трябва да се лекува навреме. Тя обясни подробно какъв е здравния й статус и добави, че по лекарско предписание са увеличени антидепресантите заради нестабилната й психика. Биляна Петрова обясни, че трябва да се грижи за майка си, която страда от редица заболявания и е трудно подвижна. Освен това дъщеря й пие антидепресанти и е в тежка депресия заради обвиненията срещу Петрова. Цялото имущество на семейството е под запор и единствено съпругът й работи и се грижи за всички членове. Иванчева и Петрова обясниха и какви са условията в затвора в Сливен и че едва преди дни им било позволено да използват огледало. Иванчева каза, че било унизително и сравни с „инквизиция“ проверката, която им се прави в затвора – карали ги да клякат голи. Освен това се оплака и че им било отказано да се изкъпят преди съдебното заседание и добави, че по тази причина се появяват по медиите в нечовешки вид. Петко Дюлгеров от своя страна каза, че има спешна нужда от трансплантация на роговица. Той е с 30% зрение на едното око и с 40% на другото, а заболяването му било прогресивно и имало риск от слепота. Освен това има две деца – едното на 4 г., а другото било на 5 месеца когато го задържаха и оттогава не го е виждал. Всичко за Аферата „Иванчева“ четете  . АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.13", "title": " Спецсъдът даде ход на делото срещу Десислава Иванчева"}
{"url": "https://trud.bg/%d1%80%d0%be%d0%bd%d0%b0%d0%bb%d0%b4%d0%be-%d1%81%d1%82%d1%80%d0%be%d0%b8-%d1%85%d0%be%d1%82%d0%b5%d0%bb-%d0%b8-%d0%b2-%d0%bf%d0%b0%d1%80%d0%b8%d0%b6/", "text": "Кристиано Роналдо стартира строеж на нов хотел. Този път дестинацията е Париж. През 2021 година край Айфеловата кула трябва да отвори врати новото бижу с марка CR7, което ще струва 60 милиона евро. Хотелът ще бъде с 210 стаи. Половината от сумата ще плати Роналдо, а другата фирмата „Пестана“, която ще го стопанисва.  Кристиано вече има два хотела – в родния Фуншал на остров Мадейра и в Лисабон. Те работят вече 24 месеца. До 2020-а трябва да бъдат открити още три – в Мадрид, Ню Йорк и Маракеш.  Освен с хотелиерство Роналдо вече има и своя модна линия.", "date": "2018.09.13", "title": " Роналдо строи хотел и в Париж"}
{"url": "https://trud.bg/%d0%b2%d0%bb%d0%b0%d0%ba-%d0%b1%d0%bb%d1%8a%d1%81%d0%bd%d0%b0-%d0%bc%d1%8a%d0%b6-%d0%bd%d0%b0-%d0%b6%d0%bf-%d1%81%d0%bf%d0%b8%d1%80%d0%ba%d0%b0-%d0%ba%d1%80%d0%b0%d0%b9-%d0%b2%d1%80%d0%b0%d1%86%d0%b0/", "text": "Мъж е бил блъснат от бързия влак от София за Варна, по-известен като експрес „Златни пясъци“, съобщи  . Инцидентът е станал тази сутрин, малко преди 9 часа на необслужваната железопътна спирка „Радовене“ край романското село Струпец. 61-годишният П. М. Б. от оряховското село Селановци слязъл от пътническия влак Горна Оряховица – Мездра и тръгнал да пресича ж.п. линията, когато бил ударен от преминаващия в този момент експрес, идващ откъм гара Роман. Възрастният мъж оцелял като по чудо. Той е транспортиран незабавно с линейка и настанен за лечение във филиала на Центъра за спешна медицинска помощ – Враца в Роман. Пострадалият е със счупен таз и фрактура на глезена на десния крак, но без опасност за живота. На място пристигнали и разследващи полицаи, които извършили оглед на местопроизшествието. Най-вероятната причина за инцидента е неправилно пресичане на линията от страна на пътника в нерегламентиран участък от ж. п. линията. Заради железопътния инцидент движението на влакове в района е било спряно и в двете посоки, поради което преминаващите оттук композиции временно са се движили с известно закъснение. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.13", "title": " Влак блъсна мъж на жп спирка край Враца, 61-годишният човек оцеля по чудо"}
{"url": "https://trud.bg/%d0%be%d1%82-%d0%bf%d1%80%d0%b8%d0%bd%d1%86-%d0%b4%d0%be-%d0%b1%d0%b8%d0%b7%d0%bd%d0%b5%d1%81%d0%bc%d0%b5%d0%bd/", "text": "Лукас Подолски е един от най-новите футболни герои на Германия. Световен шампион от Мондиал 2014, европейски вицепървенец от Евро 2008. 130 мача за националния отбор. Сега на 33 години изкарва сладки последни години в кариерата си като футболист на японския „Висел Кобе“, където в 26 мача има 8 гола. В родината си Подолски от дете е известен с прякора Принц Полди. Днес малкото момче, което впечатляваше всички с головете си, се втурна в успешни бизнесначинания. Още Райнер Калмунд, бившият директор в „Байер“ (Леверкузен), написа през 2011-а в книгата си „Една калория никога не идва сама“, че след футбола тепърва ще се говори за Подолски. Нападателят вече отвори два ресторанта за дюнери в родния Кьолн. Дори сам няколко пъти прави показно как се приготвят станалите много популярни в Германия сандвичи. Освен това Принц Полди е и гастроном. Това далеч не е всичко. Подолски притежава и два магазина за сладолед под марката „Айс Крийм Юнайтед“. А следващата му инвестиция е пекарната „При принца“. Всички те са в Кьолн. Подолски обича родния си град и родният град обича Подолски. През 2016-а заедно с рапъра Мо Торес и групата „Кат Балу“ написа химн. Песента се казва „Обичай твоя град“ и веднага стана хит в Германия. „ Правя неща, за които съм сто процента сигурен, че ще станат“, твърди звездата, когато стана рекламно лице на тоалетни принадлежности. Освен това Подолски има и своя модна линия. Дрехите, които продава, са насочени за младежите. И най-вече за тези, които играят футбол на улицата. Най-любими са неговите бейзболни шапки. Едно от най-благородните начинания на Принц Полди е неговата фондация за спорт и образование, чиято цел е да помогне на бавноразвиващи се и бедни деца. Подолски е и посланик на християнската фондация „Арка“, чието седалище е в Прага-Полноц, беден квартал на Варшава. Нападателят е родом от Полша и никога не забравя корените си. В миксзоната след мачове на националния отбор на световни и европейски първенства винаги отделя време за полски журналисти и говори на родния си език. Мнозина ще запомнят Лукас Подолски като футболист на „Байерн“, „Арсенал“, „Интер“ и „Галатасарай“. Но още повече ще го знаят като човек, борещ се за бедните хора. А вече и като успешен бизнесмен.", "date": "2018.09.13", "title": " От принц до бизнесмен"}
{"url": "https://trud.bg/%d0%b4%d0%b8%d0%bd%d0%b0%d0%bc%d0%b8%d0%ba%d0%b0-%d0%bd%d0%b0-%d0%bf%d0%b0%d0%b7%d0%b0%d1%80%d0%b0-%d0%bd%d0%b0-%d0%bd%d0%b5%d0%b4%d0%b2%d0%b8%d0%b6%d0%b8%d0%bc%d0%b8-%d0%b8%d0%bc%d0%be%d1%82%d0%b8/", "text": "Експерти на услугата Flatfy направиха анализ на пазара на недвижими имоти в България през август 2018 г. и разказаха за цените на апартаментите в зависимост от региона. Цени в най-големите градове на страната  Най-високите цени на жилищни имоти са в София, Пловдив и Варна. Сред тях лидер в цените е столицата. През август 2018 г. един апартамент в София може да бъде закупен средно за 95.700 лв. Освен това, макар и с доста значителна разлика, следва морския бряг Варна – 68,300 за едностаен апартамент. Затваря първите трима лидери на Пловдив – 60,800 лв. Най-евтиното жилище в България  Възможностите за търсене на Flatfy  ( )  Ви позволяват бързо да сортирате и намирате най-много бюджетни опции за страната. Така че, по-евтино от 50,000 лв. през август, можете да си купите апартамент с една спалня в Пловдив (39,100 лв.), Сливен (41,000 лв.) И в Русе (48,900 лв.). По-високи цени за едностайни жилища – в рамките на 50,000-60,000 лв. – в Шумен, Добрич, Стара Загора и Бургас. Най-ниските цени за големи тристайни и четиристайни апартаменти – в Добрич и Сливен. Жилищата за семейството тук могат да бъдат закупени за 80,000-88,000 лв. Услугата Flatfy помага да се намери подходящо жилище не само в България, но и в съседните страни. Неговите възможности са отворени за потребителите в Румъния ( ) и Гърция. Как функционира услугата  Flatfy ви помага да купите или да наемете имот в 37 страни. В един регион с България, Румъния и Гърция можем например да проучим офертата на унгарския пазар на недвижими имоти  ( ) . Службата изгражда средни цени въз основа на данни от повече от 75 000 реклами. Системата е в състояние да определи предпочитанията на потребителите и да филтрира съмнителни реклами с умишлено недекларирани или завишени цени. Резултатите от емитирането не включват предложения с ръст над 10% от средните цени на жилищни и търговски имоти.", "date": "2018.09.13", "title": " Динамика на пазара на недвижими имоти в България през август 2018 г.\t\t\t "}
{"url": "https://trud.bg/%d1%81%d0%bd%d0%b0%d0%b9%d0%bf%d0%b5%d1%80%d0%b0-%d1%89%d0%b5-%d1%81%d0%b5-%d0%b1%d0%b8%d0%b5-%d0%bd%d0%b0-%d1%81%d1%82%d0%b0%d0%b4%d0%b8%d0%be%d0%bd%d0%b0-%d0%b2-%d0%b0%d0%bc%d1%81%d1%82%d0%b5%d1%80/", "text": "Стоян Копривленски, единственият ни състезател в най-престижната верига на кикбокса при професионалистите „Глори“, ще се бие на „Амстердам арена“ на 29 септември. Стадионът е с 52 000 зрителски места, а при концерти и боксови срещи е с капацитет 68 000. Там домакинските си мачове играе и футболният „Аякс“. Копривленски, с прякор Снайпера, ще има за съперник 22-годишния турчин Анил Кабри в категория до 70 кг, а битката ще е в три рунда от по 3 минути.  Пратеникът на южната ни съседка е доста по-опитен от нашия. Има 17 победи в кикбокса и две загуби, докато балансът на българина е 9:2. Бургазлията обаче е без поражения в „Глори“ от две срещи, като последният му успех бе през декември и спечелен с нокаут. Кабри засега е със загуба в единствения си мач от веригата.  По традиция за битката Копривленски се подготвя в школата на „Mike’s GYM“ в Холандия при Майк Пасение, тренирал и величието в този спорт Бадр Хари. В момента българинът е пети в ранглистата. В края на миналата година той остави приятно впечатление сред любителите и специалистите на кикбокса, като спечели претендентския турнир в Ротердам и постигна най-бързия нокаут в надпреварата. А заради точните си удари преди години получава и атрактивния си прякор.", "date": "2018.09.13", "title": " Снайпера ще се бие на стадиона в Амстердам"}
{"url": "https://trud.bg/%d1%85%d0%b0%d0%bc%d0%b8%d0%bb%d1%82%d1%8a%d0%bd-%d1%89%d0%b5-%d0%b3%d0%be%d0%bd%d0%b8-%d0%bf%d0%be%d0%b1%d0%b5%d0%b4%d0%b8-%d0%b4%d0%be-%d0%ba%d1%80%d0%b0%d1%8f/", "text": "Люис   Хамилтън   ще   продължи   да   кара   за   победи   в   оставащите   състезания   до   края   на   сезона   във   Формула  1.  Асът   на  „ Мерцедес “  не   се   осланя   на   преднината   си   от  30  точки   пред   Себастиан   Фетел   Ферари в   класирането   при   пилотите . „ Нямам   причини   да   променям   подхода   си ,  защото  „ Ферари “  в   момента   са   с   по – силната   кола  –  заяви   британецът . –  Нещо ,  което   работи ,  не   трябва   да   се   променя .“ Фетел   пък   обвини   себе   си   за   неудачните   резултати   в   последните   състезания . „ Хамилтън   е   лидер ,  но   не   той ,  а   аз   съм   най – големият   си   враг  –  призна   германецът . –  Но   ние   продължаваме   да   имаме   страхотна   кола ,  а   аз   имам   и   голяма   цел .  Трябва   да   направим   всичко   възможно   да   обърнем   шампионата .  Имаме   всички   шансове   да   спечелим   състезанията   до   края .“", "date": "2018.09.13", "title": " Хамилтън ще гони победи до края"}
{"url": "https://trud.bg/%d0%b3%d1%80%d0%b8%d0%b3%d0%be%d1%80-%d1%81%d0%b5-%d1%85%d0%b2%d1%8a%d1%80%d0%bb%d1%8f-%d0%bd%d0%b0-%d0%bd%d0%be%d0%b2-%d1%82%d1%83%d1%80%d0%bd%d0%b8%d1%80/", "text": "Григор   Димитров   уплътни   програмата   си   до   края   на   годината   в   опит   да   спаси   позициите   си   в   ранглистата .  Българският   тенисист   потвърди   участие   на   турнира   във   Виена   в   края   на   октомври .  Надпреварата   е   от   категория  „ АТП  500“,  а   миналата   година   Димитров   я   пропусна ,  за   да   не   се   претовари   физически . Сега   обаче   Григор   има   нужда   от   всяка   точка ,  за   да   се   класира   за   АТП   финалите   в   Лондон   през   ноември ,  където   е   действащ   шампион .  Той   има   две   участие   в   Китай  –  в   Пекин   и   на  „ Мастърс “- а   в   Шанхай ,  след   което   е   турнирът   в   Стокхолм   и   още   един  „ Мастърс “ –  в   Париж . Ако   не   успее   да   се   класира   в   първите  8  за   Лондон ,  Димитров   ще   загуби  1500  точки   и   ще   изпадне   от   топ  10  на   ранглистата .", "date": "2018.09.13", "title": " Григор се хвърля на нов турнир"}
{"url": "https://trud.bg/%d0%b7%d0%be%d1%80%d0%b0%d0%bd-%d0%b7%d0%b0%d0%b5%d0%b2-%d0%bf%d1%80%d0%b5%d0%b4-%d0%b5%d0%b2%d1%80%d0%be%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82%d0%b0-%d1%81%d0%ba%d0%bb%d1%8e%d1%87/", "text": "За първи път в историята днес македонски премиер говори пред Европейския парламент в Страсбург. Зоран Заев се обърна към евродепутатите на македонски и нарече исторически договорите, които Скопие успя да сключи с България и Гърция, и които очертаха пътя на страната за членство в Европейския съюз и НАТО. „За нашия македонски народ това е исторически момент. Това е първият път, в който премиер на нашата страна държи реч пред Европейския парламент на своя майчин език“, заяви министър-председателят на Македония. Според Заев, референдумът за името в края на септември е много повече от референдум за споразумението от Преспа, той е референдум за независимостта на Македония. Македонският министър-председател благодари на премиерите на Гърция и България Бойко Борисов и Алексис Ципрас за постигнатите договорености. Според него договорът от Преспа би могъл да се превърне в модел и за другите държави на Балканите за това как се решават междусъседски спорове. Заев заяви, че всички националности, които живеят в Македония, включително българите, искат страната да стане член на ЕС. Речта на Заев пред парламента е само ден преди посещението на върховния представител по въпросите на сигурността и външната политика Федерика Могерини в Скопие. „Няма силна Европа без успешни Балкани. Успешни Балкани са тези, които са интегрирани в ЕС. Тази визия ни мотивира“, заяви Заев. И докато неговата реч беше аплодирана от евродепутатите, ВМРО-ДПМНЕ обвини македонския премиер, че лъже Европейския съюз и говори за европейски ценности, докато държавата тъне в престъпност. Най-голямата опозиционна партия смята, че Заев вреди на репутацията на Евросъюза в Македония. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com        ", "date": "2018.09.13", "title": " Зоран Заев пред Европарламента: Сключихме исторически договори с България и Гърция\t\t\t"}
{"url": "https://trud.bg/%d1%81%d0%be%d1%84%d0%b8%d1%8f-%d1%81%d0%b5-%d0%bf%d1%80%d0%b5%d0%b2%d1%80%d1%8a%d1%89%d0%b0-%d0%b2-%d1%81%d0%b2%d0%b5%d1%82%d0%be%d0%b2%d0%bd%d0%b0-%d1%81%d1%82%d0%be%d0%bb%d0%b8%d1%86%d0%b0-%d0%bd/", "text": "София става световна столица на спонтанната комедия от 24 до 30 септември. На Третия международен импро фестивал, организиран от „ШиЗи Импро Театър”, у нас пристигат най-изявените майстори в жанра на създаването на шоу на мига. Топ импровизатори от 13 държави в 4 континента, сред които САЩ, Холандия, Испания, Италия, Австралия, Израел, България и др., ще водят 22 уъркшопа със специфични актьорски похвати, а изявени трупи ще изнасят завладяващите си представления. „В България вече може да се говори за общество от импровизатори, които са запознати с най-новите световни похвати от първоизточниците им. Практикуването на този вид изкуство сближава хората и ги кара да преоткрият творческия си потенциал,“ обясни Златин Цветков, основател на „ШиЗи Импро Театър“. Той допълни, че e изключително радостно, че страната ни вече е разпознаваема на световната карта на тази сравнително млада артистична форма. Преподавателите на тазгодишното издание са водещи фигури в областта, а някои от тях организират едни от най-големите фестивали – тези в Барселона, Амстердам и Канбера. Сред специалните гости е Стейси Смит, която идва от родното място на лонгформ импровизирането – Чикаго, САЩ. Тя е и главният организатор на ежегодния Chicago Musical Improv Festival и играе на всички големи сцени за това изкуство. В София тя ще проведе уникален 5-дневен интензивен уъркшоп по бродуейски стил музикална импровизация. Специално, за да се включат в него, пристигат участници от 5 държави. Посещението на Стейси Смит се осъществява с любезното съдействие на посолството на САЩ в България. Всяка вечер от 7-те фестивални дни публиката ще има шанса да се наслаждава на 3-часови комедийни шоупрограми на камерната сцена на театър „Сълза и Смях“. На 24 и 25 септември представленията ще бъдат на български език, на 26, 27, 28 и 29-и на английски, а на 30-и и на двата езика. Те ще включват професионални трупи от България, САЩ, Дания, Германия, Белгия, Гърция и Румъния, спектакли на любителски трупи, както и смесени групи от съпътстващите уъркшопи, в които освен българските участници има над 30 души от цял свят. Черешката на тортата ще бъдат неповторимите изпълнения на гост преподавателите, които заедно имат повече от 150 години практика на сцена. Специално за българските зрители всяка вечер ще бъде представен различен състав на тяхното All-Star Show. Спектаклите им ще покажат висш пилотаж на спонтанност, партниране и групово творчество. Те обединяват опита на отдадени професионалисти от различни краища на земното кълбо, за да създават вълнуващи представления няколко вечери подред. Много и различни са атрактивните шоута на фестивала. Стейси Смит ще представи моно мюзикъла StaceJam. Берлинската трупа Ladies and Gentelman пък ще създадат история, базирана на реални емоции, комбинирани с безумни ситуации, драма, комедия и ежедневни фантазии.Взаимоотношенията между хората във всякакви аспекти изследва екзотичният наративен дует Hic Leones Sunt.Трупата от Копенхаген Fallen Sundays ще представят мюзикъл, базиран на едно предложение от публиката. В тяхното шоу пълнокръвният сюжет се гради върху сцени, които се редуват с песни. А в българските вечери ще бъде показано най-доброто от нашата развиваща се сцена. В двата дни ще играят 8 трупи. С третото си издание международният импро фестивал се превръща в традиционно място за среща на импровизатори от цял свят. Този тип сценично изкуство набира все повече изпълнители и почитатели и се превръща в нова настъпваща вълна. Това е театър без драматургия, декори и режисура, а зрителите задават посоката на представлението. Шоутата са в разнообразни стилове и формати, всичко се случва „тук и сега“ и всеки спектакъл е уникален и непредсказуем. Третият международен импро фестивал се провежда от 24 до 30 септември на камерната сцена на театър „Сълза и Смях“. Билети на касата на театър „Сълза и Смях“ или в интернет  .", "date": "2018.09.13", "title": " София се превръща в световна столица на импровизационния театър"}
{"url": "https://trud.bg/%d0%ba%d0%b0%d0%bf%d1%81%d1%83%d0%bb%d0%b0-%d0%bd%d0%b0-%d0%b2%d1%80%d0%b5%d0%bc%d0%b5%d1%82%d0%be-%d0%b7%d0%b0%d0%bf%d0%b5%d1%87%d0%b0%d1%82%d0%b0-%d0%bc%d0%b5%d1%87%d1%82%d0%b8%d1%82%d0%b5-%d0%bd/", "text": "Капсула на времето с детски творби на тема „Писмо до мен след 10 години“ бе предадена за съхранение в Регионална библиотека „Пенчо Славейков“ във Варна. В шарената кутия бяха запечатани писмата с мечтите и плановете за живота на десетимата отличени в конкурса на Международния литературен фестивал „Варна Лит 2018“ за ученическо есе. В него се включиха близо 100 варненски ученици на различна възраст. Капсулата ще бъде прибрана в хранилището на библиотеката и ще бъде отворена след 10 години, когато есетата ще бъдат прочетени отново, за да се види колко от детските мечти са се сбъднали, уточниха организаторите на конкурса. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.13", "title": " Капсула на времето запечата мечтите на варненски ученици"}
{"url": "https://trud.bg/%d0%bd%d0%b5%d0%bd%d0%be-%d0%b4%d0%b8%d0%bc%d0%be%d0%b2-%d0%be%d0%b1%d1%81%d1%8a%d0%b4%d0%b8-%d1%81-%d0%bf%d0%be%d0%bb%d1%81%d0%ba%d0%b8%d1%8f-%d1%81%d0%b8-%d0%ba%d0%be%d0%bb%d0%b5%d0%b3%d0%b0-%d0%b7/", "text": "Министърът на околната среда и водите Нено Димов проведе днес среща във Варшава с полския си колега Хенрик Ковалчик. По време на разговорите бяха обсъдени актуални теми в областта на околната среда, сред които замърсяването на въздуха и мерките, които двете страни предприемат, за решаване на проблема. Във фокуса на срещата бяха и климатичните промени в контекста на предстоящата в края на тази година 24-та Конференция на страните по Рамковата Конвенция на ООН по изменение на климата (COP24), на която полската страна е домакин. По темата за качеството на въздуха, акцент в разговора беше нарастващият внос на дизелови автомобили втора употреба в държави от ЕС с по-ниски средни доходи на глава от населението, в следствие на ограниченията за движението им, налагани от все повече западноевропейски градове. Както изтъкна министър Димов, решението на проблема не може да се търси в директна забрана на такъв внос в съответната държава членка, защото това би подкопало единния вътрешен пазар. Разумният подход е постигането на общо законодателно решение на ниво ЕС, въвеждащо определени задължения за държавите „износителки“ в посока „ретрофитване“ на тези превозни средства, така че да отговарят на най-новите емисионни стандарти. Двамата министри обсъдиха и предстоящата през декември т. г. в Катовице Конференция по изменение на климата, чиято основна цел ще бъде приемането на пакет от решения за пълното прилагане на Парижкото споразумение. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.13", "title": " Нено Димов обсъди с полския си колега замърсяването на въздуха и климатичните промени"}
{"url": "https://trud.bg/%d0%bf%d0%be-5-%d0%bc%d0%b0-%d1%81%d0%b5-%d0%b1%d0%be%d1%80%d1%8f%d1%82-%d0%b7%d0%b0-%d0%bc%d1%8f%d1%81%d1%82%d0%be-%d0%b2-%d0%bf%d0%be%d0%b6%d0%b0%d1%80%d0%bd%d0%b0%d1%82%d0%b0/", "text": "44 кандидати ще се състезават за 8 свободни места в Регионална дирекция „Пожарна безопасност и защита на населението“-Шумен. Сред тях има и една жена. Изпитът по физическа подготовка е на 25 септември в столицата. След него има психотест и тест за интелигентност. След като бъдат назначени най-добрите, съставът ще достигне 144 човека, съобщи пред професионалния празник на огнеборците шефът на службата комисар Иван Иванов. „Така ще бъдат покрити стандартите. За общини до 4 000 души екипът трябва да бъде от двама огнеборци в автомобил, а в общините над 4 000 души трябва да са трима“, каза комисар Иванов. Остава обаче въпросът с недостига офицери висшисти. „Имаме 30% недокомплектованост, поради липса на кандидати. За Шумен са само двама инспектори „Държавен противопожарен контрол“, които трябва да контролират всичко по строителството на сгради и производствени предприятия“, каза Иванов. През миналата година служителите, осъществяващи държавен противопожарен контрол, са извършили 29 комплексни, 592 контролни и 841 тематични проверки. За отстраняване на констатирани нарушения са връчени 162 разпореждания, съставени са 35 акта.  От началото на годината в Шуменско са възникнали 1156 произшествия, от тях пожарите са 619. В момента в Шумен се изгражда един от шестте Областни учебни центъра за обучение на населението за действия при бедствия, който трябва да бъде готов до края на годината. 23-ма служители от Регионалната дирекция ще получат „Писмена похвала“ по случай професионалния празник.", "date": "2018.09.13", "title": " По 5-ма се борят за място в пожарната"}
{"url": "https://trud.bg/%d0%b4%d0%be%d0%b3%d0%b0%d0%bd-%d0%ba%d1%83%d0%bf%d0%b8-70-%d0%be%d1%82-%d1%82%d0%b5%d1%86-%d0%b2%d0%b0%d1%80%d0%bd%d0%b0/", "text": "Няма промени в ръководството Почетният председател на ДПС Ахмед Доган стана мажоритарен собственик на ТЕЦ „Варна“. Той притежава 70% компанията „Сигда“, чрез която преди по-малко от година семейството на бившия транспортен министър Данаил Папазов купи ТЕЦ „Варна“ от опитващата се да излезе от България чешка компания CEZ. Останалите 30% от „Сигда“ са на двете деца на министъра на транспорта в кабинета „Орешарски“ Данаил Папазов – Станислав и Ивелина Папазови, които имат съответно 16% и 14%. Ахмед Доган е извън политиката и може да купува каквото поиска, коментира лидерът на ДПС Мустафа Карадайъ. Според данните в Търговския регистър управители на „Сигда“ остават Данаил и Станислав Папазови. Няма промени и в ръководството на ТЕЦ „Варна“, като в Съвета на директорите влизат Данаил Папазов, Андриян Атанасов и Георги Христозов. Сделката е сключена през август, но промените са вписани в Търговския регистър около месец по-късно. Неработещата от три години ТЕЦ „Варна“ беше продадена от CEZ на „Сигда“ в края на 2017 г. В отчета на CEZ като чист приход от сделката са посочени 48,5 млн. евро. Централата спря работа през 2015 г., тъй като CEZ я считаше за икономически нежизнеспособна и генерираща само загуби. Новите собственици обаче възобновиха дейността й, като централата беше избрана за предоставянето на студен резерв.      ", "date": "2018.09.13", "title": " Доган купи 70% от ТЕЦ „Варна“\t\t\t"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d0%b8%d1%82%d0%b5-%d0%bd%d0%b0-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b8-%d0%b8%d1%82%d0%b0%d0%bb%d0%b8%d1%8f-%d0%b4%d1%8a%d1%80/", "text": "Държавите по външните граници на Европейския съюз като България и Италия се нуждаят от солидарност и активна подкрепа от страна на своите партньори по отношение на миграцията. Тази позиция споделиха на среща в Рига президентите Румен Радев и Серджо Матарела. Двамата бяха единодушни, че без общ европейски подход този проблем ще продължи да разделя държавите от ЕС. България и Италия имат отлично сътрудничество и ще продължат да разширяват партньорството си в сферата на отбраната и сигурността, беше позицията на двамата президенти. Откроен беше и приносът на Италия за модернизацията на българските въоръжени сили. Серджо Матарела прие поканата на Румен Радев да посети страната ни за откриването на културно-информационен център на Италия в България, стана ясно на срещата. Активното сътрудничеството в областта на образованието, науката и културата създава възможност за много по-активен обмен на студенти и е пример за увеличаващия се взаимен интерес към културите на двете държави. „Много млади българи избират да получат висшето си образование и да работят в Италия, като впоследствие тяхната експертиза се влага в развитието на връзките между бизнеса и насърчава културния обмен. Те са истинският потенциал за последващото развитие на връзките между България и Италия“, подчерта Румен Радев. Подчертано беше и значението на активния двустранен икономически обмен, който се равнява на 4 млрд. евро и също дава своя принос за изграждането на близките и приятелски отношения между България и Италия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.13", "title": " Президентите на България и Италия: Държавите по външните граници на ЕС се нуждаят от активна подкрепа за миграцията"}
{"url": "https://trud.bg/%d1%80%d0%b5%d0%bc%d0%be%d0%bd%d1%82%d0%b8%d1%80%d0%b0%d1%82-%d0%b5%d0%bc%d0%b1%d0%bb%d0%b5%d0%bc%d0%b0%d1%82%d0%b8%d1%87%d0%bd%d0%b0%d1%82%d0%b0-%d0%b7%d0%b0-%d1%81%d0%b2%d0%b8%d1%89%d0%be%d0%b2/", "text": "Цялостно пребоядисване предстои да бъде направено във вътрешността на свищовския храм „Св. Троица“. Кметът на крайдунавския град Генчо Генчев уточни, че средствата за ремонтите са осигурени съвместно от община Свищов, Великотърновската света митрополия и Комисията по вероизповедания към Министерски съвет. В обновяването на храма ще бъдат вложени около 50 000 лева. Предстои пълно пребоядисване, освежаване на стените и таваните, както и изграждане на подложка за стенописи, която ще гарантира задържане на цветовете и предпазване на тяхното избеляване. „За съжаление средствата няма да стигнат за реставрация на стенописите на храма, но и това което предстои да бъде направено, не е малко, защото стените са опушени. Такъв ремонт не е правен от много години. Очаква се дейностите да приключат през октомври“, обясни Генчев. Храмът „Св. Троица“ е емблематичен за Свищов. Той е дело на майстор Колю Фичето, а богатата 150-годишна история на храма пази спомени от посещението на Негово Императорско Величество Цар Александър II през 1877 година, след Освобождението на Свищов.", "date": "2018.09.13", "title": " Ремонтират емблематичната за Свищов църква „Св. Троица“\t\t\t"}
{"url": "https://trud.bg/%d1%81%d0%bf%d0%b5%d1%86%d1%81%d1%8a%d0%b4%d1%8a%d1%82-%d1%80%d0%b0%d0%b7%d0%bf%d0%be%d1%80%d0%b5%d0%b4%d0%b8-%d0%b8%d0%b2%d0%b0%d0%bd%d1%87%d0%b5%d0%b2%d0%b0-%d0%b8-%d0%bf%d0%b5%d1%82%d1%80%d0%be/", "text": "Специализираният съд отказа да промени в по-лека мярката за неотклонение на Десислава Иванчева, Биляна Петрова и Петко Дюлгеров, но се разпореди Иванчева и Петрова да бъдат върнати отново в следствения арест в София. Причината е, че така те ще имат по-лесен достъп до защитниците си, които няма нужда да пътуват до затвора в Сливен, за да се срещат с клиентите си. Дюлгеров остава в затвора в София. Веднага след като чуха решението на съда, Иванчева и Петрова обясниха, че режимът в затвора в Сливен бил по-лек отколкото в София. Не стана ясно дали те искат да бъдат в затвора или в ареста, но съдът вече се бе произнесъл. Те могат да обжалват извеждането от затвора и преместването в София пред апелативния съд. В мотивите си да откаже по-лека мярка за неотклонение съдия Иво Хинов каза, че няма да обсъжда доказателствата по делото, тъй като защитата не ги оспорва. Не коментира и опасността да се укрият, но според него има опасност да извършат други престъпления. Според съда, могат да повлияят на свидетелите от район „Младост“ преди те да бъдат разпитани пред магистратите. Заради това по искане на защитата първо ще бъдат разпитани служителите на общината. Първо обаче ще бъдат разпитани Александър Ваклин и съпругата му Полина и служителка на „Ваклин Груп“. Веднага след тях ще бъдат призовани и служителите на района. Следващото съдебно заседание ще бъде на 8 октомври. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.13", "title": " Спецсъдът разпореди Иванчева и Петрова да бъдат върнати в следствения арест в София"}
{"url": "https://trud.bg/%d0%b3%d0%b8%d0%bc%d0%bd%d0%b0%d1%81%d1%82%d0%b8%d1%87%d0%ba%d0%b8%d1%82%d0%b5-%d0%bd%d0%b8-%d0%b3%d1%80%d0%b0%d0%b1%d0%bd%d0%b0%d1%85%d0%b0-%d1%81%d1%80%d0%b5%d0%b1%d1%80%d0%be-%d0%b2-%d0%be%d1%82/", "text": "България спечели първи медал от световното първенство по художествена гимнастика в „Арена Армеец“ в София. Тимът в състав Катрин Тасева, Невяна Владинова и Боряна Калейн завоюва сребърното отличие в отборната надпревара при жените, след като трите грации събраха сбор от 150.975 точки, съобиха от Българска федерация художествена гимнастика. Това е първи медал в отборното за България от световно първенство от 2001 година насам, когато в Мадрид (Испания) Симона Пейчева, Елизабет Паисиева и Юлияна Найденова взимат бронз. За последно преди 23 години България има сребърен медал отборно – през 1995 година във Виена (Австрия) Мария Петрова и Диана Попова.  В София само Катрин Тасева игра четири уреда, а Невяна Владинова и Боряна Калейн – по три. За крайното класиране се зачитат осемте най-високи оценки от 10-е изпълнения. Световната титла завоюва Русия (Арина Аверина, Дина Аверина и Александра Солдатова) със 161.325 точки. Бронзовото отличие е за Италия (Александра Аджурджукулезе, Милена Балдасари, Алесия Русо) със 147.550 точки. В топ 6 са още Израел, Украйна и Беларус. По-късно тази вечер са финалите на бухалки и лента. Катрин Тасева и Невяна Владинова ще се борят за медалите на бухалки, а Боряна Калейн е финалистка на лента.  Ясни са и 24-е грации, които се класират за финала на индивидуалния многобой. България ще бъде представена от Катрин Тасева и Невяна Владинова. Квалификацията за многобоя спечели защитаващата титлата си от Пезаро 2017 Дина Аверина със сбор от 60.800. Втора е Александра Солдатова с 60.275, а трета е Арина Аверина с 60.000 точки. Тасева е пета с 57.450 точки, Владинова – седма с 56.450, а Калейн – 12-а с 54.775 точки, но на финала участват само по две състезателки от държава. Състезанието в многобоя е утре от 14.00 до 20.00 часа. отборно класиране:  1. Русия – 161.325 точки  2. БЪЛГАРИЯ – 150.975  3. Италия – 147.550  4. Израел – 147.200  5. Украйна – 145.225  6. Беларус – 143.550  7. САЩ – 140.925  8. Япония – 140.350 АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.13", "title": " Гимнастичките ни грабнаха сребро в отборната надпревара на Световното в София"}
{"url": "https://trud.bg/%d0%bf%d1%80%d0%b8%d1%85%d0%be%d0%b4%d0%b8%d1%82%d0%b5-%d0%be%d1%82-%d0%bd%d0%be%d1%89%d1%83%d0%b2%d0%ba%d0%b8-%d0%b2-%d1%82%d1%83%d1%80%d0%b8%d0%b7%d0%bc%d0%b0-%d1%81-%d1%80%d1%8a%d1%81%d1%82-%d0%be/", "text": "С 9,3% се увеличават приходите от нощувки в местата за настаняване с 10 и повече легла в периода януари – юли 2018 г. спрямо същия период на 2017 г. Така за седемте месеца от настоящата година постъпленията достигат близо 807 млн. лв. Това става ясно от данните на Националния статистически институт (НСИ), публикувани днес. Само за двата летни месеца юни и юли увеличението на приходите от нощувки е с 6,2 на сто, като общата сума възлиза на 536,4 млн. лв. Над 608,6 млн. лв. са приходите от нощувки на чужденци в периода януари-юли 2018 г. Те нарастват с 10,1% в сравнение с първите седем месеца на 2017 г., а тези от български граждани са за 198 млн. лв., което е увеличение от 7,1 на сто. През юни и юли приходите от нощувки на чужди граждани в местата за настаняване са 447,6 млн. лв., съобщиха от Министерство на туризма. Общо пренощувалите лица в местата за настаняване с 10 и повече легла достигат почти 4,4 млн. от началото на настоящата година до края на юли месец, като отчетеният ръст е 5,2 на сто спрямо същия период на 2017 г. За летните месеци броят на туристите нощували в местата за настаняване с 10 и повече легла у нас е 2,2 млн., от които 1,4 млн. чужденци и 829 хил. български граждани. Данните показват, че от януари до юли около половината от всички гости са избрали да отседнат в хотели с 10 и повече легла с категория от 4 и 5 звезди. Приблизително 2,3 млн. са хората, предпочели висококатегорийните места за настаняване в страната и техният брой се увеличава със 7,5 на сто в сравнение с година по-рано. „Резултатите са поредното доказателство, че България се развива като устойчива туристическа дестинация. Предпочитанията на посетителите към по-висок клас хотели са признак, че все повече платежоспособни туристи избират страната ни за почивка, както и че се търси качествен продукт на разумна цена“, коментира министърът на туризма Николина Ангелкова.", "date": "2018.09.13", "title": " Приходите от нощувки в туризма с ръст от 9,3% за първите 7 месеца\t\t\t"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d1%80%d0%b0%d0%b4%d0%b5%d0%b2-%d0%b5%d1%81-%d1%81%d0%b5-%d0%bd%d1%83%d0%b6%d0%b4%d0%b0%d0%b5-%d0%be%d1%82-%d0%bf%d0%be-%d0%b5%d1%84/", "text": "Европейският съюз се нуждае от много по-ефективен механизъм за вземане на решения, особено в кризисни ситуации. Нерядко кризите вече са факт, а в ЕС успяваме да постигнем консенсус за дадено решение след година. Това заяви държавният глава Румен Радев на срещата на държавните глави от групата „Арайолуш“, която се провежда в столицата на Латвия, Рига, съобщиха от прессекретариата на държавния глава. Форумът за политически диалог обединява 14 президенти на държави членки на ЕС – Португалия, Германия, Латвия, Финландия, Италия, Австрия, Полша, Унгария, Словения, Естония, Малта, България, Хърватия и Гърция и тази година е посветен на аспектите на сигурността. Българският президент подчерта, че дори и при наличието на кризи, които засягат всички държави членки, ЕС невинаги успява да бъде единен и да търси устойчиво и дълготрайно решение. По думите на Румен Радев това с особена сила важи по отношение на миграцията. „Ако вложим всичките си усилия в превръщането на Европа в крепост и не се обърнем към причините за миграцията, рискуваме да загубим тази крепост. ЕС трябва да изнася не само стоки, но и реално да подкрепи развитието на образованието, културата и социалната стабилност в държавите, от които произхождат мигрантите“, подчерта президентът. Държавният глава призова страните членки да преосмислят следваните подходи към сигурността, която не зависи само от обмен на информация между службите за сигурност, но и от способността на ЕС да отстоява своите позиции в международен план. Според президента Радев без наличието на адекватен отбранителен капацитет, ЕС не е в състояние да осигурява сигурността на държавите членки в съседните региони, които продължават да генерират рискове и да провокират миграционни вълни. Трябва да си отговорим и на въпроса дали имаме достатъчно адекватни механизми, за да идентифицираме и предотвратим потенциални кризи както извън ЕС, така и вътре в Европа, в отделните общества и по отношение на днешните социално-икономическите процеси, заяви още Румен Радев. Държавният глава добави, че държавите в света не се делят на големи и малки, а в зависимост от амбициите и целите, които си поставят в отстояване на своите интереси. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.13", "title": " Президентът Радев: ЕС се нуждае от по-ефективен механизъм на вземане на решения при кризи"}
{"url": "https://trud.bg/%d0%b2%d0%be%d0%b9%d1%81%d0%ba%d0%b0%d1%82%d0%b0-%d0%ba%d1%83%d0%bf%d1%83%d0%b2%d0%b0-12-000-%d1%87%d0%b8%d1%84%d1%82%d0%b0-%d0%ba%d1%83%d0%b1%d0%b8%d0%bd%d0%ba%d0%b8-%d0%b7%d0%b0-3-%d0%bc%d0%bb%d0%bd/", "text": "Военното ведомство пусна обществена поръчка за закупуване на 12 000 чифта кубинки за 2 700 000 без ДДС. Полевите обувки трябва да са черни и да издържат на натоварвания в дъжд, сняг и кал. Към тях има и завишени изисквания на износване, тъй като на бойците, особено от пехотата, се налага да водят полеви занятия в трудни терени. Срокът за изпълнението на обществената поръчка е до края на следващата година. Първите 6000 чифта трябва да бъдат доставени до 6 месеца от датата на подписване на договора, а останалите бройки от 01.01. 2019 г. до 31.12.2019 г. Министерството е пуснало и обществена поръчка за доставка на 60 чифта летателни обувки за бойните ни пилоти, като стойността на заявката е 20 833 лв. без ДДС.В документацията е записано, че трябва да бъдат изработени от кожа и текстил. Междувременно стана ясно, че армията търси да назначи командоси, като са обявени 28 вакантни длъжности в 68-а бригада “Специални сили” в Пловдив. Мераклиите за армейски рамбовци не трябва да са по-възрасти от 28 г., да имат поне средно образование и да са годни за военна служба. Не може да кандидатства този, който е бил осъждан или ако срещу него е образувано наказателно производство. Изпитът е по физическа подготовка и тест за обща култура. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com      ", "date": "2018.09.13", "title": " Войската купува 12 000 чифта кубинки за 3 млн. лева"}
{"url": "https://trud.bg/%d0%b8%d0%bd%d0%b6%d0%b5%d0%bd%d0%b5%d1%80%d0%bd%d0%b8-%d0%b2%d0%be%d0%b9%d1%81%d0%ba%d0%b8-%d0%be%d1%82%d0%b1%d0%b5%d0%bb%d1%8f%d0%b7%d0%b2%d0%b0%d1%82-140-%d0%b3%d0%be%d0%b4%d0%b8%d0%bd%d0%b8-%d0%be/", "text": "„Изразявам уважението и признателността си към инженерните специалисти, които компетентно и всеотдайно изпълняват задачите си по трите мисии на Въоръжените сили“. Това заяви директорът на Щаба на отбраната бригаден генерал Радостин Илиев, който поздрави от името на ръководството на Министерството на отбраната присъстващите в зала „Концертна“ на Централния военен клуб по случай 140 години от създаването на инженерните войски, съобщиха от военното министерство. Той прочете приветствено слово от името на началника на отбраната генерал Андрей Боцев. В него се посочва, че военното ръководство на Министерството на отбраната оценява по достойнство дейността на всеки един, който работи за повишаването на военните способности в областта на военноинженерното осигуряване за реализиране на бойната инженерна поддръжка и инженерната поддръжка на силите. Акцентира се на професионализма на инженерните военни специалисти в областта на неутрализирането на невзривени бойни припаси и на важността на тяхната експертиза за противодействие на импровизирани взривни устройства. Подчертава се важността и на дейността им по оказване на помощ на населението при овладяване и преодоляване на последствията от бедствия. „С думи на голяма признателност се обръщам днес към воините от запаса, които служиха с чест в мирно време, работиха за усъвършенстване на организацията, осигуряването със съвременна инженерна техника и повишаване на оперативно-тактическата подготовка на инженерните поделения“, обърна се бригаден генерал Илиев към офицерите, сержантите и войниците от запаса. Приветствено слово по случай празника произнесе и началникът на отдел „Инженерно осигуряване” в дирекция „Операции и подготовка“ в Щаба на отбраната полковник Антон Манчев. Със заповеди на министъра на отбраната и началника на отбраната бяха наградени офицери, сержанти, войници и цивилни служители за постигнати високи резултати при изпълнение на служебните задължения. Отличени бяха и офицери от запаса с принос в развитието на инженерното осигуряване. От името на ръководството на Съвместното командване на силите награди връчи и началникът на щаба флотилен адмирал Димитър Йорданов. Отбелязването на празника продължи с музикална програма от Представителния ансамбъл на Въоръжените сили от Националната гвардейска част. Историята На 13 септември 1878 г. със заповед № 11 в Българската земска войска е създадена първата строева сапьорна рота. Създаването на ротата поставя началото на инженерните войски в България. Първоначално в тях са включени и се развиват колоездачни, автомобилни, свързочни, химически, авиационни и други подразделения, които впоследствие преминават в самостоятелни видове, родове и специални войски. През своята 140-годишна история инженерни войски, като част от Българската армия, изминават славния път по бойните полета на Сръбско-българската война, Балканската война, Междусъюзническата война, Първата и Втората световни войни. Инженерни войски са пионери и в миротворческата история на Българската армия. Днес военнослужещите от инженерните формирования продължават славните традиции на своите предшественици, като твърдо и достойно дават своя принос за изпълнение на мисиите на Въоръжените сили. Със заповед №149 от 10 септември 1991 г. на министъра на отбраната на Република България 13 септември е обявен за празник на инженерните войски.", "date": "2018.09.13", "title": " Инженерни войски отбелязват 140 години от своето създаване"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d1%80%d0%b8%d1%81%d0%be%d0%b2-%d0%be%d1%86%d0%b5%d0%bd%d0%b8-%d0%b2%d0%b8%d1%81%d0%be%d0%ba%d0%be-%d0%bf%d0%be%d0%bb%d0%b8%d1%82/", "text": "Министър-председателят Бойко Борисов се срещна с министъра на външните работи на Кралство Мароко Насер Бурита. Двамата обсъдиха възможностите за задълбочаване на сътрудничеството в сферата на сигурността и изразиха убеденост, че такова партньорство ще има висока добавен стойност и за двете страни, съобщиха от правителствената информационна служба. Премиерът Борисов оцени високо политиката на Кралство Мароко за регулиране на миграционните потоци и намаляване на миграционния натиск върху Европа и подчерта, че е необходимо засилване на сътрудничеството и обмена на опит между експерти на двете страни. Българският министър-председател отчете и нарастване в стокообмена между България и Кралство Мароко и посочи, че този потенциал може да се надгражда. Стокообменът през 2017 г. достига върхова стойност от 202,72 млн. щатски долара, като бележи значително нарастване. За сравнение стойността му през 2016 г. е възлизала на 170, 4 млн. щатски долара. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.13", "title": " Премиерът Борисов оцени високо политиката на Мароко за намаляване на миграционния натиск върху Европа"}
{"url": "https://trud.bg/%d0%b8%d1%82%d0%b0%d0%bb%d0%b8%d1%8f-%d1%80%d0%b0%d0%b7%d0%ba%d1%80%d0%b8%d1%82%d0%b8%d0%ba%d1%83%d0%b2%d0%b0-%d0%bf%d1%80%d0%be%d0%b5%d0%ba%d1%82%d0%b0-%d0%b7%d0%b0-%d0%b1%d1%8e%d0%b4%d0%b6%d0%b5/", "text": "Италия разкритикува проектобюджета на Европейския съюз за периода 2021–2027. Според управляващите в Рим то е незадоволяващо италианските очаквания и непомагащо на развиващите се държави да възпрат потока от мигранти, предаде AFP. „Настоящото предложение на Комисията изглежда неадекватно, тъй като не отговаря достатъчно на притесненията и очакванията на гражданите“, заяви министърът на външните работи на Италия Енцо Моаверо след среща с европейския комисар по бюджета Гюнтер Йотингер. „Италия счита повишеното внимание към миграциите за задължително, на първо място чрез много повече финансиране на социо-икономическото развитие на страните на произход и транзит на мигрантите“, заяви Моаверо. Той се оплака от „жалката тенденция от последните 30 години за намаляване на европейските фондове за африкански държави“.  ", "date": "2018.09.13", "title": " Италия разкритикува проекта за бюджет на ЕС до 2027 г."}
{"url": "https://trud.bg/%d1%82%d1%83%d1%80%d1%81%d0%ba%d0%b8-%d1%81%d1%8a%d0%b4-%d0%be%d1%82%d1%85%d0%b2%d1%8a%d1%80%d0%bb%d0%b8-%d0%b8%d1%81%d0%ba-%d0%b7%d0%b0-%d0%bf%d1%80%d0%b5%d0%be%d0%b1%d1%80%d0%b0%d0%b7%d1%83%d0%b2/", "text": "Най-висшият съд на Турция е отхвърлил искането емблематичната византийска катедрала „Света София“, един от символите на Истанбул и един от най-популярните туристически обекти в мегаполиса да бъде превърната отново в джамия, съобщи Anadolu agency. В миналото храмът е бил джамия, но по-късно става музей какъвто е и в момента. Съдът е отхвърлил искането, подадено от религиозна група, „Света София“ отново да стане мюсюлмански молитвен храм. То е било отхвърлено заради техническа подробност, тъй като е било попълнено от сдружение, а не от отделна личност. Бившата византийска църква бива конвертирана в джамия след превземането на Константинопол от османската войска през 1453 година. Създателят на съвременната турска държава Мустафа Кемал Ататюрк превръща джамията в музей през 1935 година, който привлича милиони туристи ежегодно. Въпреки това, вече има нарастващи призиви към настоящия турския държавен глава Реджеп Тайип Ердоган да превърне символичната структура отново в джамия.  ", "date": "2018.09.13", "title": " Турски съд отхвърли иск за преобразуването на „Света София“ в джамия\t\t\t"}
{"url": "https://trud.bg/%d0%b2%d0%b0%d0%bb%d0%b5%d1%80%d0%b8-%d1%81%d0%b8%d0%bc%d0%b5%d0%be%d0%bd%d0%be%d0%b2-%d0%b1%d0%b5%d1%81%d0%b5%d0%bd-%d1%81%d1%8a%d0%bc-%d0%bd%d0%b0-%d0%bf%d1%80%d0%be%d0%ba%d1%83%d1%80%d0%b0%d1%82/", "text": "Бесен съм, че прокуратурата иска отстраняването на зам.-министъра на транспорта Ангел Попов. Това каза в предаването „Лице в лице” вицепремиерът Валери Симеонов. Попов беше предложен за поста лично от Симеонов. Вчера Софийската градска прокуратура   за отстраняване на Попов от длъжност. Той ще бъде съден за измама, защото е поискал от собственик на транспортна фирма 8000 евро. „Близо година, след като е подаден сигнала, прокуратурата излиза с обвинителен акт. Затова, че той е получил 8000 евро. Няма свидетели, няма белязани пари, няма никакви доказателства. Има един човек, който е с доста сериозна слабост към алкохола, който е подал сигнал, когато Ангел Попов е назначен за зам.-министър. Март месец т.г. прокурор Илиян Лефтеров отхвърля искането за отстраняване от длъжност, защото то не отговаря на чл.69 от НПК. Шест месеца по-късно същият прокурор казва, че има нови обстоятелства и той трябва да бъде остранен от длъжност, а такива няма“, коментира вицепремиерът по  . Според Симеонов зам.-министърът ще бъде оправдан в съда и ще остане на поста си. „Това нещо се прави, за да се плюе срещу Ангел Попов и косвено срещу Валери Симеонов. Аз си задавам въпроса: Дали това не е свързано с атаките, които съм подготвил срещу хазарта и Васил Божков, братя Домусчиеви, който загубиха възможността да ощетят държавата с 58 млн. лв.”, каза Симеонов и призова главния прокурор Сотир Цацаров да обърне внимание на случая. Вицепремиерът допълни, че благодари на премиера Бойко Борисов, който го е поканил да присъства на разговора между него и Александър Манолев, който се отказа да стане министър на транспорта. Симеонов заяви, че е бил против оттеглянето му. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.13", "title": " Валери Симеонов: Бесен съм на прокуратурата, че иска отстраняването на Ангел Попов"}
{"url": "https://trud.bg/%d1%87%d0%b5%d1%82%d0%b8%d1%80%d0%b8%d0%bc%d0%b0-%d1%84%d1%83%d1%82%d0%b1%d0%be%d0%bb%d0%b8%d1%81%d1%82%d0%b8-%d1%83%d0%b1%d0%b8%d1%82%d0%b8-%d0%bf%d1%80%d0%b8-%d1%83%d0%b4%d0%b0%d1%80-%d0%b2-%d1%82/", "text": "Има съмнения, че шофьорът е пил Четирима мъже загинаха при тежка катастрофа на пътя Плевен-Русе. Жертвите са Димитър Кушев (36 г.), Георги Вълчев (40 г.), Генчо Стефанов (38 г.) и Ивелин Ивов (19 г.). Всички те са футболисти от третодивизионния аматьорски отбор “Павликени”. В сряда тимът гостувал на отбора “Земеделец-93” в свищовското село Козловец в мач за Купата на аматьорската футболна лига. Играчите от Павликени спечелили с 3:1, като един от головете вкарал младия Ивелин, който играел и в юношеския отбор на ФК “Етър”- Велико Търново. Повечето футболисти пътували с личните си автомобили, а Ивелин возел тримата си съотборници в своето БМВ. След мача мъжете останали в Козловец да вечерят и да се почерпят. Около 3 ч през нощта си тръгнали за Павликени. На кръстовище при село Горна Студена БМВ-то излязло на главния път Плевен-Русе. Младият шофьор не спрял на знак “Стоп” е лекият автомобил бил пометен от преминаващ ТИР с българска регистрация. Колата била влачена 50 метра от 20-тонния камион. Наложило пожарникари да режат смачканите ламарини, за да извадят четирите тела на пътуващите в нея. Трима от футболистите издъхнали на място, а четвъртият починал на път за болницата в Плевен. Катаджии не изключват и версията, че и водачът Ивелин е пил. Негови съотборници обаче заявили, че младежът не посягал към алкохол и именно заради това е возел на връщане почерпените си съотборници. Треньорът на “Павликени” Димитър Тодоров заяви пред местен сайт, че е потресен и няма как да говори за скръбта си. По думите му загиналият Димитър Кушев, който е бивш футболист на “Етър”, бил контузен, но дошъл за срещата, за да подкрепя и вдъхновява момчетата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.13", "title": " Четирима футболисти убити при удар в ТИР (обзор)\t\t\t"}
{"url": "https://trud.bg/%d0%b8%d0%bd%d1%84%d0%bb%d0%b0%d1%86%d0%b8%d1%8f%d1%82%d0%b0-%d1%80%d0%b5%d0%ba%d0%be%d1%80%d0%b4%d0%bd%d0%be-%d0%b2%d0%b8%d1%81%d0%be%d0%ba%d0%b0/", "text": "Годишната инфлация в края на август остава рекордно висока – 3,5%, колкото беше и в края на предходния месец. Това е най-високата инфлация от 5 години и 5 месеца, или точно от 65 месеца насам. Инфлацията е значително по-висока от лихвите по депозитите на гражданите, които вече са под 0,3%. Така реално инфлацията топи спестяванията на хората и бизнеса. Само за август инфлацията е 0,1%, обявиха от НСИ. През август най-много са поскъпнали дините и пъпешите – с 10,8%, зелето – със 7,6%, чушките – със 7.3%, цитрусовите и южните плодове – с 6,6%, сладоледа – с 4,7% и доматите – с 3,2%. В рамките на година най-много са поскъпнали застраховките за колите – с над 40%, сочат данните на НСИ. Цените на горивата за колите са нараснали с 15,6%, на самолетните билети с 15,3%, а на хотелите – с 28,5%. Зеленчуците са поскъпнали с 8,6%.  ", "date": "2018.09.13", "title": " Инфлацията рекордно висока\t\t\t"}
{"url": "https://trud.bg/%d0%ba%d0%b0%d0%bb%d0%be%d1%8f%d0%bd-%d0%bf%d0%b0%d1%80%d0%b3%d0%be%d0%b2-%d0%ba%d1%8a%d0%bc-%d0%bf%d0%be%d1%81%d0%bb%d0%b0%d0%bd%d0%b8%d0%ba%d0%b0-%d0%bd%d0%b0-%d0%ba%d1%83%d0%b1%d0%b0-%d0%bd%d0%b5-2/", "text": "Не допускайте грешките, които България направи след промяната. Ние плащаме много висока цена за този път, който избрахме от 1990 година насам. Това каза лидерът на БСП – София Калоян Паргов на Негово превъзходителство Педро Пабло Сан Хорхе Родригес, посланик на Куба в България. Двамата присъстваха на тържествено събрание-концерт, посветено на Деня на свободата – 9-и септември в „Красна поляна“, съобщиха от пресцентъра на столичната структура на социалистическата партия. „Куба днес се променя съобразно изискванията на глобалния свят, но го прави без да отстъпва от онова, което Фидел Кастро завеща на народа си, каза Калоян Паргов. – Страната има нова конституция, прави икономически и административни промени, но не за сметка на идеите от революцията. Досега много пъти сме говорили с посланик Сан Хорхе по тези теми и ще си позволя да му дам един съвет: Не допускайте грешките, които България направи! Не поемайте по този път. Ние днес плащаме много висока цена за тези грешки. Изберете китайския модел. Той дава резултати. Китай е суперсила. Там има еднопартийна система, развита икономика и растеж, за който ние може само да мечтаем. Много бих искал отношенията между България и Куба да бъдат по-задълбочени. За съжаление, за тази цел не сме достатъчни само ние, социалистите. Много бих искал също така в тази нова икономическа зона, в която Куба предоставя възможност да се включат различни държави със своите икономики, да присъства отчетливо и България. Така, както години наред е присъствала. Всички помним как България помагаше на Куба преди 1989 година с експерти, опит и ноу-хау. Ако България наистина иска да се заяви на картата на света, Европа и ЕС не са достатъчни за това. България трябва да се обърне към такива забравени, поизоставени дестинации, в които все още я приемат с отворени обятия, въпреки грешките от последните 30 години. Имам предвид Куба, Виетнам, Китай, държавите от Латинска Америка. Но това е една по-различна политика от налаганата в момента в държавата ни. За тази по-различна политика БСП в момента пише визия. Срещаме се с хората, разговаряме, събираме мнения. Тази нова визия, с подкрепата и доверието на българския народ, имаме намерение да реализираме, след като спечелим следващите избори“, отбеляза Паргов. На събитието в читалище „Кирил и Методий“, организирано от местния районен съвет на БСП, присъстваха председателят на групата за приятелство с Куба в Народното събрание Александър Паунов, който е първи секретар на Комунистическата партия на България и депутат от „БСП за България“, както и народните представители Николай Цонков и Петър Витанов. Сред гостите беше и председателят на БАС Симеон Игнатов.  ", "date": "2018.09.13", "title": " Калоян Паргов към посланика на Куба: Не допускайте грешките, които България направи след 1990 г."}
{"url": "https://trud.bg/%d1%80%d1%83%d0%bc%d0%b5%d0%bd-%d0%bf%d0%b5%d1%82%d0%ba%d0%be%d0%b2-%d0%bc%d0%b0%d0%ba%d0%b5%d0%b4%d0%be%d0%bd%d0%b8%d1%8f-%d0%bd%d0%b0%d1%80%d1%83%d1%88%d0%b0%d0%b2%d0%b0-%d0%b4%d0%be%d0%b3%d0%be/", "text": "Македония нарушава договора за добросъседство с България системно, а държавата ни нехае. Това заяви по време на пресконференция във Варна председателят на АБВ Румен Петков. Като пример за думите си той посочи скорошно изявление на член на Мултидисциплинарната комисия, създадена с решение на двете страни да следи за спазването на Договора за добросъседство, в което той е декларирал, че в исторически план между България и Македония има общи неща само по време на османското робство, но не и преди това. Теза, която според Петков е грубо погазване на историческата истина. Той подчерта, че АБВ признава и винаги е признавала създаването на македонската държава, но също така единствена е изразила безпокойство от предлаганите нови имена на западната ни съседка – „Илинденска Македония“ и „Северна Македония“. „Множество български политици в началото приеха възторжено името „Северна Македония“, но напоследък се отрезвиха, защото са прозряха казваното отдавна от АБВ, че това име може да доведе до бъдещи териториални претенции към България“, посочи Румен Петков. Председателят на Алтернатива за българско възраждане даде и пример за системното крадене и изопачаване на българската история и културно-историческото ни наследство от страна на Р Македония, действие което все още се толерира, въпреки че се явява грубо нарушение на Договора за добросъседство. Той показа две издания на книгата „Железният светилник“ от писателя Димитър Талев с разлика в отпечатването им от около 40-на години. В македонската версия на произведението, която е издадена през 2006 г. са премахнати 30-40 страници от оригиналния текст, а съдържанието му е изопачено, като навсякъде понятията „български“ и „българи“ са заменени с „македонски“ и „македонци“. Авторът Димитър Талев пък е посочен, като македонски писател. „Какво да кажем повече, особено след като македонското издание е издадено от Академията на науките в Скопие, със съдействието на македонското министерство на културата“, посочи Петков. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.13", "title": " Румен Петков: Македония нарушава договора за добросъседство с България системно, а държавата ни нехае"}
{"url": "https://trud.bg/%d0%b3%d0%bb%d0%be%d0%b1%d0%b8-%d0%b7%d0%b0-%d0%bf%d0%b0%d1%80%d1%82%d0%b8%d0%b8%d1%82%d0%b5-%d0%ba%d0%be%d0%b8%d1%82%d0%be-%d0%bd%d0%b5-%d0%b7%d0%b0%d1%89%d0%b8%d1%82%d0%b0%d0%b2%d0%b0%d1%82-%d0%bb/", "text": "Европейската комисия представи препоръки към политическите партии и фондации в държавите от ЕС за това как да защитават личните данни на гражданите по време на кампанията за следващите европейски избори, да гарантират прозрачността на политическата реклама и да избегнат опасността от кибератаки. Неспазването на препоръките ще доведе до глоби за партиите и отнемане на европейското им финансиране, съобщи  Брюксел предлага поредица от мерки, които националните власти и партиите трябва да следват. ЕК ще следи и за това дали партиите гарантират прозрачността на рекламата онлайн и дали предоставят информация за размера на средствата, които отделят за нея. „Ако това не се случи, изпращаме много сериозен сигнал – 5 процента от годишния доход на европейската партия глоба и невъзможност за нея да кандидатства става за европейско финансиране в годината, в която следва налагането на глобата“, обясни Мария Габриел. На пресконференция в Брюксел тя обяви създаването на нов Европейски център за компетентност в областта на киберсигурността и на мрежа от национални центрове за киберсигурност. „Нашият европейски експертен опит е неоспорим. Ето защо предлагаме всички ангажирани с киберсигурността в ЕС да могат да се срещат в рамките на мрежата и така да обединят цялото европейско ноу-хау, с което разполагаме. Водени от тази визия ще имаме единен координационен център във всяка страна членка, а създаването на мрежата ще изисква формирането на общност от таланти, знания и субекти, специализирани в областта на киберсигурността“, заяви Мария Габриел. Според анализ, направен от Европейската комисия, в ЕС вече има повече от 660 подобни субекти, които отговарят на условията за присъединяване към мрежата. Много от тях вече са подали заявления за участие в пилотни проекти на мрежата с общ бюджет от 50 милиона евро, които ще започнат през ноември.", "date": "2018.09.13", "title": " Глоби за партиите, които не защитават личните данни на евроизборите"}
{"url": "https://trud.bg/%d0%b4%d0%b6%d0%b0%d0%ba%d0%bf%d0%be%d1%82%d0%b8%d1%82%d0%b5-%d0%b2-%d1%82%d0%be%d1%82%d0%be%d1%82%d0%be-%d0%b4%d0%be%d1%81%d1%82%d0%b8%d0%b3%d0%bd%d0%b0%d1%85%d0%b0-%d0%b1%d0%bb%d0%b8%d0%b7%d0%be-11/", "text": "След тегленето на печелившите числа в 73-ия тираж на числовите игри на Български спортен тотализатор, джакпотите в тях продължават да нарастват. За следващия тираж в неделя печалбите ще достигнат общо 10 910 000 лева, съобщиха от спортния тотализатор.   Джакпотът в играта 6/49 ще бъде 7 100 000 лева. За играта 6/42 джакпотът ще е 545 000 лева. В играта 5/50 сумата е до 3 000 000 лева, а в Тото Джокер – 30 000 лева. Печелившите комбинации в игрите, които бяха изтеглени тази вечер, са: „Тото 2 – 6 от 49” – 46, 9, 2, 25, 39, 8;  Печалби от играта: Има четиринадесет късметлии, които са познали пет от шестте печеливши числа и всеки от тях печели по 2 442 лева.  Късметлия от град Козлодуй спечели допълнителна печалба лек автомобил Форд Фиеста. „Тото 2 – 5 от 35”, първо теглене – 3, 31, 10, 35, 34; второ теглене – 28, 24, 1, 11, 14;  Печалби от играта: В първо теглене на играта има един участник, който печели сумата от 22 448 лева.  Двама късметлии от градовете Хасково и Горна Оряховица спечелиха допълнителни парични печалби, възлизащи на 5 000 лева. „Тото Джокер”, 3-те двойки позиции и цифри – 9/2, 4/6, 8/9;  Печалби от играта: Има трима участници, познали печелившата комбинация от позиции и цифри, които печелят по 8 015 лева. „Тото 2 – Рожден ден“ – 40 (година), 5 (месец май), 22 (дата), 1 (понеделник – ден от седмицата); „Тото 2 – 6 от 42” – 23, 2, 37, 4, 26, 40 + 13 (допълнително число за Втори тото шанс на играта – „Пари плюс“)  Печалби от играта: Има трима късметлии, които са познали пет от шестте печеливши числа и си разделят по 3 368 лева.  Наградният фонд за следващото теглене на „Пари Плюс“ ще достигне сумата от 10 000 лева. „Тото 2 – Зодиак” – 19, 40, 33, 1, 28 + 6 (зодия Дева)  Печалби от играта: Един късметлия е познал четирите печеливши числа и зодията и печели сумата от 5 000 лева.", "date": "2018.09.13", "title": " Джакпотите в тотото достигнаха близо 11 милиона лева"}
{"url": "https://trud.bg/%d0%b0%d0%bc%d0%b5%d1%80%d0%b8%d0%ba%d0%b0%d0%bd%d1%81%d0%ba%d0%be%d1%82%d0%be-%d0%bf%d0%be%d1%81%d0%be%d0%bb%d1%81%d1%82%d0%b2%d0%be-%d0%b2-%d0%bf%d1%80%d0%b8%d1%89%d0%b8%d0%bd%d0%b0-%d0%bd%d0%b5/", "text": "Посолството на САЩ в Прищина съобщи, че не е било консултирано от косовското правителство във връзка с решението за приемане на пакет закони за трансформация на Косовските сили за сигурност (КСС) в армия на Косово, предава макидонската телевизия A1 On. „САЩ винаги са подкрепяли суверенното право на Косово да има армия и си сътрудничи тясно с Косово за реализиране на тази цел. Ние не бяхме консултирани когато е било взето решението и трябва да анализираме законопроектите, за да разберем техните цели и техният ефект“, се казва в съобщението на посолството на САЩ в Прищина. От там добавят, че изминалите седмици са били посветени на изграждането на вътрешен консенсус между косовските политически субекти за диалога със Сърбия.", "date": "2018.09.13", "title": " Американското посолство в Прищина: Не бяхме информирани за решението за формиране на косовска армия"}
{"url": "https://trud.bg/%d0%ba%d1%83%d0%b1%d0%b0-%d1%83%d0%bf%d0%bb%d0%b0%d1%88%d0%b8-%d0%b4%d1%80%d1%83%d0%b6%d0%b8%d0%bd%d0%b0%d1%82%d0%b0/", "text": "Полша   започна   успешно   защитата   на   световната   титла   по   волейбол .  Пред   над  3000  полски   фена   в   зала  „ Конгресна “  във   Варна  „ дружината “  надигра   с  3:1    младия   състав   на   Куба ,  който   оказа   повече   съпротива ,  отколкото   се   очакваше . След   два   лесни   гейма   за   поляците   кубинският   тим   се   отърси   от   притеснението   и   успя   да   обърне   третата   част   с   помощта   на   резервите   Йохан   Леон   и   Хесус   Херера ,  които   забиха   асове .  Карибците   запазиха   инерцията   и   дръпнаха   с  8:4  в   четвъртия   гейм ,  което   принуди   Полша   да   покаже   защо   е   световен   шампион .  Дружината   спечели  12  от   следващите  14  разигравания   и   с   лекота   затвориха   мача .  Артур   Шалпук   заби  20  точки   за   успеха ,  а   Хавиер   Рохас   отговори   с  12  т .  за   Куба . „ Бях   предупредил   играчите ,  че   ни   очаква   труден   мач  –  заяви   треньорът   на   Полша   Витал   Хайнен . –  Видях   някои   много   перспективни   играчи   от   кубинския   отбор .  Нашите   фенове   бяха   страхотни .“ Специалистът   обаче   си   изпати   за   вниманието с   което   удостои   медиите Оказа   се че   бусът   на   тима   заминал   без   него Явно   ще   ми   са   наложи   да   вървя км някой   да   каже   на   играчите че   ще   закъснея   за   видео   разбора пошегува   се   Хайнен Късно   снощи   завърши   вторият   мач   на   Полша   от   група  „   срещу   Пуерто   Рико ,  както   и   срещата   на   България   с   Иран .", "date": "2018.09.13", "title": " Куба уплаши „дружината“"}
{"url": "https://trud.bg/%d0%b1%d1%80%d0%b0%d0%b7%d0%b8%d0%bb%d1%86%d0%b8%d1%82%d0%b5-%d0%b2%d1%81%d0%b5%d0%ba%d0%b8-%d0%b3%d0%b5%d0%b9%d0%bc-%d0%b5-%d0%b2%d0%b0%d0%b6%d0%b5%d0%bd/", "text": "Бразилците   по   традиция   подхождат   лековато   в   първите   кръгове ,  но   на   мондиала   в   България   олимпийските   шампиони   демонстрират   нетипичен   максимализъм .  Поне   това   се   видя   в   първия   им   мач   с   Египет  –  успех   с  3:0  където   забавлението   отстъпи   на   ефективността Африканският   тим   бе   трагичен   на   посрещане още   в   първия   гейм   асове   забиха   Лукас   Сааткамп Карлос   Силва Изак   Сантос   и   Бруно   Резенде Най резултатни   с   по точки   бяха   Уолас   де   Соуса   и   Дъглас   Коста „ Започнахме   силно но   след   това   не   направихме   максимума   на   блок   и   в   защита разкритикува   съотборниците   си   капитанът   Бруно При   тази   формула   на   турнира   всеки   гейм   е   важен Затова   трябва   да   започваме   силно   от   самото   начало   на   мачовете Късно   снощи   завърши   голямото   дерби   от   група В в   Русе   между   Бразилия   и   Франция", "date": "2018.09.13", "title": " Бразилците: Всеки гейм е важен"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d0%bc%d0%be%d0%bd%d1%82%d0%b0%d0%bd%d0%b0-%d0%be%d0%b1%d1%8f%d0%b2%d0%b8-%d0%b4%d0%b0%d1%80%d0%b8%d1%82%d0%b5%d0%bb%d1%81%d0%ba%d0%b0-%d1%81%d0%bc%d0%b5%d1%82/", "text": "Местната управа в Монтана обяви банкова сметка за дарения, с които да бъде възстановена скулптура на богинята Диана – покровителка на древния град Кастра ад Монтанензиум. Бронзовата статуя на римската богиня бе създадена през 1973 година от скулптура Димитър Ганчев и бе монтирана пред Ловния дом до Калето в Михайловград. Там тя се превърна в място за срещи и събирания на младежи и компании от града и района, но в началото на 90-те години на миналия век бе открадната. Инициативата за повторното отливане на скулптурата и превръщането й в символ на днешна Монтана, за която съобщи „Труд”, започна в началото на лятото. През юли архитект Иван Замфиров, Димитър Ганчев и леярът Симо Алексов откриха собственика на единственото останало копие на статуята и започнаха работа по снемането на гипсов калъп. За втората бронзова отливка на Диана са необходими 28 хиляди лева. Досега шест почетни граждани на Монтана дариха за инициативата лични средства. Всеки, който иска да подкрепи проекта, може да го направи на сметката на Община Монтана за дарения: IBAN BG17FINV91508416677210 BIC FINVBGSF Код за вид плащане 445100 Първа инвестиционна банка – клон Монтана АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.13", "title": " Община Монтана обяви дарителска сметка за възстановяване скулптурата на Диана"}
{"url": "https://trud.bg/%d1%81%d1%8a%d0%b4%d1%8f%d1%82-19-%d0%b3%d0%be%d0%b4%d0%b8%d1%88%d0%b5%d0%bd-%d0%b3%d1%80%d0%b0%d0%b1%d0%b8%d1%82%d0%b5%d0%bb-%d0%bf%d1%80%d0%b5%d0%b1%d0%b8%d0%bb-%d0%bf%d0%b5%d0%bd%d1%81%d0%b8%d0%be/", "text": "19-годишен грабител от добруджанското село Росица се изправя в петък срещу разширен състав на Добричкия окръжен съд. Младежът е обвинен за грабеж, придружен с опит за убийство и ако бъде признат за виновен може да получи наказание от 15 до 20 г. или доживотен затвор. На 12 август миналата година през нощта той нахлул в дома на 79-годишен съселянин, за да го обере. Повалил дядото на земята и му нанесъл множество удари по главата и тялото. След това претършувал стаята, но не открил пари. Затова задигнал от масата две кутии цигари и си тръгнал. Старецът бил намерен на другата сутрин от роднина да лежи в несвяст в локва кръв. Приет бил в тежко състояние в добричката болница и само бързата намеса на медиците спасила живота му. След месец престой в стационара пострадалият бил преместен в хоспис. Не докачал края на разследването, защото починал след внезапна сърдечна атака. Нападателят му и неговата защита сега настояват за възобновяване на досъдебното производство и извършване на допълнителни следствени действия, уточниха от съда. Искането магистратите ще гледат в предстоящото разпоредително заседание.", "date": "2018.09.13", "title": " Съдят 19-годишен грабител, пребил пенсионер за две кутии цигари"}
{"url": "https://trud.bg/%d0%bd%d0%be%d0%b8-%d1%81%d0%bf%d1%80%d1%8f-%d0%b4%d0%be%d1%81%d1%82%d1%8a%d0%bf%d0%b0-%d0%b4%d0%be-%d1%81%d0%bf%d1%80%d0%b0%d0%b2%d0%ba%d0%b8-%d0%bf%d0%be-%d0%b5%d0%b3%d0%bd-%d0%b8-%d0%bf%d0%b8%d0%ba/", "text": "В Националния осигурителен институт постъпиха сигнали на граждани и медии, че на интернет страницата на института може да се осъществи невалидиран достъп за справки по ЕГН и ПИК на Националната агенция по приходите (НАП). В момента се извършва интензивна проверка на случая и до пълното изясняване на обстоятелствата достъпът до тези справки е блокиран. Всички други електронни услуги със свободен или ограничен достъп функционират нормално.", "date": "2018.09.13", "title": " НОИ спря достъпа до справки по ЕГН и ПИК на НАП през сайта си"}
{"url": "https://trud.bg/%d0%bd%d0%b0%d1%88%d0%b0-%d0%bb%d0%be%d0%b4%d0%ba%d0%b0-%d0%b2-%d1%82%d0%be%d0%bf-12-%d0%bd%d0%b0-%d1%81%d0%b2%d0%b5%d1%82%d0%b0/", "text": "Кристиан Василев и Борис Йотов все пак пробиха до полуфиналите на световното по гребане в Пловдив. Дебютният ни екипаж на това първенство трябваше да мине през репешажите, след като направи слаба първа гонка преди дни. Дуетът завърши втори, на 4 секунди след победителите от Ирландия. „Да се класираш сред първите 12 на света е сериозно постижения – заяви Свилен Нейков, президент на родната федерация. – Доволен съм от представянето на момчетата. Бариерата беше поставена. Успяхме да разделим децата от мъжете. Още повече, че Борис беше и леко болен. Но се пребориха. Доста силни лодки обаче отпаднаха от надпреварата.“  През миналата година Йотов стана европейски шампион до 23 г., а Василев бе в дует с Георги Божилов. В навечерието на мондиала в Пловдив националите сформираха и новия екипаж.  Времето на българите е пето най-добро от всички лодки в репешажите.  Полуфиналите са утре сутрин. Другият ни дует – Рангел Кацарски и Станимир Халаджов остана пети на двойка без рулеви и не успя да отиде на полуфинал. Същевременно ветеранката Екатерина Карстен не можа да помогне на четворката на Беларус за по-престижно класиране. Квартетът завърши пети, а само първите 3 лодки продължават на финала. 46-годишната Карстен е двукратна олимпийска шампионка и бе една от основните конкурентки на Румяна Нейкова.", "date": "2018.09.13", "title": " Наша лодка в топ 12 на света"}
