{"url": "https://trud.bg/%d0%bd%d1%8f%d0%bc%d0%b0-%d1%85%d0%be%d1%80%d0%b0-%d0%bf%d0%be%d0%b4-%d1%80%d0%b0%d0%b7%d0%b2%d0%b0%d0%bb%d0%b8%d0%bd%d0%b8%d1%82%d0%b5-%d0%bd%d0%b0-%d1%83%d0%bd%d0%b8%d0%b2%d0%b5%d1%80%d1%81%d0%b8/", "text": "Няма хора под развалините на университетската сграда, която   в Санкт Петербург, сочат предварителни данни, цитирани от ТАСС. Според представител на службите за бързо реагиране в момента спасителите евакуират последните четирима души – трима студенти и един преподавател – от сградата на университета за информационни технологии, механика и оптика ИТМО. По-рано бяха евакуирани 81 души. Разследващите органи са започнали наказателно дело за нарушаване на правилата за безопасност при строителни или други дейности. По данни на спасителните служби в пететажната сграда на университета са се срутили междуетажните плочи от петия до втория етажи на площ 150 кв метра. По предварителни данни като причина се посочва нарушаване на изискванията при извършване на ремонтни дейности. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.16", "title": " Няма хора под развалините на университетската сграда в Санкт Петербург"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d1%80%d0%b8%d1%81%d0%be%d0%b2-%d1%86%d1%8f%d0%bb%d0%b0%d1%82%d0%b0-%d0%bc%d0%b8-%d0%b5%d0%bd%d0%b5%d1%80%d0%b3%d0%b8%d1%8f-%d0%be/", "text": "Цялата ми енергия отива да направя нещо добро за страната и да я представя добре. Това каза премиерът Бойко Борисов пред журналисти в Мюнхен. На въпрос готова ли е ГЕРБ за евентуално вето от страна на президента Румен Радев върху промените в Изборния кодекс, Борисов отговори: „Толкова работа имам, толкова ми е трудно да прокарам държавата през иглени уши, виждате отношения между САЩ, Европа, Русия, Китай какви са, за да си хабя енергията“. „Виждате днес е събота, целият ми ден, цялата ми енергия минава да направя нещо добро за страната и да я представя добре. Тези, които си нямат работа, могат да си говорят“, допълни той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com            ", "date": "2019.02.16", "title": " Премиерът Борисов: Цялата ми енергия отива да направя нещо добро за страната и да я представя добре"}
{"url": "https://trud.bg/%d0%b5%d0%bc%d0%b8%d0%bb-%d1%80%d0%b0%d0%b4%d0%b5%d0%b2-%d0%be%d1%82-%d0%b4%d0%bd%d0%b5%d1%81-%d0%b4%d0%be%d0%ba%d1%83%d0%bc%d0%b5%d0%bd%d1%82%d0%b8%d1%82%d0%b5-%d0%b7%d0%b0-%d0%b3%d1%80%d0%b0%d0%b6/", "text": "От днес влиза в сила нов европейски регламент, който опростява изискванията за официални документи за гражданско състояние между държавите-членки на Европейския съюз, съобщиха от пресцентъра на партия ГЕРБ. „Вече няма да се налага апостил или легализация за голяма част от документите, които най-често се използват от гражданите в ЕС като акт за раждане, акт за смърт, удостоверения за брак, семейно положение и развод, осиновяване, както и удостоверения, свързани с местоживеене или доказващи липсата на съдебно минало.Успяхме да направим използването на всички тези официални документи в различните държави-членки по-лесно и по-евтино”, коментира българският евродепутат Емил Радев, който предствляваше Европейската народна партия при договарянето на окончателния текст на регламента, приет през 2016 г. “Постигнатият регламент ще улесни милиони хора, които работят, учат и живеят в друга държава-членка на ЕС. Промяната е изключително важна и в контекста на предстоящите избори, тъй като обхваща и документите, които гражданите на ЕС са задължени да представят при гласуване или кандидатиране в избори за Европейски парламент или на местни избори”, изтъкна още Радев. По думите му, вместо досегашната заверка, документите в обхвата на регламента ще бъдат придружавани от многоезични стандартни формуляри и по този начин ще се призвават за автентични. „Това ще доведе и до драстично намаляване на разходите за преводи. Такива биха могли да бъдат изисквани само в изключителни случаи. Времето, необходимо на едно лице да предостави искания му официален документ, също значително ще намалее. Ще се облекчи и самият бюрократичен процес”, увери евродепутатът от ГЕРБ/ЕНП. „Радвам се, че успяхме да договорим две години след прилагането на регламента, т.е. до февруари 2021 г., Европейската комисия да проучи възможностите за включване в приложното поле и документите, свързани със статута и представителството на фирмите, дипломите и квалификациите, както и документи, удостоверяващи официално признато увреждане”, разясни Емил Радев. Той допълни, че в новия регламент са предвидени защитни мерки, които при съмнения за измама дават възможност на получаващия документа орган да направи проверка в съответната институция на дадена държава от ЕС чрез съществуваща платформа – Информационната система за вътрешния пазар. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.16", "title": " Емил Радев: От днес документите за гражданско състояние ще се признават  в целия ЕС, без да се налага заверка и апостил"}
{"url": "https://trud.bg/%d0%bd%d0%be%d0%b2%d0%b8-%d0%b8%d0%bc%d0%b5%d0%bd%d0%b0-%d0%b2-%d0%b5%d0%bf%d0%be%d1%81%d0%b0-%d0%b4%d1%8e%d0%bd/", "text": "Един от най-очакваните филми  Още в момента, в който Legendary взеха Дени Вилньов за режисьор на нова екранизация по класиката на Франк Хърбърт „Дюн“ феновете знаеха, че подходът ще бъде сериозен. Новите имена в актьорския състав го потвърждават – Джейсън Момоа и Джош Бролин. Момоа ще изиграе Дънкан Айдахо – един от главните герои в цялата сага. Вилньов вече е работил с Джош Бролин в изключителния „Сикарио“, но този път ролята му ще е малко по-скромна като екранно време, защото става дума за Гърни Халик, опитен войник и учител по фехтовка на Пол, който ще се изпълнява от Тимъти Шаламе, припомня operationkino.net. Режисьор на „Дюн“ е Дени Вилньов, който е и сценарист заедно с Ерик Рот („Форест Гъмп“) и Джон Спейтс („Прометей“). В главните роли се очаква да видим Тимъти Шаламе, Оскар Айзък, Ребека Фъргюсън, Зендая, Джейсън Момоа, Стелан Скарсгард, Дейв Батиста, Хавиер Бардем, Джош Бролин и Шарлот Рамплинг. Все още не е известна премиерата, но снимките започват тази пролет в Будапеща и Йордания.", "date": "2019.02.16", "title": " Нови имена в епоса „Дюн“\t\t\t"}
{"url": "https://trud.bg/%d0%b4%d0%b8%d0%bc%d0%b8%d1%82%d1%8a%d1%80-%d0%b6%d0%b5%d0%bb%d1%8f%d0%b7%d0%ba%d0%be%d0%b2-%d0%be%d1%87%d0%b8%d1%82%d0%b5-%d0%b5%d0%b4%d0%b8%d0%bd%d1%81%d1%82%d0%b2%d0%b5%d0%bd%d0%be%d1%82%d0%be/", "text": "Единственото, за което се притеснявам, е здравето ми, обвиненията към мен са несериозни. Това каза пред журналисти Димитър Желязков-Очите преди гледането на мярката му в Специализирания наказателен съд. „Обвиненията към мен са несериозни. Сега обвиняват и дъщеря ми, как може такова нещо? Тя е майка“, обясни той, като посочи, че не знае в какво е обвинена. „Питайте прокуратурата“, добави той. Димитър Желязков каза още, че единственото, за което има притеснение, е здравословното му състояние. „Отидох на лекар в Турция. Там съм опериран. Имам документи, бях на преглед“, подчерта той. Желязков обясни, че не се е явил в съда, защото не му е била пусната призовка. Димитър Желязков-Очите е обвинен в това, че е завладял целия погребален бизнес на територията на област Бургас. Това каза пред журналисти наблюдващият делото прокурор Калин Близнаков. „Спрямо Желязков са предявени обвинения за организирана престъпна група – за извършване на палежи, разпространение на наркотици, леки и тежки телесни повреди, т.е побоища на лица, които не искат да се подчиняват на групата“, заяви той. По думите на прокурора към него има и обвинения за изнудване и заплащане на такса „спокойствие“ от търговски лица на територията на Бургас, Слънчев бряг и Ямбол. „Обвиненията са за това, че е завладял целия погребален бизнес на територията на област Бургас. В продължение на 3 години е събирана тази такса „спокойствие“, като сумата е възлизала на 150 лв. на погребение. По-рано Димитър Желязков-Очите обясни, че неговото здравословно състояние е влошено, заради рана в областта на корема, която е вследствие на операция. В тази връзка наблюдаващият делото прокурор Евгения Станкова заяви, че е извикан екип на ЦСМП, който отново ще го прегледа. „Снощи в 23.30 часа е проведен медицински преглед. Съдът изиска този документ. Аз не мога да се ангажирам с това, което пише в него“, посочи тя, като уточни, че след като изследванията пристигнат в съда, те ще бъдат прегледани от магистратите и ще бъде установено неговия здравословен статус. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com            ", "date": "2019.02.16", "title": " Димитър Желязков-Очите: Единственото, за което се притеснявам, е здравето ми, обвиненията към мен са несериозни"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%ba%d1%80%d0%b0%d0%bb%d0%b5%d0%b2-%d1%81%d0%b5-%d1%81%d1%80%d0%b5%d1%89%d0%bd%d0%b0-%d1%81-%d0%ba%d0%bc%d0%b5%d1%82%d0%b0-%d0%bd%d0%b0-%d0%b1%d1%83/", "text": "Министърът на младежта и спорта Красен Кралев проведе работна среща с кмета на Бургас Димитър Николов, съобщиха от Министерството на младежта и спорта. По време на срещата Димитър Николов представи предложения на Община Бургас за подходящи терени, на които би могло да се изгради футболен стадион, който да отговаря на критериите за провеждането на големи международни първенства. „В момента България подготвя кандидатурата си заедно със Сърбия, Гърция и Румъния за евентуално домакинство на Световно и Европейско първенство по футбол. Бургас е един от градовете, които имаме предвид, тъй като има отлична инфраструктура – има летище, добра пътна и транспортна инфраструктура, голяма хотелска база. Процесът все още е в самото начало, но трябва да сме наясно какви са възможностите пред нас, защото ако искаме да участваме в тази кандидатура, трябва да предложим и изградим 4 нови стадиона с капацитет 40 000 души.“ Това каза министър Красен Кралев по време на работната си визита в морския град, на която присъстваше и главният архитект на Общината Веселина Илиева. „Първият терен, който смятаме, че е подходящ е бивше военно поделение, което се намира на входа на Бургас, другият е стадион „Черноморец“ в квартал „Акациите“, който може да бъде изцяло престроен“, посочи Димитър Николов. Министър Кралев определи сътрудничеството с кмета на Бургас като отлично и изрази увереност тази година да бъде приключен най-големият проект, който министерството има в Община Бургас – многофункционалната спортна зала „Арена Бургас“. “Това ще бъде още едно бижу за града. Смятам, че кметовете, които работят, обичат спорта и отделят от ресурсите на общината, сме длъжни да ги подкрепяме с държавни проекти“, добави той. По време на работното си посещение Красен Кралев, заедно с кмета на Бургас, посетиха и закрития плувен басейн с олимпийски размери „Парк Арена ОЗК”, където се провежда втория квалификационен кръг от първенството по водна топка – мъже. Спортният министър и Димитър Николов изгледаха срещата между Черноморец-Бургас – Аква Спорт-Варна, която завърши с резултат 12:14, в полза на варненци. След нея Красен Кралев даде старт на двубоя между варненските отбори Комодор-Варна и Черно море. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.16", "title": " Министър Кралев се срещна с кмета на Бургас Димитър Николов\t\t\t"}
{"url": "https://trud.bg/%d0%b2%d0%b8%d1%86%d0%b5%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%bc%d0%b0%d1%80%d0%b8%d1%8f%d0%bd%d0%b0-%d0%bd%d0%b8%d0%ba%d0%be%d0%bb%d0%be%d0%b2%d0%b0-%d1%89%d0%b5-%d0%b1%d1%8a/", "text": "Заместник министър-председателят по икономическата и демографската, Марияна Николова посети община Сопот, където проведе работна среща с представителите на местната власт и ръководителя на общинската болница. По време на срещата кметът Деян Дойнов отправи покана към Николова да бъде патрон на предстоящите през юли Вазови празници. Тя посети къщата-музей на патриарха на българската литература, където доц. Григорий Вазов сподели детайли от историята на Вазовия род. След това вицепремиерът заедно с Дойнов откриха нова модерна детска площадка в града. Николова подчерта, че инфраструктурата е ключова за създаване на условия за отглеждане на деца затова трябва да се подкрепят всички усилия в тази посока. Николова бе официален гост на ежегодния “Фестивал на виното и любовта”. Заедно с кмета на общината Дойнов извършиха традиционния ритуал зарязване на лозята в местността “Манастирска поляна”. “Нека тази година да бъде щедра към страната ни и нашите производители, които са част от гръбнака на икономиката.”, сподели вицепремиерът, която след това откри традиционния за Сопот фестивал. Николова подчерта значимостта на българския празник „Трифон зарезан“ и пожела на хилядите гости на събитието и сопотненци здраве, и любов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.16", "title": " Вицепремиерът Марияна Николова ще бъде патрон на Вазовите празници"}
{"url": "https://trud.bg/%d0%b7%d0%b0%d0%bf%d0%be%d1%87%d0%bd%d0%b0-%d1%81%d1%80%d0%b5%d1%89%d0%b0%d1%82%d0%b0-%d0%bd%d0%b0-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bf%d1%80%d0%b5%d0%b4%d1%81%d0%b5%d0%b4%d0%b0/", "text": "Започна срещата на министър-председателя Бойко Борисов с вицепрезидента на Съединените американски щати Майкъл Пенс, съобщиха от правителствената информационна служба. Двамата ще разговарят по актуални политически въпроси, а двустранната им среща е в рамките на Мюнхенската конференция по сигурността. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.02.16", "title": " Започна срещата на министър-председателя Борисов с вицепрезидента на САЩ Майкъл Пенс"}
{"url": "https://trud.bg/%d0%ba%d1%8a%d1%89%d0%b0-%d0%b2-%d1%82%d1%8a%d1%80%d0%bd%d0%be%d0%b2%d0%be-%d0%b2-%d0%ba%d0%be%d1%8f%d1%82%d0%be-%d1%81%d0%b5-%d0%b5-%d0%ba%d1%80%d0%b8%d0%bb-%d0%bb%d0%b5%d0%b2%d1%81%d0%ba%d0%b8/", "text": "В деня, в който се навършват 146 години от обесването на Апостола на свободата Васил Левски-18 февруари, екипът на новооткрита къща за гости във Велико Търново, организира ден на отворени врати и кани посетители. Къщата „HiStory Inn” уникална като функционира и като музей с доказаната информация, че е била убежище за подслон и укриване на Васил Левски. В общо помещение на един от етажите се намира неговото скривалище, от което някога е тръгвал тунел за бягство към реката. В къщата е живял Христо Иванов-Големия (Войводата, Книговезеца) – една от ярките фигури в българската революционна дейност и най-доверения приятел на Левски. Бил е началник на Тайната полиция и народен представител в VI-то Обикновено народно събрание (1890-1893). Паметникът му се намира в непосредствена близост до къщата. Домакините са подготвили богата експозиция от информационни табла с интересни исторически факти и снимки. ”Предлагаме тези посещения абсолютно безплатно и се надяваме възможно най-голям брой хора да имат възможността да видят и усетят историческия дух, с който е заредена тази уникална къща“, заявяват в социалните мрежи собствениците на имота. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.16", "title": " Къща в Търново, в която се е крил Левски, отваря врати за посетители в деня на обесването му\t\t\t"}
{"url": "https://trud.bg/%d0%b1%d0%be%d0%b6%d0%ba%d0%be%d0%b2-%d0%b8-%d1%84%d0%b5%d0%bd%d0%be%d0%b2%d0%b5-%d0%be%d0%b1%d1%81%d1%8a%d0%b4%d0%b8%d1%85%d0%b0-%d0%b1%d1%8a%d0%b4%d0%b5%d1%89%d0%b5%d1%82%d0%be-%d0%bd%d0%b0-%d0%bb/", "text": "Ден преди първия мач на „Левски“ през пролетния дял от шампионата в Първа лига бизнесменът Васил Божков се срещна с фенове на тима. Това разкри Тръст „Синя България“, който е и минолитарен акционер в клуба. Съобщението:  „На състояла се среща между г-н Васил Божков и Тръст „Синя България“ бяхме запознати с детайли от проведения вътрешен одит, свързани с тежкото финансово състояние на Левски. Беше изразено твърдото му намерение да се справи с оздравяването и стабилизирането на клуба, като акцентът ще бъде върху реформиране на управленската структура, приоритетни инвестиции в юношеската школа и създаването на комфорт и сигурност за привържениците по време на мач чрез безкомпромисна борба с футболното хулиганство. Тръст „Синя България“ ще приветства и подкрепя всички усилия, свързани с превръщането на Левски във финансово независим клуб и разбиване на продължилия твърде дълго порочен модел на управление.“", "date": "2019.02.16", "title": " Божков и фенове обсъдиха бъдещето на „Левски“"}
{"url": "https://trud.bg/%d0%bd%d0%b0-16-%d1%84%d0%b5%d0%b2%d1%80%d1%83%d0%b0%d1%80%d0%b8-2019-%d0%b4%d0%b0-%d0%bf%d0%be%d1%87%d0%b5%d1%80%d0%bf%d1%8f%d1%82/", "text": ", режисьор, 86 г. , депутат от ГЕРБ в 44-ото НС, 36 г. , член на СЕМ, депутат в 36, 37, 38, 39 и 40-ото НС, 66 г. , музикант, кларнетист, 67 г. , треньор по футбол, 62 г. , композитор, основател на „Тоника“, 74 г.", "date": "2019.02.16", "title": " На 16 февруари 2019 да почерпят"}
{"url": "https://trud.bg/%d0%b2%d0%b8%d1%86%d0%b5%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d0%bd%d0%b0-%d1%81%d0%b0%d1%89-%d0%bc%d0%b0%d0%b9%d0%ba%d1%8a%d0%bb-%d0%bf%d0%b5%d0%bd%d1%81-%d0%bf%d0%be/", "text": "Търговските отношения със САЩ и ръста на американските инвестиции в България бяха сред темите на разговор с вицепрезидента на Съединените американски щати Майкъл Пенс, заяви министър-председателят Бойко Борисов пред журналисти в Мюнхен, където участва в традиционната конференция по сигурността, съобщиха от правителствената информационна служба. Премиерът Борисов и американският вицепрезидент са обсъдили също така постигнатото от председателството ни на Съвета на ЕС, както и позицията на България по ситуацията във Венецуела. Пенс е изразил одобрението си за работата на страната ни на всички нива, като специално е изтъкнал дейността на българските специални служби. Вицепрезидентът е изразил и намеренията си да посети България през настоящата година. Министър-председателят обобщи най-важното и от другите срещи, които проведе днес в столицата на германската федерална провинция. С еврокомисаря по бюджет и човешки ресурси Гюнтер Йотингер говорихме защо трябва да се случи българският хъб „Балкан“, заяви премиерът. „Това не е нещо в повече за България, а след като близо 17 млрд. куб. метра, които минават сега през България за Турция, престанат да минават, нашите тръби ще се изпразнят. И е задължително да възстановим баланса – да мине Турски поток и да стане газов хъб Балкан. Искаме да имаме това, което имаме към момента“, аргументира се Борисов. Премиерът Борисов изтъкна огромната подкрепа за България, която е засвидетелствал Маркус Зьодер и добави, че баварският премиер ще посети страната ни през май тази година. Борисов изтъкна, че Зьодер се е съгласил, че България се нуждае от допълнително финансова подкрепа във връзка с охраната на границата. По отношение на ситуацията в черноморския регион премиерът Борисов заяви, че трябва да се консолидираме, да сме единни в отбранителните си способности, да увеличаваме парите за отбрана и сигурност , но трябва да водим и максимално добър диалог с Русия и Китай. Премиерът Борисов добави, че предстои посещение в България и на руския премиер. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com        ", "date": "2019.02.16", "title": " Вицепрезидентът на САЩ Майкъл Пенс поздрави България за направеното на всички нива"}
{"url": "https://trud.bg/%d0%b0%d0%b2%d1%82%d0%be%d0%b1%d1%83%d1%81-%d0%bd%d0%b0-%d0%b3%d1%80%d0%b0%d0%b4%d1%81%d0%ba%d0%b8%d1%8f-%d1%82%d1%80%d0%b0%d0%bd%d1%81%d0%bf%d0%be%d1%80%d1%82-%d1%81%d0%b5-%d1%83%d0%b4%d0%b0%d1%80-2/", "text": "Катастрофа с автобус на градският транспорт в София стана тази сутрин, съобщи  . Автобусът се е движел по линия 108 и е ударил стълб на улица „Илиенско шосе“. Причината е прилошаване на шофьора. Няма пострадали хора при инцидента. Водачът на автобуса е бил прегледан от екип на Спешна медицинска помощ. От Столичната община съобщиха, че вчера шофьорът е бил на задължителен медицински преглед и е използвал всичките си почивни дни по график. Преди седмица автобус се удари в дърво по пътя между кварталите „Бистрица“ и „Железница“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.16", "title": " Автобус на градския транспорт се удари в стълб в София"}
{"url": "https://trud.bg/%d1%82%d0%be%d0%bf-%d0%bc%d0%be%d0%b4%d0%b5%d0%bb%d0%b8-%d0%b4%d0%b5%d1%84%d0%b8%d0%bb%d0%b8%d1%80%d0%b0%d1%85%d0%b0-%d0%bd%d0%b0-%d0%bb%d0%b5%d0%b4%d0%b5%d0%bd%d0%b0-%d0%ba%d1%80%d0%b0%d0%bb/", "text": "Включени са 50 модела булчински и официални рокли Дизайнерката Поля Кинова представи новата си колекция “Ледена кралица” с уникално модно шоу. Колекцията включва 50 нови модела булчински и официални рокли. Дизайнерката залага отново на ръчно украсени тоалети с камъни и дантела. Моделите представиха и специално изработени корони от ювелирна компания, които бяха с над 4000 брилянта. Сцената на ревюто грееше украсена с кристали и цветя и пресъздаваше леденото кралство, създадена от флориста Йоана Томова. Дефилираха част от най-популярните и утвърдени модели у нас, между които Куини Алис, Ева Кикерезова, Мис България Марина Войкова, Мисис България Мариана Маринова, а лица на колекцията е топмоделът Петя Велкова – носител на редица отличия в модния бранш. Сред гостите, които се насладиха на ревюто бяха проф. Любомир Стойков, Мис България Тамара Георгиева, Мис България Свят Вероника Стефанова и още много популярни личности.", "date": "2019.02.16", "title": " Топ модели дефилираха на „Ледена кралица“\t\t\t"}
{"url": "https://trud.bg/%d0%ba%d1%83%d0%b1%d0%b0-%d1%81%d1%82%d1%80%d0%b0%d0%bd%d0%b0%d1%82%d0%b0-%d0%bd%d0%b0-%d1%80%d0%b5%d0%b2%d0%be%d0%bb%d1%8e%d1%86%d0%b8%d0%b8%d1%82%d0%b5-%d0%bf%d1%83%d1%80%d0%b8%d1%82%d0%b5-%d0%b8/", "text": "Навсякъде можеш да видиш образите на Фидел, Че и Хемингуей Кубинците могат да се усмихват и да танцуват по улиците 24 часа Жените до една са красиви и достойни да се влюбиш в тях Срещата с Куба винаги е била едно от тайните и съкровени желания на много българи. Тя е като носталгия. За нея си заслужава да умреш, казват тези, които я познават добре. Мистерията на тази карибска държава най-вероятно се крие в цветовете й. Толкова ярки и толкова красиви, заедно с музиката на “Буена Виста Соушъл Клъб”, гласа на Омара Портуондо, пурите, коктейлите, плажовете на Варадеро и, разбира се, Фидел и Че. Няма да е честно ако пропуснем и Хемингуей… Образите и на тримата са навсякъде. Сигурно има много какво да се добави, но Куба е всичко, което можеш да си помислиш като емоция. Представете си, че се чувствате леки и щастливи, морски бриз ви роши косите и с танцова стъпка се носите през различни епохи с чаша ром в едната ръка и с кубинска пура в другата. Харесва ви, нали? А наистина там е нещо такова, само че още по-хубаво. И съвсем достижимо. Ромът и пурите са толкова типични за Куба, че не може човек да не ги опита дори да е върл въздържател. Дайкири, мохито, куба либре, саоко, хавана локо – всички тези божествени коктейли имат две общи неща – те са традиционни кубински питиета и съдържат висококачествен кубински ром. А ако срещу вас има и някоя знойна кубинка или чувствен и усмихнат кубинец, нещата започват да стават истински. В Куба няма как да не се почувстваш като в стар филм, в който гангстерите спазват определен морален кодекс, а жените до една са красиви и достойни да се влюбиш в тях. По време на своето управление Фидел Кастро забранява вноса на чуждестранни автомобили и затова кубинският автопарк е застинал някъде в 50-те години на XX век. По улиците се движат разкошни ретро американски коли, като “Шевролет”, “Буик”, “Плимут”. Раул Кастро, братът на Фидел, премахна преди няколко години забраната за внос, така че по улиците на Куба вече има модерни автомобили, но все още ретро моделите са основно средство за придвижване. Хавана е една от перлите на страната. В началото на 80-те години на XX век ЮНЕСКО обяви града за част от световното културно наследство. Повечето сгради са реставрирани, но реставрацията им продължава непрекъснато. Този град е просто една приказка, в която искаш да видиш всичко. Където и да се окажеш, навсякъде е интересно и шарено. Весело, романтично, тъжно, очарователно…. Със своите фестивали, разкошни къщи на испански завоеватели, модерно изкуство и стари катедрали градът е истинска перла. Макар и стара, макар и олющена на много места, тя е истинска прелест. А булевард Малекон – там е задължително да се разходиш няколко пъти през денонощието. От едната му страна има къщи в колониален стил, а от другата е морето. Истината е, че когато човек тръгне за Куба, трябва да се подготви за пътешествие във времето. Там е действащ комунизъм, отдавна забравен по нашите земи, но затова пък пълен с носталгия. Особено за туристите от бившите соцдържави. Куба е страна, която удивлява с контрастите си – бедността и липсата не са съкрушили кубинците и те са толкова сърдечни към чужденците, че чак не е за вярване. Могат да спрат турист само за да си поговорят с него. Там може би са едни от най-усмихнатите хора на Земята. Усмихват се 24 часа в денонощието, танцуват по улиците, готови са да помогнат сякаш си тяхно дете. Затова стара Куба трябва да бъде почувствана с всяка частица на тялото. Човек задължително трябва да попие аромата на пурите, рома и шоколада, и да се впусне по стъпките на Хемингуей, Че Гевара и Буена Виста Соушъл Клъб. Да отиде до Острова на свободата и да не види Варадеро – сърцето на слънчева Куба – това човек дори не бива да си помисля. Защото тогава ще съжалява за цял живот. Прочутият курорт се намира на полуостров Икакос, само на два часа път от столицата Хавана. А пристанището и летището на курорта предлагат удобен достъп на туристи от цял свят. Селището е известно и под името “Плая Асул” (Синият плаж). Там водата е кристално чиста и осигурява възможност за плуване, водолазни приключения, риболов, сърфинг, водни ски и още много занимания. Пясъкът е толкова фин и бял, че можеш да го помислиш за нереален. Най-големият летен курорт в страната не спира да се разширява и да приветства все повече посетители. Хотели, бунгала, вили, частни къщи са разположени по цялата плажна ивица, както и във вътрешността на града. Разнообразните ресторанти, барове, магазини и търговски центрове допринасят за доброто изкарване на всеки турист. Да видиш видиш Хавана и Варадеро не е достатъчно. Трябва ти да минеш и по стъпките на Хемингуей, които имат много нюанси. Пак ще го повторим – Куба наистина е мечта, за която си заслужава да умреш. И Хемингуей го прави, превръщайки я в един от последните нюанси на своя живот. Цели 21 години той живее на Острова – от 1939 до 1960, а по-голяма част от времето му минава в малко, крайбрежно селце на име Кохимар. Място, което му дава не само идеални условия за риболов, но и ражда “Старецът и морето”, за който получава “Пулицър” през 1952 г. В свои спомени местните разказват как в лошо време, писателят е влизал навътре в морето да помага на рибарите да се приберат благополучно. Всички са го обичали, а докато ходи по улиците на Кохимар и Хавана се чува от всеки ъгъл “Papa, papa”. Настроението му често зависи от големината и наличието на улов. Местните още не могат да отговорят какво е обичал той повече – риболова или жените. Защото Куба му дава и от двете. Ето това е Куба – цветове и нюанси. Тези на синьото море, белите костюми, червените революции, тъмните кубинки и кафявите пури. А който ги опита остава щастливец за цял живот.   Българи, хайде към Варадеро Отчитат рекорден брой туристи за 2018 г. Тази седмица в посолството на Хавана у нас бяха представени десетки възможности за екскурзии в Куба. Лично заместник-министърът на туризма Давид Лобайна, който е представител на министерството за Централна и Източна Европа, разказа и представи много интересни данни, бе щастлив да приветства основните партньори на туристическата индустрия на карибската страна. Естествено, специални благодарности той поднесе на новата посланичка на Куба у нас Н. Пр. Каридад Ямира Куето Милиан, която макар да е в София само от около 2,5 месеца, вече организира няколко запомнящи се събития. Министърът акцентира на дълбоките връзки на приятелство и отношенията, които обединяват българите и кубинците в продължение на години. Според него България и Куба са две страни, където химията на приятелството между двата народа е работила изключително добре. Разбира се г-н Лобойна не скри основната си цел на презентацията – да поддържа и да увеличава растежа на посещаемостта на Българите в Куба, както и да се увеличат инвестициите там. Ето и какви данни представи той. Оказа се, че в края на 2018 г. Куба достига за 11-и път нов рекорд на посещаемост – 4 730 280 туристи са посетили Острова на свободата. Тази година желанието им е туристите да надхвърлят 5 милиона. В края на миналата година 6450 българи са били в Куба, т.е. с 1140 души повече от 2017-а. До миналата седмица само за по-малко от месец и половина Острова вече са посетили 1174 българи, с 14% повече от същия период през 2018-а.   Как се стига до Острова на свободата Куба е свързана с повече от 53 авиокомпании от важни градове от целия свят. Има 12 международни летища, 7 международни морски линии, 3 основни пристанища. Правят се инвестиции в различни точки на акостиране, за да се увеличават морските пристанища. В страната има 95 000 стаи, 71 000 хотелски стаи в хотели от 3-5 звезди (52 000 са хотелите категория слънце-плаж), а 24 000 са стаите от недържавния сектор. Само преди два дни в навечерието на Деня на влюбените отвори врати луксозния и елегантен хотел “Мелия Варадеро Интернационал”, който има най-новата технология и комфорт.  ", "date": "2019.02.16", "title": " Куба – страната на революциите, пурите и салсата\t\t\t"}
{"url": "https://trud.bg/%d0%b7%d0%be%d1%80%d0%b0%d0%bd-%d0%b7%d0%b0%d0%b5%d0%b2-%d0%be%d1%87%d0%b0%d0%ba%d0%b2%d0%b0%d0%bc-%d0%bf%d0%be%d1%81%d0%b5%d1%89%d0%b5%d0%bd%d0%b8%d0%b5%d1%82%d0%be-%d0%bd%d0%b0-%d0%bf%d1%80%d0%b5/", "text": "Македонският премиер Зоран Заев сподели подробности за първото посещение на гръцкия си колега в Скопие през март или април, за посещение на Атина с правителствения самолет на Република Северна Македония в интервю за Независимата балканска информационна агенция, което даде в кулоарите на Международната конференция за сигурност в Мюнхен. „Сега официално сме Северна Македония. Сменихме много символи в цялата страна и разбира се очакваме първото посещение на Алексис Ципрас, може би през март или април, когато е най-удобно за него. След това ще посетя Атина. Често ходя до Солун и със сигурност ще го посетя отново. Но в Атина ще дойда за първи път с правителствен самолет, на който ще напише „Република Северна Македония“, за да покаже на нашите приятели от Гърция, от гръцката Македония, че се придържаме към споразумението и искаме приятелски отношения с южната ни съседка,“ заяви Заев. Заев говори и за наградата, която довечера ще получи заедно с гръцкия си колега Алексис Ципрас за приноса им в разрешаването на спора между двете страни и подписването на Договора от Преспа. „За мен е голяма чест да получа тази награда от Мюнхенската конференция за сигурност, една от най-важните световни конференции. Важно е, че сме положителен пример, който показва на света, че чрез европейски практики и нагласи могат да се постигнат споразумения, дори и по чувствителни въпроси като името на дадена страна, особената идентичност на двете страни и как се изграждат приятелства за бъдеще, отваряйки врати за новото поколение, за нашите деца,“ подчерта македонският премиер. Той добави, че иска да реализира проекти в областта на енергетиката и инфраструктурата, да отвори нови гранични пунктове, „за да могат нашите граждани да пътуват до Егейско море, а гръцките граждани да дойдат за бизнес“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.02.16", "title": " Зоран Заев: Очаквам посещението на премиера Ципрас в Скопие"}
{"url": "https://trud.bg/%d0%b8%d0%b2%d0%b0%d0%bd-%d0%b2%d0%b0%d1%81%d0%b8%d0%bb%d0%b5%d0%b2-%d0%b4%d1%8a%d1%80%d0%b6%d0%b0%d0%b2%d0%b0%d1%82%d0%b0-%d0%bd%d0%b5-%d0%b5-%d0%b4%d0%b0%d0%bb%d0%b0-%d0%b4%d0%b2%d0%b5-%d1%82/", "text": "   – „Локомотив“ не може да бъде на 11 място. Липсата на резултати ни принуди да прибегнем до тези промени. Аз не бих казал, че има треньорска смяна по простата причина, че Ангел Колев дойде, за да помогне на отбора през лятото. Тогава се очакваше смяна на собствеността. Самият аз бях насрочил пресконференция, на която да обявя, че се отказвам след онзи злополучен бараж с „Витоша“. Тогава много неща се бяха натрули. Освен въпросния мач имаше и опити на някои наши фенове да събличат футболисти по-рано през сезона. Това не отговаря на моите представи за футбола. Относно отбора, той не беше готов за новия сезон, защото имахме пет играчи, дошли под наем, които през лятото си тръгнаха. На други пък им изтичаше договора. Реално освободихме само Иво Иванов и Александър Бранеков. Така останахме с 5-6 футболисти, около които да градим гръбнака на новия отбор. Загубихме и много точки от съдийски грешки, но това не е оправдание. През този сезон трябва да градим нов отбор. Правим го на всеки 6 месеца, което не е нормално, не е и правилно.  – Ако ме боли нещо, то е точно това. Върнах се в „Локомотив“, за да създадем детско-юношеската школа, а не да правим първи отбор. Това че съм амбициозен човек и за три години стигнахме от „А“ окръжна до професионалния футбол и бяхме на една крачка, една секунда, от елита, е отделен въпрос. Не знам защо стана това разединение. То се случи още след онзи мач със „Струмска слава“ (0:1). Тогава влязох и в болница, след като привържениците събличаха футболисти, имаше и грозни гледки. Разбирам, че искат отборът да побеждава, аз самият най-много го искам, но това не е нашата публика. Аз заради тях се върнах в клуба. Накърниха ме и думите, че нямаме стадион. Ако тези хора са забравили, могат да дойдат да им покажа – ние нямаме собственост, нямаме помощ от никъде. Аз основно издържам отбора, помага и Веско Стоянов, който е непрекъснато до клуба. Бойчо Величков също си върши много добре работата. И това, което направихме и създадохме за това време, то ще остане и след нас, а клубът няма нито стотинка задължения. Преди нас „Локомотив“ нямаше нито тренировъчна база, нито помощни игрища. Само оградата на стадиона струва колкото една къща. Съблекалните също бяха разрушени. Освен това ме обвиняват ме, че сме направили игрища по програми и сме окрали парите. По коя програма да участваме, като ние сме акционерно дружество и нямаме право?    – Най-тежкият ми ден несъмнено. За извинение, нямах кръв на следващия ден. Бях разочарован не толкова от мача, колкото от поведението на някои други отбори, които преди това излизаха с юноши. Това не е феърплей. Аз докато съм в „Локомотив“ тото няма да играя и няма да лягам на никой. Излизаме и играем честно. Неслучайно се скарах с приятели и с хора, с които имах бизнес.  – Започнахме с школа от 80-90 деца. Много от юношите се бяха разбягали. Сега имаме 320 деца, с които работят 13 треньори. В интерес на истината взимаме в първия отбор момчета от набор 2003. Валентин Николов е на 15 години и записа 3-4 мача във Втора лига. Красимир Милошев на 16 направи дебют в професионалния футбол. Убеден съм, че ще продължим да изваждаме деца за мъжкия футбол. Сега две, след година още едно, две. Няма как да станат бързо нещата. Ние имаме всички възрасти до 2012 или 2013 година набор. Дай Боже от тях да излезе новият Начко (Михайлов), новият Бойчо (Величков), новият Котков. И аз мисля, че ще излезе. Просто трябва търпение и организация, а организация се прави с много средства. А на мен бизнесът не ми е голям. Толкова са ми възможностите, не мога да надскоча себе си.  – Мислим за клубна телевизия. Маркетингът определено ни куца, търся човек, който да поеме тази длъжност, защото в действителност тогава ще имаме по-добра комуникация с медии. Да се знае абсолютно всичко. За съжаление трябва да се съобразяваме с това, което разполагаме. Не искам да забивам клуба, най-лесно е да тегля заеми. Предпочитам „Локомотив“ да е чист и да градим тухла по тухла, тогава една къща е здрава.    – Една година продължиха взаимоотношенията ни. Договорът бе прекратен, след като дойде новото ръководство на „Милан“. В действителност идваха треньори от Италия, които по една седмица да тренират юношите. Новото ръководство на клуба обаче промени изискванията за подобни сътрудничества, а нямаше откъде да ги осигуря тези средства.    – И аз това питам. Къде е министерството на спорта и министерството на транспорта? Този отбор се казва „Локомотив“. Този тим е бил към министерството на транспорта откакто се помня. Две топки не са дали на децата. Всички други отбори са общински и получават помощ от кметовете. Ние нямаме собственост, всичко това, което сме го направили, е на държавата. Вместо тя да помогне на нас, ние влагаме лични средства за нещо, което не е наше. Нито дружеството, което управлява Даме Стойков, нито футболният клуб разполага със собственост. Затова казвам, че правим социална политика. В интерес на истината на „Левски“ се помага, на ЦСКА се помага, „Локомотив“, „Славия“ къде са?    – Чуваме се. Интересува се как е отборът, каза ми, че не е нормално отборът да страда от тези съдийски грешки. Боли го. Все пак това са близо 20 години, през това време той си даде част от сърцето, а и много средства. Такива хора като него вече няма… или са много малко. Тези хора са достойни за уважение, не говоря за себе си, а принципно. Защото спортът в чужбина е бизнес, а у нас много трудно може да бъде такъв.    – Планираме заедно с дружеството да направим в средата на май месец един запомнящ се празник. Тогава ще видите и с колко деца разполагаме, не говоря само за футбол. Имаме волейбол, баскетбол, гимнастика, джудо, борба, бокс, много са, може да пропусна някой. Събитието ще е на стадион „Локомотив“, все още уточняваме датата, както и програмата.  – Лично отидох при посланика на Япония, за да му поднеса извинения. След това ме каниха на техен празник, но за съжаление не успях да отида, защото бях в чужбина. Специално за Япония малко повече се даде гласност. Беше представено по друг начин, но не ги оправдавам момчетата, извършили деянието. А специално за пирамидата за мен не се знае кое „Локо“. Има 15 клуба с това име у нас, има и „Локомотив“ (Москва).", "date": "2019.02.16", "title": " Иван Василев:  Държавата не е дала две топки на „Локомотив“ (София)"}
{"url": "https://trud.bg/%d0%ba%d0%b0%d0%ba%d0%b2%d0%be-%d0%b4%d0%be%d0%bd%d0%b5%d1%81%d0%b5-%d0%bc%d0%b0%d1%80%d1%88%d1%8a%d1%82-%d0%bd%d0%b0-%d0%bf%d0%be%d0%bc%d0%bf%d0%b5%d0%b9%d0%be-%d0%b2-%d1%86%d0%b5%d0%bd%d1%82%d1%80/", "text": "Виктор Орбан заяви, че унгарската левица марширува заедно с кафявите ризи Рядко се случват толкова много динамични събития, както през текущата седмица. В понеделник държавният секретар на САЩ Майк Помпейо бе в Будапеща за среща с унгарския си колега Петер Сийярто; във вторник – бе в Братислава и разговаря със словашкия си колега Мирослав Лайчак; същата вечер пристигна във Варшава за среща с полския външен министър Яцек Чапудович и за конференцията по проблемите на Близкия изток. В сряда във Варшава пристигна и американския вице-президент Майкъл Пенс. Всъщност, както отбелязват медиите, целта на конференцията не касае толкова Близкия Изток, където от половин век има неразрешими проблеми, най-вече с палестинците, колкото „да набие канчетата“ на съюзниците от НАТО да прекратят търговските си отношения с Иран. В Будапеща, Братислава и Варшава Майк Помпейо напомняше заслугите на САЩ „за падането на комунизма в страните им“ и не преставаше да подчертава, че и днес Москва и Пекин заплашват сигурността им. „Владимир Путин има намерение да подкопава демокрациите по целия свят, не трябва да се заблуждаваме в това. Докато Китай се опитва да ви направи зависими и да манипулира политическата ви система.“ Държавният секретар счита, че посткомунистическите страни са особено уязвими от „китайските и руските хищнически инвестиции и политическа намеса“. За противодействие срещу тази заплаха, Съединените щати се ангажират да засилят ангажимента си в региона чрез споразумения за сътрудничество в областта на отбраната и програмите за обмен. Тонът на Помпейо бе особено настъпателен срещу китайския телекомуникационен гигант Huawei, разработващ мобилна мрежа от пето поколение (5G), която ще позволи по-бързи скорости и по-голяма свързаност между устройствата. В Унгария – съюзник на НАТО и член на Евросъюза, Huawei е основен играч. „Ако тяхното оборудване е разположено там, където имаме важни системи, трудно ще е да си партнираме и САЩ ще бъдат принудени да намалят някои операции в Европа. Трябва да изберете или САЩ, или Huawei“, заплаши той. В отговор, унгарският министър на външните работи и външноикономическите отношения Петер Сийярто приветства призивите на Помпейо за по-тесни връзки и обеща повече сътрудничество в областта на отбраната, но отхвърли критиките за отношенията с Русия и Китай. „Западната загриженост за връзките ни с Москва е огромно лицемерие. Най-мащабните сделки наЗападна Европа с Русия са в сферата на енергетиката“, каза той. И подчерта, че унгарският дял в търговията на ЕС с Китай е едва 1,2%. „Очевидно, това не застрашава нашето съюзничество.“ Майк Помпейо се срещна и с представители на унгарски опозиционни НПО, критикуващи правителството за нарушаване на демократични принципи, потискане свободата на медиите, авторитарно управление. Според тях, политиката на Орбан принуждава Централноевропейскияуниверситет на милиардера Джордж Сорос, да се премести във Виена. В разговор с Помпейо, премиерът Орбан обвини организациите, подкрепяни от Сорос, в намеса във вътрешните работи. Унгария не е единствена: държавата Израел изцяло е забранила организациите на Джордж Сорос, като заплаха за националната сигурност. Настоящият американски посланик в Будапеща Дейвид Корнстейн пък заяви, че за разлика от предишните администрации на САЩ, администрацията на президента Тръмп не вижда проблеми с демокрацията на Унгария. В Братислава словашкият външен министър Мирослав Лайчак изтъкна, че САЩ са изключително важен търговски партньор. Около 600 словашки компании изнасят свои продукти в САЩ. Близо 120 американски компании имат дейности в Словакия, създали са 50 000 работни места. Двустранното сътрудничество в сферата на отбраната и сигурността се развива. До 2024г. Словакия ще вдигне разходите си за отбрана на НАТО на 2% от БВП; закупува и 14 най-модерни изтребители F-16. Лайчик подчерта обаче, че Словакия е заинтересована от прагматични и конструктивни отношения с Русия с акцент върху сътрудничество в областта на енергетиката, търговията, туризма и инвестициите, включително пряко сътрудничество между регионите на двете страни.„Русия е един от основните търговски партньори на републиката извън ЕС“, каза той и подкрепи дългосрочното сътрудничество между Русия и Словакия в транзита на енергийни източници за ЕС. Освен това, за разлика от САЩ и повечето страни от ЕС, Словакия не признава опозиционния лидер Хуан Гуайдо за действащ президент на Венецуела. На последващата пресконференция, Лайчик дипломатично подчерта, че визитата на американския държавен секретар не носи никакви негативни послания. „Напротив, Помпейо иска да изрази благодарност за отношенията, които съществуват между САЩ и Словакия.“ Веднага след пристигането си във Варшава Майк Помпейо се срещна с полския си колега Яцек Чапудович. Час по-късно Чапудович заяви, че външнополитическите цели на Полша и САЩ са „конвергентни, събират се в една точка, особено когато става въпрос за сигурността“ и информира за намеренията на двете страни да разширяват и консолидират присъствието на американски войски в Полша. Дори обяви готовността на правителството да задели 2 млрд. долара за изграждане на постоянна американска база. На следващия ден Помпейо посети американските части в базата на НАТО в Ожиш, на около 60 км от Калининград, където много рязко говор? срещу Русия и президента Путин като заплаха за сигурността на Европа. На срещата пък на Майкъл Пенс с полския президент Анджей Дуда, последният призова администрацията на Тръмп за по-голямо военно присъствие в страната, дори предложи постоянната база да бъде наречена „Форт Тръмп“. Пенс увери полския президент, че ще предаде на г-н Тръмп искането му американското военно присъствие „да продължи и дори да се разшири“. В момента в Полша са базирани около 4500 американски военнослужащи. На този фон се откроява традиционното „Послание към нацията“, което Виктор Орбан произнесе ден преди официалната визита на Майк Помпейо в Будапеща. Речта му съдържа отчет на стореното от правителството през изтеклата година, програма за бъдещото социално-икономическо развитие на страната, решителни стъпки за преодоляване на демографската криза; но, което е по-важно – очерта принципните линии, от които правителството му няма намерение да отстъпва, независимо от волята на „началниците“. Унгарците не са съгласни да им налагат как да живеят, с кого да разговарят и търгуват, как да отглеждат децата си. Адресат на „Посланието“ бе и отвъдокеанският партньор. Отговорът на Помпейо не закъсня: „Вие сте суверенна нация. Можете сами да вземате решения…“ Което може да се тълкува като пореден пирон в ковчега на Брюксел от страна на администрацията на президента Тръмп. Най-важният външнополитически акцент в словото на унгарския премиер е решителното отхвърляне диктата на Брюксел. Орбан характеризира вътрешната опозиция като група от про-имигрантски политици на хранилка на Сорос и европейските бюрократи. „Жалкото, което се случи в Унгария, е коалицията между социалистите и крайната десница, съвместен марш на червени ризи и кафяви ризи. Срам за Европа е, че международната левица благославя тази политическа перверзия. Що за сговор е да се съюзиш с нацистката традиция, която причини страдания на стотици хиляди унгарски семейства, която ликвидира стотици хиляди наши еврейски сънародници?…“ Според Орбан, изправени сме пред нов Интернационал, крепостта на който се намира в Брюксел; отстояващ свят без нации, с отворени общества и опити за създаване на наднационално световно правителство. Планът е да унищожим нашите традиции, да наводним страната си с чуждоземна култура. И призовава европейците, на изборите за Европарламент да се изправят в защита на своята християнска идентичност, на семействата и общностите си, да защитят свободата. За формирането на про-миграционно мнозинство, за Европарламент, който да зачита решенията на държавите и народите за собственото им бъдеще… „Едно е безспорно, посочи в заключение Орбан, от уравнението на демокрацията не може да се изключи демосът, хората…“  ", "date": "2019.02.16", "title": " Какво донесе маршът на Помпейо в Централна Европа\t\t\t"}
{"url": "https://trud.bg/%d0%bc%d0%b0%d1%81%d0%be%d0%b2%d0%b0-%d1%81%d1%82%d1%80%d0%b5%d0%bb%d0%b1%d0%b0-%d0%b2-%d0%b8%d0%bb%d0%b8%d0%bd%d0%be%d0%b9%d1%81-%d0%bf%d0%b5%d1%82%d0%b8%d0%bc%d0%b0-%d1%81%d0%b0-%d1%83%d0%b1%d0%b8/", "text": "Петима души са убити, а четирима полицаи и все още неизвестен брой цивилни са ранени при стрелба в американския град Аурора, щата Илинойс, съобщава CNN. Нападателят – 45-годишния Гари Мартин, е застрелян от силите на реда, след като открил огън във фабрика. По първоначална информация той е бил служител на предприятието. Мотивите за действията му все още не са изяснени. Говорител на общината съобщи, че състоянието на простреляните униформени е стабилно, но няма информация за останалите пострадали. Районът на атаката в града, разположен на около 40 км западно от Чикаго, е отцепен от десетки полицейски екипи. На мястото има и шест пожарни. В Twitter американският президент похвали добрата работа на силите за сигурност и изказа съболезнования на близките на жертвите. „Америка е с вас“, написа държавният глава в профила си в социалната мрежа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.02.16", "title": " Масова стрелба в Илинойс, петима са убити\t\t\t"}
{"url": "https://trud.bg/%d0%b2%d0%b0%d1%81%d0%b8%d0%bb-%d0%b1%d0%be%d0%b6%d0%ba%d0%be%d0%b2-%d0%bc%d0%b5%d1%86%d0%b5%d0%bd%d0%b0%d1%82%d1%8a%d1%82/", "text": "„Левски” е безспорно най-популярният и разпознаваем бранд в родния футбол и като такъв предоставя потенциална възможност за успешно бизнес партньорство. Това е причината групата компании, в които г-н Васил Божков има участие, да се включат в необходимото оздравяване, управлението, финансирането и дългосрочното развитие на клуба.  Партньорството ще продължи, докато съществуват възможности за растеж и бизнес интересите на двете страни съвпадат”. С това съобщение на „Нове холдинг” започна нов етап в историята на футболния „Левски”, който напоследък не е в цветущо финансово здраве. Кой е Васил Божков? Роден е през 1956 г. във Велинград. Живее в София от 1978 г. Завършил е Националната математическа гимназия (сега Национална природо-математическа гимназия) в София, има две висши образования – специалност „Математика” в Софийския университет и „Икономика на труда” в УНСС. За него много се пише, но самият той рядко говори публично. Математик, играч на покер, хазартен и застрахователен бос, строителен предприемач, меценат, колекционер, футболен бос. Най-богатият човек в България. Това са всеизвестните факти, публикувани през годините. През 2006 г. полското списание „Впрост”, което прави класации на най-богатите бизнесмени в Източна Европа, оцени богатството му на 1 милиард долара. Според други публикации то е 3 млрд. лв. Вярно ли е или не – самият Божков не го е коментирал. В едно от малкото си интервюта, които е давал – пред bTV през 2007 г., обяснява следното за натрупването на богатството си: „Първият милион, аз съм почнал бавно и постепенно. Кой ме познаваше 1989 г., откъде дойдох, 1990, 1991. Почнах с малък бизнес – купувах, продавах, създадох обменни бюра, вече ги няма. Бизнесът е динамичен и се развива. Човек трябва да отива на различни нива”. Васил Божков е от хората, които стартират бизнеса си на известната още преди началото на демократичните промени у нас. Първото обменно бюро на Божков е на партера в ЦУМ. Много оживено място. Но началото на пазарната му кариера след 1989-а мнозина свързват предимно с охранителния бизнес. Първата фирма на бизнесмена – СЛВ, е регистрирана още през 1991 г. Тя е абревиатура от три имена – Стефан, Людмил, Васил. През 1991 г. се ражда и империята „Нове Холдинг” АД. Година по-късно, през 1992- г., се появява и финансова къща „Нове”, лицензирана по същото време от БНБ. През 1993 г. създава агенцията за спортни залагания „Еврофутбол”. Отварял е казина, купувал е банки, пътно-строителни фирми, застрахователни компании, инвестирал е в имоти и хотели. Той е сред основателите на първите сдружения на едрия бизнес – Конфедерацията на едрите индустриалци (1993 г.) и Български бизнес клуб „Възраждане” (2001 г.). Сега Божков казва, че има компании по цял свят – от Хонконг до Аржентина. Той контролира 40-50 търговски дружества, в повечето от които е и съдружник. Васил Божков е член на управителния съвет на „Левски” през 90-те години, когато Томас Лафчис е президент на клуба. През декември 1999 година купува ЦСКА от Любослав Пенев и го управлява до декември 2006 година. През това време отборът печели две титли. При първата прави уникален за България и до днес рекорд – победи във всички мачове от есенния полусезон. Най-големият успех на ЦСКА по негово време е победата над Ливърпул на Анфийлд с 1:0 и отстраняването на Байер (Леверкузен). През 2006 година продава ЦСКА на индиеца Прамод Митал. През 2000 година Божков става президент на федерацията по спортна стрелба. Освен това е и собственик на стрелкови клуб „Нове”. През 2003 година става президент на федерацията по шахмат, но се отказва през 2005-а. Той е един от най-изтъкнатите меценати и колекционери в областта на историята и изкуствата. През годините  Васил Божков събира, съхранява и изгражда уникална в световен мащаб колекция от антични артефакти. През 2004 година създава Фондация „Тракия”, в която са включени блестящи учени с международен авторитет.  Изложби на предмети от Колекция  „Васил Божков” са представяни в реномирани музеи в редица европейски столици. След като организацията започва работата си, са създадени частен музей „Васил Божков” и една от най-модерните реставрационни лаборатории в Европа. За достиженията на Васил Божков в сферата на културата и бизнеса говорят и неговите международни признания.   С какво е известен навън Член е на Нюйоркската академия на науките от 2000 г. През 2005 г. става почетен директор за Европа на IBC – Cambridge. През същата година получава световно признание за принос и достижения в областта на икономиката от Световния конгрес по изкуства, наука и комуникации. През 2005 година става почетен носител на медала „American Medal of Honor” за изключителните му постижения в областта на бизнеса и икономиката (от Американския биографичен институт, САЩ). Божков е сенатор в Конгреса на световните нации. От 2007 г. е генерален посланик на Обединената културна конвенция.   За него Няма да разочарова „сините” Васил Божков няма да разочарова „сините” привърженици. Пожелавам на „Левски” да преодолее финансовите препятствия, за които слушам по медиите. Смятам, че нещата ще бъдат подредени. Нека първо да видим кои ще бъдат собственици. Доколкото познавам човека, който се е захванал публично с финансирането на „Левски”, мисля, че няма да подведе хората, които му гласуват доверие. Очаквам „Левски”, като един от най-обичаните български отбори, да е финансово стабилен, за да може да продължи да изпълнява своята мисия в обществото – да създава футболисти, да възпитава у децата любов към спорта.   Той е съвсем друга класа човек В момента не гледам футбол в България, но мога да кажа за Васил Божков, че това е възможно най-сериозният човек, който абсолютно вярвам може да направи нещо след 10 години агония и унищожаване на синия клуб. Васил Божков е първият човек, който ми помогна в художествената гимнастика, когато направих клуб „Илиана”. Много сериозен човек, съвсем друга класа човек, като ги сравнявам с предишните спуснати по незнайно каква причина, да не им споменавам имената. Левскарите трябва да са много щастливи, всички, които сме от „Левски”, трябва да сме щастливи с една такава новина – Васил Божков е друга класа.   Да начертаем стратегия за бъдещето на „Левски” Аз съм назначен от Васил Божков на работа в клуба. Нямам информация, че акциите са прехвърлени на други хора. На този етап съм на работа в „Левски”. Ако Васил Божков ми каже, че няма да е собственик, тогава ще си тръгна. Това ще стори и целият Управителен съвет на клуба, тъй като е напълно нормално. Нашата работа е да извършим одит в клуба и да начертаем стратегия за бъдещето на „Левски”. Нямам информация за прехвърлени акции.", "date": "2019.02.16", "title": " Васил Божков – Меценатът"}
{"url": "https://trud.bg/%d0%b2-%d0%bc%d0%b0%d0%ba%d0%b5%d0%b4%d0%be%d0%bd%d0%b8%d1%8f-%d0%be%d1%81%d1%83%d0%b5%d1%82%d0%b8%d1%85%d0%b0-%d1%82%d0%b5%d1%80%d0%be%d1%80%d0%b8%d1%81%d1%82%d0%b8%d1%87%d0%bd%d0%be-%d0%bd%d0%b0/", "text": "В Северна Македония е било осуетено терористично нападение, планирано от привърженици на групировката „Ислямска държава“, съобщи вътрешното министерство, цитирано от Франс прес и Ройтерс. След обмен на информация с партньорски държави за „потенциални планове и намерения за извършване на терористична проява на територията“ на страната, вътрешното министерство е започнало операция по идентифициране на организаторите и потенциалните извършители, се казва в изявление на министерството. Полицията е претърсила помещения в редица населени места и е конфискувала предмети и устройства, които биха могли да се използват за нападение. Посолството на САЩ в Скопие издаде предупреждение към пътуващите в Северна Македония американци за „повишен риск от терористични нападения, вдъхновени от екстремистка идеология“. По-голямата част от двумилионното население на Македония са православни християни. Мюсюлманите са около 35% от населението. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.16", "title": " В Северна Македония осуетиха терористично нападение, планирано от привърженици на ИДИЛ"}
{"url": "https://trud.bg/%d0%bd%d0%be%d0%b2%d0%be-%d1%80%d1%8a%d0%ba%d0%be%d0%b2%d0%be%d0%b4%d1%81%d1%82%d0%b2%d0%be-%d0%bd%d0%b0-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8%d1%8f-%d0%bf-%d0%b5-%d0%bd-%d1%86%d0%b5/", "text": "На 15 февруари 2019 г. двадесет редовни членове на Българския П.Е.Н.-център проведоха Отчетно-изборно събрание. Отчет за дейността на организацията направи досегашният председател Бойко Ламбовски, като подчерта, че основната цел на ръководството винаги е била защитата свободата на словото и подкрепа на репресирани писатели по света. „Запомнете – П.Е.Н. не е масова организация. Тук членуват не само изявени с творчеството си писатели, но и преди всичко личности с гражданска позиция, с влияние в международни организации, хора, които могат да допринесат за нашата кауза – свободата на словото и борбата против расовите, класовите и национални вражди” – каза Бойко Ламбовски, който помоли да не бъде избиран повече. Беше избрано ново ръководство в състав: Здравка Евтимова – председател, Анжела Димчева – секретар-ковчежник, членове на Управителния съвет: Алек Попов, Петър Чухов, Кристин Димитрова, Светослав Нахум.  Единодушно бяха приети и кандидатурите за членство на: проф. Амелия Личева, Ахмет Емин Атасой, Весислава Савова, Калин Терзийски, Милена Фучеджиева. Първият П.Е.Н.-клуб е основан в Лондон през 1921 г. с председател Джон Голсуърди. Днес организацията има автотомни центрове в над 100 страни. В гласуваната Харта на Международния П.Е.Н. се казва: „Литературата, независимо от националността и произхода си, не познава граници и трябва да остане като обща валута между народите, независимо от политическите или международни катаклизми. При всякакви обстоятелства, и по-специално по време на война, произведенията на изкуството и библиотеките са наследство на човечеството като цяло и трябва да бъдат оставени недокоснати от национална или политическа страст”. Българският П.Е.Н. е създаден през 1926 г. с председател проф. Иван Шишманов. Досега председатели са били именитите писатели проф. Александър Балабанов, Дора Габе, проф. Богдан Филов, Анна Каменова, Леда Милева, Лиляна Стефанова, Богомил Нонев, Невена Стефанова, Георги Константинов, Бойко Ламбовски. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.02.16", "title": " Ново ръководство на Българския П.Е.Н.-център"}
{"url": "https://trud.bg/%d1%81%d0%bb%d1%8a%d0%bd%d1%87%d0%b5%d0%b2%d0%be-%d0%b2%d1%80%d0%b5%d0%bc%d0%b5-%d0%b8-%d1%82%d0%b5%d0%bc%d0%bf%d0%b5%d1%80%d0%b0%d1%82%d1%83%d1%80%d0%b8-%d0%b4%d0%be-10-%d0%b3%d1%80%d0%b0%d0%b4%d1%83/", "text": "В събота ни очаква слънчево време с максимални температури между 5 и 10 градуса. Сутринта на места в низините и котловините видимостта ще бъде намалена. Облачността ще продължи да се разкъсва и намалява и над по-голямата част от страната ще се установи слънчево време, най-късно в източните райони. Ще духа слаб западен, в Източна България – до умерен северозападен вятър. Дневните температури ще се повишат и максималните ще са между 5 и 10 градуса. Над Черноморието облачността ще е значителна – ниска слоеста, но ще е без валежи. След обяд облачността ще се разкъсва и намалява. Максимални температури по Черноморието ще са между 6 и 8 градуса. Температурата на морската вода е 6 –  7 градуса, информира БТВ. Над планините също облачността ще намалее до предимно слънчево време. Ще духа умерен, по високите и открити части – до силен североизточен вятър. Максималната температура на височина 1200 метра ще е около 2 градуса, на 2000 метра – около минус 4 градуса.", "date": "2019.02.16", "title": " Слънчево време и температури до 10 градуса днес"}
{"url": "https://trud.bg/%d1%81%d1%82%d0%be%d1%8f%d0%bd-%d0%bc%d0%b0%d0%b2%d1%80%d0%be%d0%b4%d0%b8%d0%b5%d0%b2-%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb-%d0%bd%d0%b0-%d1%83%d1%81-%d0%bd%d0%b0-%d0%b1/", "text": "– Г-н Мавродиев, беше ли успешна изминалата 2018 г. за Българската банка за развитие?  – Нещо повече – ББР изпрати най-успешната година от създаването си, като повиши значително активите си и активизира кредитната си дейност.Превърнахме се във финансова група, в която влизат вече пет дъщерни дружества – Микрофинансиращата институция „Джобс”, Националният гаранционен фонд и новосъздадените Фонд за капиталови инвестиции и дружествата „ББР Лизинг” и „ББР Факторинг”. През 2018 г. активите на Българската банка за развитие нарастнаха с 552 млн. лв.и надхвърлят 3 млрд. лв. Сключихме договор с Китай за рекордната сума от 1.5 млрд.евро, която надхвърля целия привлечен ресурс в 20-годишната история на ББР. Активизира се кредитната дейност на банката и общата сума на директно отпуснатите кредити за фирмите надвишава 400 млн. лв. Това са 280 милиона повече от предходната 2017 г., а над три четвърти от директните кредити, които отпускаме, са насочени към МСП сектора. Имаме сериозно развитие и в специфичния сегмент на он-лендинг програмите. Разрешените кредити се увеличиха над четири пъти. Освен това наскоро представихме и нов кредит за директно финансиране по Плана „Юнкер” за микро-, малки, средни и междинни предприятия. Като основен партньор в България на Плана за инвестиции за Европа, ние не само предоставяме ресурси на бизнеса, но и оказваме методическа подкрепа за подготовката на проектите. През 2018 г. ББР сключи и първото споразумение по Програма COSME+ и стартира отпускането на кредити за МСП с преференциални условия. Първото ни споразумение по схемата е с БАКБ и е в размер на 10 000 000 евро. Тази програма се осъществява с подкрепата на Европейския фонд за стратегически инвестиции и служи за индиректно финансиране на малките и средните предприятия с гаранционно улеснение и контра-гаранция, като максималният размер на кредитите е 150 000 евро. – Не може да не акцентираме върху договора за 1,5 млрд. евро, който вашата банка подписа с Китайската банка за развитие през лятото на миналата година…  – Договарянето на този ресурс от 1.5 милиарда евро след проведените продължителни преговори беше наистина голям успех за мен и екипа ми. За сравнение, през 2017 година, преди да поема управлението на банката, съвкупният договорен размер на привлечени кредитни линии е бил 130 млн. евро. Вече бе преведен и първият транш от 300 млн. евро по договора с Китай, а в края на миналата година първите усвоявания станаха факт. Споразумението поставя насоки за бъдещото сътрудничество между двете банки. То предвижда договаряне на финансиране за следващите 5 години по инициативата „Един пояс, един път”, което ще се използва за подпомагане на българския бизнес. Лихвите са по-ниски с около 1,5%, отколкото ако бяха емитирани корпоративни облигации за тази кредитна линия. Нямаме и разходи по транзакцията, така спестяваме около 30 млн. евро, което прави по-изгодни кредитите за предприятията. Освен за този значим ресурс, през последната година подписахме още два нови договора с международни финансови институции – един с Китайската Ексим банк за 50 млн. евро и отново с Китайската банка за развитие за 80 млн. евро. – Една от новините около банката в края на миналата година беше стартиране на новия Фонд за капиталови инвестиции. Към какви компании ще бъде насочен той?  – Да, Фондът е едно от новите дружества, които създадохме през последните месеци, като още един инструмент към финансовата група на ББР, с който да отговорим на нуждите на бизнеса от свежи средства. Данните показват, че както у нас, така и в Европа има финансиране за стартиращи компании, но липсва достатъчно дялов капитал за растеж. Чрез Фонда за капиталови инвестиции ще отговорим на тази липса и ще подкрепим конкурентоспособността на предприятията – с допълнителни средства за разширяване на бизнеса, научноизследователска и развойна дейност, с експертен и управленски опит. Фондът е с капитал 65 млн. лв. и ще бъде с доста широк обхват, като ще може да подкрепя както стартиращи малки и средни компании, така и предприятия във фаза на растеж. Сега в цяла Европа се финансират приоритетно информационни и биотехнологии – за 2017 г. към тези два сегмента са насочени над 73% от инвестициите в дялов капитал. Ние няма да се концентрираме върху определени сектори. Дяловите инвестиции като цяло допълват избора от инструменти за финансиране на бързорастящите компании, а такива има във всички сфери. Водещо при нас ще бъде желанието за развитие, потенциалът на идеите за стартъпите, а при работещите предприятия – екипът, опитът и постигнатите до момента резултати. Ако все пак трябва да откроя някакъв приоритет, това са иновационните компании, създаващи добавена стойност и социалните предприятия, чиято подкрепа сме припознали като част от мисията си. Целта ни обаче е да мобилизираме средства и да вложим ресурси в развитието на добрите идеи, като споделим риска с предприемачите в техните нови начинания. – Какъв ефект очаквате от инвестирането на тези 65 милиона лева?  – Съчетанието на свеж ресурс и стратегически консултации се оказва печеливша формула за разгръщане потенциала на предприятията. Ето защо фондовете за дялови инвестиции се развиват много успешно в глобален план. За изминалата година например, общата сума на дяловия капитал, инвестиран е европейски компании, е над 71 млрд. евро. У нас този пазар предстои да се разгръща. На първо място, защото нивото на проникване на сектора е много по-ниско от средното за Европа и това създава значителен потенциал за бъдещ ръст. В допълнение, структурата на регионалните финансови пазари е непълна, а фондовете за дялови инвестиции могат да запълнят важна ниша между дейността на банковия сектор и инвестиционните посредници от една страна и нуждите на бизнеса от друга. Не е за подценяване и фактът, че икономиките в региона все още се нуждаят от трансфер на управленски опит, иновации и технологично ноу-хау, а един от начините за това е именно дейността на фондовете за дялови инвестиции. Нашата цел и очакваният ефект са именно чрез активизиране на дяловите инвестиции у нас да се създадат условия за успешно развитие на пазара с години напред. – 2018 г. бе добра във финансово отношение за банките, какви бяха предпоставките за това?   – Да, така е и ББР е част от този подем. Добрите резултати на банковия сектор са следствие от доброто състояние и растеж на българската икономика. По предварителни данни годишната печалба на Българската банка за развитие преди данъци е в размер на 43 млн. лв., с други думи увеличение от над 86% спрямо 2017 г. Стремежът ни е да отговаряме на потребностите на бизнеса с нови продукти, при по-добри и гъвкави условия, по-ниски лихви и изисквания за обезпечения. Повишената икономическа активност допринесе за нарастване на вътрешното търсене, а това заедно с ниските лихви по кредитите създадоха предпоставки за разширяване на кредитната дейност. През 2018 г. активите на банковата система за първи път надхвърлиха ниво от над 100 млрд. лв. По-високата кредитна дейност оказва благоприятно въздействие върху банковата система – върху обема на лихвените приходи и доходността на банките. Възвръщаемостта на активите и на капитала към средата на 2018-а са на нива, надхвърлящи средните за ЕС. По показателя възвръщаемост на капитала – 13.30%, българският банков сектор е на едно от първите места сред европейските банки. Наблюдаваме и съчетание на различни фактори, които влияят върху положителното развитие и резултати на банковия сектор през миналата и предходните години. Трябва обаче да се отдаде дължимото признание и на всички наши колеги в банковия и финансов сектор. Те показаха, че работят по най-високите европейски стандарти и постоянно повишават капацитета на банковите институции. – И накрая – кажете ни какво ново да очакваме от ББР през настоящата й юбилейна година?  – ББР е банката с най-високата капитализация у нас, отлична устойчивост на външни шокове и стабилно повишава рейтинга си. Според последните данни общата капиталова адекватност на ББР възлиза на 40,5% при средно за банковата система 20.0%, а коефициентът на ликвидно покритие е над 1300% при средно 228% . Тази година отбелязваме 20-годишния юбилей на банката и съм щастлив, че имам приноса отброяването на следващото й десетилетие да започне успешно. Новата ни визия отразява и желанието за промяна – за по-активно участие на пазара на финансовите услуги, за нови продукти при по-добри условия, за разгръщане потенциала на ББР като държавна банка за развитие. За постигане на тази цел са ангажирани всички дъщерни дружества и като пример мога да посоча, че Националният гаранционен фонд увеличи размера на гарантирания портфейл с 20%.Създаваме и още две дъщерни дружества на финансовата група –ББР Лизинг и ББР Факторинг. Ще продължим интензивно да работим с международните си партньори и да разширяваме мрежата на контакти и сътрудничество. Тази година нашата банка ще бъде домакин на срещата на акционерите на Европейския инвестиционен фонд. За втори път, под мотото „Пътища за партньорство”, ще организираме и международния ББР Форум, на който си дават среща банките за развитие от региона. Към меморандума ни за сътрудничество, сключен през 2018-та, ще се присъединят и нови банки. Като най-добре позиционираната у нас банка за мобилизиране на ресурси от чуждите финансови институции, ще продължим усилията си да привличаме средства при по-добри условия, които да инвестираме в развитието на българския бизнес. Планираме да поставим акцент върху още по-интензивното сътрудничество с финансовите институции, с които в момента работим – Банката за развитие към Съвета на Европа, Европейската инвестиционна банка, Германската банка за развитие KfW, Китайската банка за развитие и др. Отворени сме, разбира се, и към нови партньорства. Нашият гост  Стоян Мавродиев е магистър по право от СУ „Св. Климент Охридски“ и магистър по финанси от УНСС. Обучавал се е в Международната данъчна академия в Амстердам и Международната програма за лидери към Държавния департамент на САЩ. Зам.-председател на Комисията по икономическа политика, енергетика и туризъм и член на Комисията по бюджет и финанси в 41-ото НС. От 2010 до 2016 г. е председател на Комисията за финансов надзор и член на Консултативния съвет по финансова стабилност. Член на Борда на директорите в редица международни организации, сред които ESMA, EIOPA, ESRB и представител на България в IOSCO, IАIS и IOPS. От месец октомври 2017 година е председател на УС и главен изпълнителен директор на Българската банка за развитие.    ", "date": "2019.02.16", "title": " Стоян Мавродиев, председател на УС на Българската банка за развитие, пред „Труд“: Договорихме с Китай рекордните 1.5 млрд. евро\t\t\t"}
{"url": "https://trud.bg/%d0%b7%d0%b0%d1%89%d0%be-%d0%b1%d0%bb%d0%be%d0%bd%d0%b4%d0%b8%d0%bd%d0%ba%d0%b0-%d0%bd%d0%b5-%d0%b3%d0%be%d0%b2%d0%be%d1%80%d0%b8-%d0%bf%d0%be-%d0%b2%d1%80%d0%b5%d0%bc%d0%b5-%d0%bd%d0%b0-%d1%81%d0%b5/", "text": "Към дъщеря ми:  – Миличка, настройваш ли се вече някак за училище?  Тя:  – Да, тате, разбира се. Всяка вечер преди да заспя – плача… *** Журналист пита Прасчо:  – Искате ли да благодарите на някого по Коледа и Нова година?  – Да. Най-много благодаря на вегетарианците… ***   – В колко часа се прибра бе, пияницо?  – В 12 без 5.  – Лъжеш, урод мръсен! Прибра се в 7 сутринта.  – Ми 12 без 5 колко е, ма? *** – И къде е вашият кон?  – Какво говорите, какъв кон? Аз продавам кокошки. Къде гледате?  – На цената. *** Родители позволили на дъщеричката си да остане за началото на вечерята, която давали на приятели, за да може да каже молитвата.  – Но аз не знам какво да кажа!? – нервно прошепнало момиченцето пред гостите.  Майката му помогнала.  – Нали си спомняш какво каза татко преди закуска? „Господи…”  – А, да, спомням си! – прекъснало я момиченцето.  – Господи, защо трябва да каним всички тия тъпанари на вечеря? *** Срещат се двама приятели, които не са се виждали 30 години. Първият с удивление разбира, че другият има 16 деца.  – Ти сигурно много добре си живееш с твоята жена? – пита той.  – Какви ги говориш?! – възразява вторият, който е дребничък, скромен, тихичък човечец. – Тя непрекъснато крещи и вика по мен. Честно ти казвам, боя се от нея като от огън…  – Тогава, защо си направил толкова много деца?  – Защото в тълпата по-лесно оставам незабелязан… *** Бременна жена отишла на астролог, за да получи хороскопа на бъдещото си дете.  – Под какъв знак беше заченато детето? – попитал астрологът.  – Под една табелка „Пушенето забранено“. *** – Каква е тайната на семейното щастие?  – Тя е много проста. Когато не си прав – признавай веднага, а когато си прав – мълчи. *** Влиза мъж в бар и иска 5 водки. Изпива ги. Иска още четири водки. Отново ги изпива. Иска още три. И тях гаврътва.  Замислен се обръща към бармана:  – Ето, това е парадокс. Колкото по-малко пия, толкова повече се напивам… *** Афганистан. Върви си мъж, а пред него жена му. Вижда го комшията.  – А бе, защо жена ти е отпред, коранът забранява!  – Приятел, остави ти тая работа. Когато са писали корана още не е имало мини. Върви Зюлфия, върви! *** – Братле, вярваш ли в прераждането?  – Да. Натъквам се на жени, които казват, че са по на 35 години, а помнят събития отпреди 45. *** Дъщеря към майка си:  – Мамо, може ли да отида на концерта на Веселин Маринов!  – Да, разбира се, това ще е чудесен подарък за 60-ия ти рожден ден! *** – Защо блондинката не говори по време на секс?  – Защото мама й е казала да не говори с непознати. *** Катаджия спира кола за проверка. В багажника вижда десет големи ножа и пита:  – За какво ви е толкова много хладно оръжие?  Шофьорът:  – Аз съм жонгльор и работя в цирка. Жонглирам с ножове.  – Не ти вярвам, я покажи!  Шофьорът взима ножовете и започва да жонглира с тях.  Шофьор на минаваща кола вижда сцената и казва на жена си, която също е в колата:  – Добре, че спрях пиенето. Виж какви тестове са измислили! *** Жена към мъжа си:  – Най-после научих котката да пишка в тоалетната върху вестник!  – Сега, ако я научиш и да изчаква, докато си дочета вестника… *** Агент на недвижими имоти за пръв път в живота си решил да е честен с перспективна клиентка.  – Откъм север покрай имота минава газопровод, откъм юг граничи с фабрика за каучук, откъм изток – с пивоварна, а откъм юг – фабрика за лепила.  – Боже мой! – ахнала жената. – Звучи ужасяващо. Няма ли нещо, което да компенсира тези недостатъци?  – Има – отвърнал агентът.. – Винаги можете да определите откъде духа вятърът. *** Вървят си Исус и Йоан по улицата. По едно време Исус вижда съвършено неподвижен човек. Приближава се до него и казва:  – Стани и ходи!  Никаква реакция.  – Стани и ходи!  Отново никакъв резултат.  Йоан се приближава и казва:  – Учителю, грешиш!  – Йоане, това е невъзможно. Аз никога не греша.  – Знам това, учителю, но този човек не е парализиран, а глух… *** – Кой ти е любимият предмет?  – Колелото!  – Не, имам предвид в училище.  – Кренвиршката… *** – Дядо ми навремето е ходил 5 км пеша да види баба ми, а тя само е дръпнала пердето. Ето това е „видяно”!  Въпрос:  – Ако дядо ми е правил така 4-5 пъти, a баба ми все го е „отсвирвала” с пердето и най-накрая на него му е писнало и й е чупел прозорците с камъни – това би ли могло да бъде тълкувано като „изтрий и премести съобщението”? *** В сексшопа:  – Извинявайте, а да имате капут с дъх на ракия?  – Имаме, ама днес не дойде на работа. *** Разбира се, парите не са най-важното. Най-важното е – никога да не свършват! *** Ленчето, като поотрасна и взе да чете любовни романи. И понеже много искаше да стане като героините, започна да се упражнява да се целува на домат. И стана много добра. Но като излезе на среща, с ужас разбра, че адски много и липсват упражненията с банан. *** Еврейски дядо Коледа се спуска през комина, изтупва се и се провиква:  – Хо-хо-хо! Някой да иска да си купи подарък? *** Ако исках да съм удобна на всички… щях да се родя диван! *** – Кире, снощи бях невероятен!  – С какво, бе?  – Секс бе, брато!!! Секс!  – Е, чак пък невероятен!?  – Да бе! Като свършихме, чак комшиите запалиха по цигара… *** ОБЯВА:  – Търся си гадже! За мен най-важното е интелектът в жената, ето защо кандидатките трябва да решат малък тест за правопис:  – Във всеки от двата реда по-долу има една излишна буква – открийте я:  1. Морална любов!  2. Банална любов! *** Веган подарява роза на половинката си:  – Само с обяд няма да минеш, да си знаеш… *** – Докторе, имам ишиас, дископатия, ревматизъм, простатит, синузит, диабет, гръдна жаба, вода в коляното…  – Ееее, има ли нещо, дето да нямаш?  – Да, докторе. Нямам зъби… *** В интернет форум:  – Някой знае ли къде мога да намеря костюм на джудже, 45-ти номер, ръст 178?  Отговор:  – Страх ме е да си представя Снежанка… *** Една мутра решава да си купи златен кръст и отива в църквата. Дълго време се чуди и мае какъв точно да вземе и най-накрая казва на дядо поп:  – Дай ми ей тоя, големия, с гимнастика!", "date": "2019.02.16", "title": " Защо блондинка не говори по време на секс?"}
{"url": "https://trud.bg/%d0%ba%d1%8a%d0%b4%d0%b5-%d1%81%d0%b5-%d0%ba%d0%be%d1%80%d0%b5%d0%bd%d0%b8-%d0%bf%d1%80%d0%be%d0%b1%d0%bb%d0%b5%d0%bc%d1%8a%d1%82-%d1%81-%d0%bc%d0%b0%d0%bb%d1%86%d0%b8%d0%bd%d1%81%d1%82%d0%b2%d0%b0/", "text": "Философията на социалната ни система днес е тотално сбъркана. Тя трябва да е най-много буфер срещу злополука или временно затруднение. Тя не може и не бива да бъде източник на траен доход, унищожавайки по този начин връзката „действия-резултати” – основен морален императив за всяко здраво общество. Днес има десетки критерии, по които може да се „класираш” за социални помощи, а натискът от всевъзможни международни НПО-та и институции прави трудно ограничаването на източване на социалните ни фондове. Оказва се, че цели групи от хора са напълно зависими от тази система, в което всъщност се корени и проблемът. Целта на това политиците да „решават” проблемите на ромите и да ги интегрират с нашите пари е: ромите да бъдат направени извънредно зависими и несамостоятелни. Респективно, да са по-лесно употребени в електоралната игра на демокрация, като сума от гласове им на изборите. На малцинствата им се вменява ролята на жертви, на които другите винаги са длъжни, а държавата се ангажира, че ще ги дондурка, каквото и да става. Този акт пък, от своя страна, се капитализира удобно чрез извличане на политическа рента от партиите и лични облаги за определени политици от процеса на разпределение на иззетото от икономиката. Ето защо и няма „политическа воля” за решаването на „циганския въпрос”. Просто така работи системата. Лошото обаче е, че междувременно се къса връзката между труда/приноса, от една страна, и възнаграждението, от друга. Пречупва се родовата солидарност и семейството, като клетка на обществото, която следва да помага. Накратко това, което държавата прави е: вместо да научи човека да лови рибата, тя краде рибата от другите и я дава в ръката на „нуждаещия се”. Нито морална, нито работеща дългосрочно стратегия. Остойностяване на бездействието Бездействието и липсата на планиране – тоест животът с къс финансово-професионален хоризонт – има цена и тя е липсата на доходи и финансова стабилност. Когато се появи играч като социалната държава, която изкуствено намали цената на бездействието, като дава пари срещу него – тогава и бездействието избуява още повече. Така всъщност се възпитават именно социален паразитизъм, безпомощност, слабост и виктимизация – ролята на жертва. За жалост, подобен манталитет е трудно изкореним, а разбиранията, че друг ще се грижи за теб и че друг ти е длъжен е нагласа, която се чисти културно много трудно, при това – поколения наред. Поощряването на грешните практика, няма как да не ги удължи излишно във времето. Конфликтът в обществото В тази игра на интеграция има печеливши и губещи. Хазната взема от едни и дава на други. Нетните бенефициенти от бюджетните преразпределения на икономическия продукт от държавата (сред които са някои от ромските общности, както и други социални групи по интереси) са привилегировани, което пък наелектризира губещите нетни донори в хазната (средната класа) и създава условия за интензивно обществено напрежение. И оправдано усещане за липса на справедливост. Решението: евангелизация За да се променят култура и етика и да има траен ефект, е нужна „евангелизация” – църквата или доброволно създадени общности да променят манталитета на маргинализираните ромски общности – от зависимост към вярата в собствените сили и усещането за лична отговорност. Евангелизацията е важна, защото е доброволна. За разлика от нея държавата печели, като прави зависимости и вменява задължения на едни да хрантутят други, увеличавайки по този начин обсега си – културно и правно, като главен играч, разпределящ порциите от баницата. И развращавайки морално подпомагания, който вместо благодарност и желание да се върне в играта, приема статута си на жертва и изисква все повече полагащи му се „благини”. Ролята на образованието и премахване на пречките пред бизнеса Икономическата наука ясно доказва, че всеки има място в разделението на труда. Дори „А” да има „абсолютно” предимство във всички дейности, като по-добър краен резултат, ако „Б” отмени „А” в недотам важните му цели, то „А” ще има време да постигне повече ефективност в най-производителните си занимания. Което е полезно за всички. Премахване на пречките пред пазара на труда ще помогнат именно на хората с най-ниска квалификация. Пречки пред наемането на работа като минимална работна заплата, минимални осигурителни прагове и прочие, удрят именно най-неквалифицираните, които не добавят достатъчно стойност, за да се класират и са принудени да се занимават с престъпност, да излязат в т. нар. сива икономика или тотално да нямат препитание. Образованието ни страда от същите дефекти, от които всички държавни структури – липса на награда за заслугите, на стимули, гъвкавост и отвореност към нови тенденции и ниши. Следователно да се разчита на „вкарването на ромчетата в класните стаи” е пожелателно и се обсъжда с нереално оптимистични очаквания. Това да се наливат публични пари за контрацепция или аборти не намалява моралния риск, защото всъщност не знаеш колко струват грешките ти. Не повече публични средства, а повече лична отговорност за постъпките биха преустановили вредните практики досега. И така, разбирането, че като се дадат пари на калпак дългосрочно ще се подобри положението на определена група в обществото е зловредна демагогия. Нещо повече: то създава грешни стимули и пагубни културни очаквания, убивайки в зародиш всички правилни дългосрочни решения.   „Беден“ не е неизлечима диагноза Важно е да кажем, че “беден” не е неизлечима диагноза. Училището трябва да промени мирогледа на ромите към по-дълъг хоризонт на планиране. Иначе стоенето в час е безсмислено само по себе си. Харченето на раздадените помощи тук и сега пречи на създаването на капитал и спестявания, на излизане над повърхността. Това, което трябва да се разбере, е, че доходът се генерира с труд, дългосрочно планиране и целенасочени действия в полза на другите. С отлагане на моментите удоволствия и спестовност. Иначе излизане от омагьосания кръг “помощи-избори-бедност” – няма.        ", "date": "2019.02.16", "title": " Къде се корени проблемът с малцинствата?\t\t\t"}
{"url": "https://trud.bg/%d1%82%d0%be%d0%b2%d0%b0%d1%80%d0%b5%d0%bd-%d0%b2%d0%bb%d0%b0%d0%ba-%d0%b4%d0%b5%d1%80%d0%b0%d0%b9%d0%bb%d0%b8%d1%80%d0%b0-%d0%bd%d0%b0-%d0%b3%d0%b0%d1%80%d0%b0-%d0%bf%d0%bb%d0%be%d0%b2%d0%b4%d0%b8/", "text": "Товарен влак дерайлира на гара Пловдив днес малко след 4 ч., предава  В композицията има 27 вагона с пропанбутан. Инцидентът е станал при транзитно преминаване на влака за Пловдив. Композицията идва от Сърбия. Заради инцидента е преустановено е движението на влаковете между Пловдив и Филипово, съобщиха от Национална компания „Железопътна инфраструктура” (НКЖИ). Дерайлирали са първите три вагона. Районът е отцепен – експерти извършват проверка на място. При инцидента няма пострадали и няма опасност за населението, уточниха от НКЖИ. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.16", "title": " Товарен влак дерайлира на гара Пловдив\t\t\t"}
{"url": "https://trud.bg/%d0%b5%d1%80%d0%b4%d0%be%d0%b3%d0%b0%d0%bd-%d0%b5%d0%b4%d0%b8%d0%bd%d1%81%d1%82%d0%b2%d0%b5%d0%bd%d0%b0%d1%82%d0%b0-%d0%bf%d1%80%d0%b8%d1%87%d0%b8%d0%bd%d0%b0-%d0%b4%d0%b0-%d0%bd%d0%b5-%d0%bf%d1%80/", "text": "„Единствената причина да не приемат Турция в ЕС е, че сме мюсюлманска страна. Нека си го кажат направо“, това заяви президентът на Турция Реджеп Ердоган. На 3 февруари френската министърка по европейските въпроси Натали Лоазо заяви за радио Ер Те Ел, че Париж не вижда повече възможност за възобновяване на предприсъединителните преговори с Турция, докато Анкара не направи „демократически и проевропейски избор“. Турция е асоцииран член на ЕС от 1964 г. и подаде молба за членство на 14 април 1987 г. Преговорният процес за приемането й започна на 3 октомври 2005 г. На 6 юли 2017 г. Европейският парламент прие резолюция, в която призовава страните от ЕС и Европейската комисия да преустановят преговорите докато турските власти не внесат промени в конституцията на страната. През април 2017 г. се състоя референдум за конституционна реформа в Турция, в резултат на който правомощията на президента бяха значително разширени, припомня ТАСС. Ердоган осъди решението на френския президент Еманюел Макрон да обяви 24 април за национален ден в памет на арменския геноцид и го посъветва да учи повече история. „Той е новак в политиката, по-добре да учи повече история. В нашата история геноцид не е имало“, заяви турският президент. Турция още не е разкрила всички данни, с които разполага в разследването на саудитския журналист Джамал Хашоги, заяви още Ердоган. „Още не сме дали всички данни, с които разполагаме“, заяви Ердоган за телевизия „А-Хабер“.  Убийството на работещия за в. „Вашингтон пост“ журналист в саудитското консулство в Истанбул на 2 октомври м.г. предизвика всеобщо възмущение и силно опетни облика на Саудитска Арабия и по-специално на принца престолонаследник Мохамед бин Салман. Хашоги беше остър критик на принца, който отрича да е замесен в убийството му. Рияд твърди, че Хашоги е бил убит при неразрешена от държавните власти операция. Турция „е решена това дело да се разследва от международното правосъдие“, заяви Ердоган и призова САЩ да използват влиянието си за изясняване на станалото. Той увери, че Анкара ще предостави документи и информация на международното разследване. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com          ", "date": "2019.02.16", "title": " Ердоган: Единствената причина да не приемат Турция в ЕС е, че сме мюсюлманска страна"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd-%d1%86%d0%b2%d0%b5%d1%82%d0%b0%d0%bd%d0%be%d0%b2-%d0%b2%d0%b8%d0%bd%d0%b0%d0%b3%d0%b8-%d1%81%d0%bc%d0%b5-%d0%b1%d0%b8%d0%bb%d0%b8-%d0%b7%d0%b0-%d0%bd%d0%b0%d0%bc/", "text": "„Ние винаги сме били за намаляване на прага на преференцията, но в миналия парламент остана на 7%”, това заяви пред   председателят на ПГ на ГЕРБ Цветан Цветанов. „Държим да остане преференцията, но трябва да бъде постигнат консенсус в политическия живот. Това беше желанието и на НФСБ, които също искат преференциите да не участват в решаването и пренареждането на листите”, каза още Цветанов. „НФСБ е част от Обединени патриоти, парламентарната им тежест е равна на тази на ВМРО. В политиката не винаги можеш да поставяш ултиматум”, коментира още той. „Да, има теми, по които намираме политически консенсус с ДПС и пресечни точки. ДПС поставиха 4 теми, в някои от тях се препокриха и с част от Обединени патриоти. Не сме ограничили възможността на българските граждани да упражнят конституционното си право да гласуват”, коментира още зам.-председателят на ГЕРБ. По думите му другото условие е било машинното гласуване. „Обединените патриоти направиха консенсус, за да остане в този вариант, който предлагат ДПС”, обясни още Цветанов. Цветанов коментира и случая „Скрипал” , както и третият заподозрян, че е свързан със случая.  „В момента, когато беше обявено, че Федотов има отношение към случая „Скрипал“, установява се, че той е посещавал страната ни три пъти, българските служби заедно с британските през цялото време работят заедно”, заяви Цветанов.  „Действията, които са предприети, председателят на ДАНС и главният прокурор и сегашният министър на вътрешните работи, извършени са много сериозни процесуално-следствени действия, които дават възможност да имаме достатъчно материали, върху които да могат да продължат съответните анализи”, добави той. „Русия с това присъствие на Федотов три пъти и с още други, които са засечени, Русия използва страната ни с по-либералната ни политика към тях”, заяви Цветанов. „Хибридната атака към България не е спирала от средата на 2015 година“, посочи той.  „В създаването на фалшивите новини участва много активно  БСП, а понякога и президентът“, добави заместник-председателят на ГЕРБ.    ", "date": "2019.02.16", "title": " Цветан Цветанов: Винаги сме били за намаляване на прага на преференцията"}
{"url": "https://trud.bg/%d0%b2%d0%bc%d1%80%d0%be-%d0%bf%d0%be%d0%b4%d0%ba%d1%80%d0%b5%d0%bf%d1%8f-%d0%b0%d0%bd%d0%b3%d0%b5%d0%bb-%d0%b4%d0%b6%d0%b0%d0%bc%d0%b1%d0%b0%d0%b7%d0%ba%d0%b8-%d0%b7%d0%b0-%d0%b2%d0%be%d0%b4%d0%b0/", "text": "Днес, 16 февруари се проведе областна конференция на ВМРО – гр. София. На събитието присъстващите от областта гласуваха предложението на Областния комитет на София кандидатурите за евровота, съобщиха от партията. Ангел Джамбазки бе номиниран за водач на листата за евроизборите, а Карлос Контрера и Владимир Митов са номинации, които ще се включат в листата. На конференцията общинският съветник в СОС и председател на групата „Патриоти за София – ВМРО и Атака“ Карлос Контрера каза следното: На финала сме на два мандата – единият в ЕП, другият в местната власт. Имаме възможността да се похвалим с реализация на съществена част от нашата програма. Всеобщо е мнението, че европейските избори не били важни за нас и че нищо не се решавало от тях. Само ще Ви припомня, че Пакетът Макрон има пряка връзка със случващото се във вашия квартал, има отношение с транспортния бизнес в София. Апелирам към всички Вас да бъде активни, защото има смисъл във всичко това, което правим. Нашият евродепутат е 12-ти от всички 751 в ЕП. Това е резултат, с който другите не могат да се похвалят. Ангел Джамбазки благодари на присъстващите за доверието, което му гласуват и с възторг сподели, че каквото и да е политическото моментно състояние, тази зала винаги ще е пълна заради идеологията на ВМРО. Това прави ВМРО по-различна партия от другите. По повод скандалното гласуване на промените в Изборния кодекс евродепутатът Ангел Джамбазки заяви, че това гласуване направи времето наистина разделно. Това е попълване на листата с послущковци. По този начин се отнема завоюваното право на избирателя. Ние отиваме на тези избори като убедени български националисти. Това са избори за бъдещето на Европа, категоричен бе Джамбазки. Припомняме, че до момента номинации да бъде водач на листата за евроизборите Ангел Джамбазки е получил от структурите на ВМРО от Врачанско, Ямбол, Шумен, Стара Загора, Пловдив, Пазарджик, Кюстендил, Карлово, Сливен, Тервел, Хасково, Кърджали и Благоевград. Преди седмици пък видни общественици, интелектуалци, учени подкрепиха Джамбазки за следващ мандат в Европарламента и издигнаха кандидатурата му. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.16", "title": " ВМРО подкрепя Ангел Джамбазки за водач на листата за евроизборите"}
{"url": "https://trud.bg/%d0%bf%d0%b0%d0%b7%d1%8f%d1%82-%d1%82%d0%b5%d1%80%d0%b5%d0%bd%d0%b0-%d0%bd%d0%b0-%d1%82%d0%b8%d1%87%d0%b0-%d0%b7%d0%b0-%d0%b4%d0%b5%d1%80%d0%b1%d0%b8%d1%82%d0%be/", "text": "Теренът на стадион „Тича“ във Варна ще бъде в оптимално за това време на годината състояние за днешния двубой „Черно море“ – ЦСКА от Първа лига. За целта ръководството на домакините взе решение да не се тренира на съоръжението в седмицата преди мача от 21-ия кръг от шампионата. Вместо това „моряците“ използваха база „Младост“. Единствено в петък, 24 часа преди двубоя с „червените“, тимът на наставника Илиан Илиев проведе занимание на „Тича“. Във Варна пък цари оживление преди подновяването на шампионата, което доведе до засилен интерес към билетите. Очакванията са трибуните на стадиона да бъдат пълни.  Под рамката на „моряците“ пък ще застане 19-годишния Иван Дюлгеров. Младокът ще заеме мястото на Георги Китанов, който няма право да играе срещу „червените“, защото е тяхна собственост и играе като преотстъпен. Другият проблем на Илиев е контузеният Мехди Фенуш. Алжирецът има болки в ходилото от контролата с „Несебър“.", "date": "2019.02.16", "title": " Пазят терена на „Тича“ за дербито"}
{"url": "https://trud.bg/%d0%ba%d0%b8%d1%80%d0%b8%d0%bb-%d0%b0%d0%bd%d0%b0%d0%bd%d0%b8%d0%b5%d0%b2-%d1%81%d1%8a%d0%b7%d0%b4%d0%b0%d0%bb%d0%b8-%d1%81%d0%bc%d0%b5-%d0%bd%d0%b5%d0%be%d0%b1%d1%85%d0%be%d0%b4%d0%b8%d0%bc%d0%b0/", "text": "Убеден съм, че сме създали необходимата организация, за да овладеем заразата с морбили. Изпратили сме подробни указания на районните здравни инспекции. Осигурени са и необходимите ваксини, ако се налага извънредна ваксинация, увери здравният министър Кирил Ананиев пред   Той призова родителите да ваксинират децата си. „Ваксинирайте децата си. Ваксините не са враг на вашите деца. Ваксината предпазва децата от остри заболявания, които могат да дадат ефект по-късно, когато пораснат“, заяви Ананиев. На въпрос за здравната реформа той заяви, че за да има промяна в тази сфера е необходимо да се обединят възможностите и способностите на цялото общество. „Обещах да работя в консенсус с всички участници в този процес – всички съсловни организации, пациентски организации, синдикати, работодатели. Мисля, че през тази година и три месеца не наруших това свое обещание“, каза още здравният министър. По думите му, „публичният ресурс в системата не е толкова голям и не съответства на ресурса, който се отделя в развитите европейски държави на глава от населението“. Министърът посочи, че целта на реформата е да се промени здравната система чрез оптимизиране, преструктуриране и чрез увеличаване ефективността на разходване на средствата чрез един нов тип контрол. „Веруюто ми и веруюто на моя екип е да променим здравната система чрез оптимизиране, преструктуриране на тази система, чрез увеличаване ефективността на разходване на средствата, чрез съвършено нов тип контрол. Искаме да намерим онзи път, по който ще направим осветяване на ресурса, който се използва в здравната система, за да бъде разпределен по ясни, прозрачни правила“, поясни Ананиев. Министърът на здравеопазването съобщи, че изграждането на националната единна информационна система е в ход. Вече текат обществените поръчки. Ананиев изрази надежда голяма част от модулите да бъдат готови до края на годината, включително за издаване на електронна рецепта и електронно направление. Ананиев съобщи, че вече се работи и по информационна електронна система за нуждите на ТЕЛК, в която ще проследява движението на пациента и заедно с всички негови заболявания, изследвания. Тя ще намали възможността за измами. По повод изявлението на премиера Борисов, че болници няма да бъдат затваряни, министър Ананиев коментира, че това дава увереност и спокойствие на най-засегнатите групи и на хората в най-отдалечените райони за бърз достъп на това население в тези условия. „Имаме инструментариума да преструктурираме тези болници и имаме възможността с националния рамков договор 2020 години да предвидим всички тези инструменти“, каза още Ананиев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.16", "title": " Кирил Ананиев: Създали сме необходимата организация, за да овладеем заразата с морбили\t\t\t"}
{"url": "https://trud.bg/%d0%bc%d0%b8%d1%82%d1%8c%d0%be-%d0%be%d1%87%d0%b8%d1%82%d0%b5-%d0%b5-%d0%b2-%d0%b0%d1%80%d0%b5%d1%81%d1%82%d0%b0-%d0%bd%d0%b0-%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%bd%d0%b0%d1%82%d0%b0/", "text": "Турция предаде на българските власти Димитър Желязков – Митьо Очите. Той вече се намира в ареста на Националната следствена служба, информира  .   с полет от Истанбул. С белезници и конвоиран от Съдебна охрана, Димитър Желязков беше върнат в България. На 2 август миналата година службите арестуваха в Бургас и региона група за рекет, физически тормоз и разпространение на наркотици. Арестуваните се оказаха приближени на Митьо Очите. Той беше обявен за издирване, а ден по-късно – задържан в хотел в Истанбул. Обвиненията му са същите като на задържаните в България. Още този уикенд Специализираният съд в София ще гледа мярката за неотклонение на Димитър Желязков. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.16", "title": " Митьо Очите е в ареста на Националната следствена служба"}
