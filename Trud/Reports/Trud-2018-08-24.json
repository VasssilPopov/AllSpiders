{"url": "https://trud.bg/%d1%81%d0%b0%d0%bc%d0%be%d0%bb%d0%b5%d1%82-%d1%81%d0%b5-%d1%80%d0%b0%d0%b7%d0%b1%d0%b8-%d0%bd%d0%b0-%d0%bb%d0%b5%d1%82%d0%b8%d1%89%d0%b5%d1%82%d0%be-%d0%b2-%d0%b1%d0%b0%d0%bb%d1%87%d0%b8%d0%ba-%d0%bf/", "text": "Самолет Cirrus SR22 се разби на летището в Балчик, а пилотът му загина на място, съобщиха от транспортното министерство. Двуместният самолет Cirrus SR22 излита от летище Лесново в 17:45  днес. Летял е в неконтролирано въздушно пространство на височина 3100 метра, след което преминава през въздушното пространство на летище Варна и в 18.54 часа е предаден за кацане на летище Балчик. Пилотът е потвърдил, че е осъществил контакт с летище Балчик и се е насочил за кацане. При кацането се удря силно в пистата, преобръща се и се запалва. Пилотът е загинал на място. Предстои екип на Звеното за разследване на авиационни произшествия към Министерството на транспорта, информационните технологии и съобщенията да започне разследване на инцидента. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.24", "title": " Самолет се разби на летището в Балчик, пилотът загина"}
{"url": "https://trud.bg/%d0%bc%d0%b5%d1%80%d0%ba%d0%b5%d0%bb-%d0%bf%d0%be%d0%bf%d0%b0%d1%80%d0%b8-%d0%bd%d0%b0%d0%b4%d0%b5%d0%b6%d0%b4%d0%b8%d1%82%d0%b5-%d0%bd%d0%b0-%d0%b3%d1%80%d1%83%d0%b7%d0%b8%d1%8f/", "text": "Енергийни теми на дневен ред в Баку ЕС и НАТО не са врагове на Русия, подчерта Меркел пред студенти в Тбилиския университет. Германия подкрепя интеграцията на Грузия в НАТО, но скорошно присъединяване на страната към алианса е малко вероятно, заяви канцлерката Ангела Меркел на среща със студенти в Тбилиския университет, предаде ТАСС. „Искам да бъда откровена – на дадения етап Берлин не може да говори за скорошно членство“, каза Меркел. Изказването й и идва 10 години след руско-грузинския въоръжен конфликт, който последва сближаването на Грузия с НАТО и обещанията на пакта за скорошно членство на кавказката страна. Все пак канцлерката призова Тбилиси да продължи стъпка по стъпка пътя към Северноатлантическия алианс. Колкото до стремежа на Грузия към евроинтеграция Меркел предупреди, че този процес няма да приключи за 5 години. „Не бих искала да давам прибързани обещания за това“, изтъкна тя. Преди това Ангела Меркел даде категорична подкрепа за териториалната цялост на Грузия по повод непризнатите републики Абхазия и Южна Осетия. Именно Южна Осетия бе ябълката на раздора в конфликта с Русия през 2008 г. „Искам специално да подчертая, че ЕС и НАТО не са врагове на Русия“, изтъкна Меркел. И увери, че страната й няма да стане твърде зависима от руски газ с бъдещия газопровод „Северен поток 2“, за което я обвинява президентът на САЩ Доналд Тръмп. Кавказката обиколка на Меркел продължи в Армения, а днес тя е в столицата на Азербайджан. Въпреки че на среща миналата седмица с руския президентът Владимир Путин тя потвърди силната си подкрепа за „Северен поток 2“, наблюдатели очакват в Баку Меркел да дискутира енергийни въпроси. Сред тях са доставките на азерски газ за Европа през Турция. Става въпрос за Южния газов коридор, чиято цел е да започне да транспортира от 2020 г. по 10 млрд. куб. м синьо гориво годишно през Трансанадолския и впоследствие през Трансадриатическия газопровод до Европа. Обемите все пак са далеч по-малки в сравнение със „Северен поток 2“, който ще удвои руския капацитет за износ в ЕС до 110 млрд. куб. м годишно.", "date": "2018.08.24", "title": " Меркел попари надеждите на Грузия\t\t\t"}
{"url": "https://trud.bg/%d0%b8%d1%82%d0%b0%d0%bb%d0%b8%d1%8f-%d0%bf%d0%bb%d0%b0%d1%88%d0%b8-%d0%b4%d0%b0-%d1%81%d0%bf%d1%80%d0%b5-e20-%d0%bc%d0%bb%d1%80%d0%b4-%d0%b7%d0%b0-%d0%b5%d1%81-%d0%be%d0%b1%d0%b7%d0%be%d1%80/", "text": "“Оста на желаещите” търси решение за кораба “Дичоти” Луиджи ди Майо заплаши Италия да замрази годишните си вноски в бюджета на ЕС, ако не се намери решение за мигрантите на кораба “Дичоти”, които Рим иска да бъдат разпределени в други страни от ЕС. Италианският вицепремиер и лидер на популисткото движение “Пет зведи” Луиджи ди Майо заплаши страната му спре вноските си в бюджета на ЕС, ако други държави от съюза не се съгласят да приемат мигрантите на борда на кораба “Дичоти”, предаде Ройтерс. Корабът на италианската брегова охрана е на пристанището на Катания от близо седмица, но Рим не разрешава на спасените на борда му почти 180 преселници да слязат на италианския бряг. В четвъртък под обществен натиск вицепремиерът Матео Салвини позволи на непълнолетните мигранти (27 на брой) да слязат от “Дичоти”. Именно сагата около кораба стана повод за свикването на вчерашната мини среща на върха на 12 евродържави от “оста на желаещите”, които трябваше да обсъдят механизми, по които спасени в Средиземно море мигранти да бъдат приемани на определени пристанища в Европа. В навечерието на срещата обаче Ди Майо втвърди тона към Брюксел. Той констатира, че “мекият подход не работи”, затова ще се наложи да прибегне към “твърд подход”. “Ако няма резултат от срещата за разпределянето на мигрантите от “Дичоти”, “Пет звезди” и аз няма да имаме желание да даваме по 20 млрд. евро на ЕС всяка година”, обяви Ди Майо във видео, публикувано на профила му във фейсбук. В отговор Еврокомисията заяви, че ще следва правилата за управление на миграцията и няма да отстъпи пред заплахи като тези, които отправи Ди Майо. “ЕС е общност на правила и действа на основата на правила, а не на заплахи”, посочи говорителят на ЕК Александър Винтерщайн, като подчерта, че “намирането на решение за хората на “Дичоти” е наш основен приорит”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.08.24", "title": " Италия плаши да спре €20 млрд. за ЕС (Обзор)\t\t\t"}
{"url": "https://trud.bg/%d0%b4%d0%be%d0%ba%d1%82%d0%be%d1%80-%d0%b5%d0%bd%d1%87%d0%b5%d0%b2-%d0%b4%d0%b0%d0%b2%d0%b0-%d0%b2%d0%b8%d0%bb%d0%b0-%d0%bd%d0%b0-%d1%86%d0%b0%d1%80%d1%8f/", "text": "Пловдивският предприемач доц. д-р Невен Енчев, който е брат на известния пластичен хирург д-р Ангел Енчев,  предоставя на Симеон Сакскобургготски за пожизнено ползване вила в луксозния си новостроящ се комплекс “Голденбург” край Белащица. Царят ще може да  се нанесе във вилата още тази есен, тъй като строителството сградата е на финален етап.  “За мен и семейството ми ще бъде огромна чест Симеон Втори и царското семейство да приемат вилата и да бъдат наши съседи”, заяви доц. Невен Енчев. В момента той живее в Германия. От пресофиса на пловдивския предприемач припомниха, че той поддържа близки отношения със Сакскобурготски отдавна.  Нестандартното предложение на бизнесмена към Сакскобурготски идва ден след като Софийски градски съд постанови, че дворецът “Врана”, където живее в момента царят, е собственост на държавата, а не на династията. Решението може да се обжалва пред Апелативния съд, но мотивите следват логиката на предишните дела по темата за царските имоти.До момента държавата е спечелила окончателно делата за “Кричим”, хижите “Ситняково” и “Саръгьол”, а се водят дела за двореца “Царска Бистрица” и 16 000 дка рилски гори. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.08.24", "title": " Доктор Енчев дава вила на Царя"}
{"url": "https://trud.bg/%d0%b0%d1%80%d1%85%d0%b5%d0%be%d0%bb%d0%be%d0%b3%d0%b8%d1%8f%d1%82%d0%b0-%d0%ba%d1%80%d0%b0%d0%b9-%d1%81%d1%82%d1%80%d1%83%d0%bc%d0%b0-%d0%bd%d0%b5-%d0%b5-%d1%81%d0%ba%d0%b0%d0%bf/", "text": "Римската гробница и църквата ще бъдат преместени Археологическият комплекс, открит край село Покровник, по трасето на новостроящ се участък на АМ “Струма”, не е древният град Скаптопара, върху което се смята, че е изграден Благоевград, а римско вилно селище. Това стана ясно на заседание на Специализирания експертен съвет за опазване на недвижимите културни ценности преди дни. След близо два часа презентации и изказвания с огромно мнозинство и само 3 гласа “против”, експертите подкрепиха предложението на министъра на културата Боил Банов 2 от 3-те “най-интересни и най-важни” сгради – римската гробница и църквата, да бъдат демонтирани и пренесени извън трасето на магистралата, където не е разкрита археология, а третата сграда – вилата с баня, да си остане почти цялата на мястото, тъй като трасето ще засегне минимална част от нея. Така на практика Експертният съвет реши съдбата на разкопките – селището ще бъде зарито, а римска гробница и църквата ще бъдат преместени. Казусът с древното селище възникна в началото на лятото. По трасето на бъдещата АМ “Струма” археолозите се натъкнаха на голям древен римски комплекс. Те никога не са твърдели, че това е древната Скаптопара. Но група благоевградчани сформираха инициативен комитет и започнаха всяка седмица да правят протестни акции, а институциите у нас бяха залети с подписки с искането да не се унищожава Скаптопара. Това доведе на място лично премиера Бойко Борисов в началото на май. Археолозите още тогава изразиха позицията си пред него, че това не е толкова ценна находка, че да блокира строителството на магистралата. А от друга страна протестиращите поискаха от Борисов да премести трасето на пътната артерия и да се социализира намереното древно селище. Тогава премиерът даде 2 месеца срок експертите да се произнесат по казуса, за да се вземе решение какво се прави с магистралата в този участък, но и да се съхрани ценната археология. Археолозите застанаха на открито заседание в общината пред благоевградчани и отново заявиха, че това не е древното селище Скаптопара, както те мислят.   Докладът на д-р Димитров бе решаващ За решението на Специализирания експертен съвет решаващ бе докладът на ръководителя на археологическите разкопки д-р Здравко Димитров и становището му, че трябва да се преместят най-ценните находки. Останалото няма кой знае каква стойност. Той заяви на съвета, че той и колегите му археолози са „за“ преместването на църквата от 5-6 век, и гробницата от 3-4 век, на 35 метра западно от сегашното им местоположение, където няма намерено нищо ценно. Доцентът цитира и част от досегашните практики с премествания на археологически обекти – църква на магистрала „Марица”, друга при с. Мурсалево, гробници в Пловдив и София, и др. Експертите заявяват, че комплексът не е древното селище Скаптопара, а то вероятно се намира на поне 5 километра на север от проучваното място. „Този град трябва да се търси там, където преди години е открита плоча с надпис Скаптопара“,казаха учените. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.24", "title": " Археологията край „Струма“ не е Скаптопара\t\t\t"}
{"url": "https://trud.bg/%d0%b0%d0%b2%d1%82%d0%be%d0%b1%d1%83%d1%81-%d0%bf%d0%b0%d0%b4%d0%bd%d0%b0-%d0%be%d1%82-%d0%bc%d0%be%d1%81%d1%82-%d0%b2%d1%8a%d1%80%d1%85%d1%83-%d0%b6%d0%bf-%d1%80%d0%b5%d0%bb%d1%81%d0%b8-%d1%87%d0%b5/", "text": "Най-малко четирима души загинаха при катастрофа в град Куопио във Финландия. Пътнически автобус се удари в леки автомобили на мост, след което падна от съоръжението и се стовари върху намиращата се отдолу жп линия. При инцидента са пострадали 19 души,  четирима от които са в тежко състояние, съобщи Yle. Според разкази на очевидци автобусът се е приближил с твърде висока скорост и е ударил автомобилите, които били спрели на червен светофар. След удара са засегнати 5 коли. Разследващите засега разглеждат версията за техническа неизправност. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.24", "title": " Автобус падна от мост върху жп релси, четирима души загинаха"}
{"url": "https://trud.bg/%d0%bb%d0%b5%d0%b2-%d0%b8%d0%bd%d1%81-%d1%81%d1%82%d0%be%d0%b8-%d1%81%d1%82%d0%b0%d0%b1%d0%b8%d0%bb%d0%bd%d0%be-%d0%bd%d0%b0-%d0%bf%d0%b0%d0%b7%d0%b0%d1%80%d0%b0/", "text": "Спекулациите и неверните твърдения, че е обсъждано КФН да отнеме лиценза на „Лев Инс”, имат за цел да дестабилизират застрахователния сектор, както и да навредят на имиджа и репутацията на „Лев Инс“. По своята същност тези внушения представляват нелоялна конкуренция срещу лидера на пазара по общо застраховане. В тази връзка е много важно, след фалита на кипърския клон на ЗК „Олимпик”, пазарът да бъде оставен на спокойствие, за да докаже, че е стабилен. За стабилноста красноречиво  и еднозначно говорят годишните баланси, които се заверяват от двама различни одитори, избрани и одобрени от КФН. При всички дружества резултатите от извършените заверки на балансите към края на 2017 г. дават добри резултати. По повод коментираните проблеми със „Зелена карта”, „Лев Инс” нееднократно е сезирала институционалния орган Национално бюро на българските автомобилни застрахователи (НББАЗ). За съжаление не последва адекватна реакция от тяхна страна, дори напротив, наблюдава се бездействие. За да защитим интересите на застрахованите лица и правата си на българска компания, лидер на застрахователния пазар, бяхме принудени да алармираме компетентните държавни институции – прокуратура, ДАНС, МВР за случващото се. Проблемът е свързан с нерегламентираното изтичане на национален ресурс,  тъй като лавинообразно нарастват обезщетенията, претендирани от чужди застрахователни компании и представители по повод сключените в България застрахователни договори. Това в крайна сметка води до увеличаване цената на застраховката. Допълнителните средства, събрани от застрахователите, се заделят за недоказани щети, претендирани от лица извън територията на Република България. Въпреки бездействието на НББАЗ, „Лев Инс” чрез собствена система за управление на риска, успя през последните две години да намали своите разходи за застрахователни обезщетения в Италия два пъти, а в Румъния – пет пъти. Системата на „Зелена карта” предполага постоянно настъпване и предявяване на застрахователни претенции. Има случаи, в които заради некоректно отношение на кореспонденти сме влизали в търговски спорове с тях. В тези случаи може да се стигне до предявяване на гаранционни искове. Най-често спорове са свързани с недоказаност на застрахователното събитие или недоказване на неизвършено плащане. В случай на гаранционно искане се спазват правила за уреждане на претенциите.  След като бъде своевременно заплатено подобно гаранционно искане дружеството може да търси правата си чрез медиация и по съдебен път. Като пример може да дадем конкретен спор с наш кореспондент, в който претендираната сума беше 2  300 000 евро. Стигна се до арбитраж в Дюселдорф, който постанови намаляване на исканата сума до 350 000 евро. Този пример онагледява сериозния проблем, стоящ пред българските застрахователи, който е свързан с бездействието на компетентния орган – НББАЗ. Към настоящия момент всички гаранционни искания са удовлетворени, а обстоятелствата, при които са възникнали събитията, се проверяват от наши партньори, занимаващи се с разкриване на застрахователни измами.", "date": "2018.08.24", "title": " „Лев Инс“ стои стабилно на пазара\t\t\t"}
{"url": "https://trud.bg/%d1%81%d0%bf%d0%b0%d1%81%d0%b8%d1%85%d0%b0-%d0%bc%d0%bb%d0%b0%d0%b4-%d0%bb%d0%b5%d1%88%d0%be%d1%8f%d0%b4-%d1%83%d0%b4%d0%b0%d1%80%d0%b5%d0%bd-%d0%be%d1%82-%d0%b2%d0%bb%d0%b0%d0%ba-%d0%b2-%d0%bc%d0%b5/", "text": "Жители на села край язовир „Студен кладенец“ спасиха ранен млад лешояд. Птицата е била ударена от преминаващ влак в местността Средна Арда. Местните хора са я предали на представители на Българското дружество за защита на птиците. Това е белоглав лешояд на няколко месеца, който прави първите си по-големи полети далеч от гнездото, разказа експертът Волен Алкумарев пред  . На ранената птица е извършена операция в Спасителния център за диви животни в Стара Загора. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.24", "title": " Спасиха млад лешояд, ударен от влак в местността Средна Арда"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d1%80%d0%b0%d0%b7%d0%bf%d0%be%d1%80%d0%b5%d0%b4%d0%b8-%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d1%86%d0%b0%d1%80%d0%b5%d0%b2%d0%be-%d0%b4%d0%b0/", "text": "Председателят на ПП ГЕРБ Бойко Борисов разпореди на кмета на Царево Георги Лапчев (ГЕРБ) да задържи и да не изпълнява решението на Общински съвет – Царево по казуса „Силистар“, съобщиха от пресцентъра на партията. Председателят на ГЕРБ възложи на кмета на Царево да не изпълнява решението до пълното убеждаване на обществеността в правотата на това решение на Общински съвет – Царево. Кметът на Царево Георги Лапчев ще даде пресконференция за представителите на медиите утре, 25 август 2018 г. , в 9.30 часа, на отбивката към плаж „Силистар“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.08.24", "title": " Борисов разпореди кметът на Царево да спре решението за строеж на Силистар"}
{"url": "https://trud.bg/%d0%b2-%d1%82%d1%83%d1%80%d1%86%d0%b8%d1%8f-%d0%be%d0%b1%d0%bc%d0%b8%d1%81%d0%bb%d1%8f%d1%82-%d0%bf%d1%80%d0%b5%d0%bc%d0%b0%d1%85%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d0%be%d0%bb-%d0%b8/", "text": "Туристическият сектор в Турция обмисля премахването на системата All Inclusive, съобщи Хюриет, позовавайки се на Асоциацията на търговците и занаятчиите. Според данни от бранша системата вече е изчерпана, защото въпреки че броят на туристите е надвишил нивото от 2014 г., приходите не се увеличават и дори намаляват, информира  . Турският министър на туризма и културата Мехмед Ерсой също вярва, че нещо трябва да се промени и че страната трябва да се стреми към повече пари от туристите. Понастоящем, според хотелиерите, средният доход от един човек е 76 евро на ден. Очаква се през 2018 г. Турция да бъде посетена от общо 36 милиона туристи, което ще донесе приходи от около 30 млрд. долара. Повечето туристи идват от Русия – 4,5 милиона за миналата година, след това германци – 3,5 милиона и българи – 1,85 милиона. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com          ", "date": "2018.08.24", "title": " В Турция обмислят премахването на „ол инклузива“"}
{"url": "https://trud.bg/%d0%b8%d0%ba%d0%be%d0%bd%d0%be%d0%bc%d0%b8%d1%81%d1%82-%d0%b0%d0%bb%d0%b1%d0%b0%d0%bd%d0%b8%d1%8f-%d0%bd%d0%b0-%d0%bf%d1%8a%d1%80%d0%b2%d0%be-%d0%bc%d1%8f%d1%81%d1%82%d0%be-%d0%bf/", "text": "Албания е на първо място в света по употребата на кокаин на глава от населението, съобщи британско списание „Икономист“ . В доклада, озаглавен „Защо картелите печелят“ се посочва, че борбата срещу наркотиците се насочва към нова криза, а наркотичните картели се борят за печалба от 320 милиарда долара годишно. Смята се, че по света има 18 милиона човека, употребяващи кокаин. Продажбата на наркотици е много лесно начинание днес, благодарение на интернет. „Великобритания, Испания, Австралия и Съединените щати са страните, в които се консумира по-голямата част от кокаина. Но най-големият процент се държи от Албания, където 2,5% от населението използва този наркотик, заемайки първо място. Това се дължи на факта, че това е важен път за трафика на кокаин от Афганистан”, пише „Икономист“. Според британското издание основните производители на кокаин са страните от Южна Америка. Колумбия е на 34-то място за консумация, но е производител и доставчик на половината от количеството кокаин в света. „Кокаинът в джунглите на Колумбия струва около 2 200 долара, а в Мексико – 12 000 до 16 000 долара. В Европа той варира от 53 000 до 55 000 долара на килограм. Организираните престъпни групи търсят нови транспортни маршрути, а обемът се е увеличил повече от всякога. Също така се използват стари канали за канабис и маршрути за кокаинов транспорт”, съобщава „Икономист“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.24", "title": " „Икономист“: Албания на първо място по консумация на кокаин в света"}
{"url": "https://trud.bg/%d0%b2%d1%8a%d0%b2-%d0%b2%d0%be%d0%bb%d0%b5%d0%b9%d0%b1%d0%be%d0%bb%d0%bd%d0%b0%d1%82%d0%b0-%d0%bb%d0%b8%d0%b3%d0%b0-%d0%bd%d0%b0-%d0%bd%d0%b0%d1%86%d0%b8%d0%b8%d1%82%d0%b5-%d0%b1%d1%8a%d0%bb%d0%b3/", "text": "България ще бъде домакин на три кръга от волейболната лига на нациите догодина, разкри вицепрезидентът на федерацията Любо Ганев. Два от тях са при мъжете, а един – при жените.  „Градовете все още не са определи – заяви за „Труд“ той. – Всичко зависи от ангажираността. Който покаже, че най-много иска да бъде домакин, ще получи това право. Възможно е и двата турнира при мъжете да са на едно място. Тепърва ще решаваме.“  Първото ни домакинство на „лъвовете“ ще е от 14 до 16 юни. Тогава у нас ще гостуват Япония, Италия и Австралия. След това приемаме и последния кръг (28-30 юни), когато се очертава да е особено напрегнато. В България ще дойдат отборите на две държави в изключително обтегнати отношения – САЩ и Иран. Четвъртият тим е Сърбия. Националите ще стартират в Лигата на нациите на 31 май в Аржентина. Там освен „гаучосите“ ще играят още Португалия и Канада. Единствено България, Китай, Иран и Бразилия получиха по две домакинства за 2019-а в турнира, който замени Световната лига.  При жените откриваме на наша земя състезанието. Между 21 и 23 май ще гостуват Япония, Белгия и САЩ. Според регламента на международната федерация кръговете при дамите ще се играят в дните вторник – четвъртък, а при мъжете двубоите от петък до неделя.  „За нас е огромен успех, че заслужихме правото да бъдем домакини на три кръга от лигата на нацията и съм убеден, че ще се представим на най-високо ниво“, гарантира Любо Ганев.", "date": "2018.08.24", "title": " Във волейболната лига на нациите – България домакин на 3 кръга"}
{"url": "https://trud.bg/%d0%ba%d0%b0%d0%bc%d0%b5%d1%80%d0%b0-%d1%80%d0%b0%d0%b7%d0%ba%d1%80%d0%b8-%d0%b8%d0%b7%d0%bd%d0%b0%d1%81%d0%b8%d0%bb%d0%b2%d0%b0%d1%87-%d0%bd%d0%b0-%d0%b1%d0%b0%d0%b1%d0%b0/", "text": "Старицата и не подозирала съседа Камера, монтирана срещу крадци, разкри брутално изнасилване на възрастна жена в ломско село. Бабата била изпаднала в безсъзнание и дори не подозирала, че е жертва на сексуалните гаври на свой съсед, преди записът да е бил прегледан случайно. 77-годишната самотно живееща  Р. Ц. от село Ковачица получила мозъчен удар в началото на август. Два дни старицата лежала в безсъзнание на двора пред къщата, без никой да я забележи. На втория ден към полунощ съседът й Васил И. я видял, но вместо да й помогне, той се нахвърлил върху нея и я изнасилил. После я изоставил да лежи в несвяст на земята. Чак на другия ден по обед друг съсед съгледал припаднала Р. Ц. и тя била откарана в болницата в Лом. За седмица лекарите я възстановили от инсулта и я изписали. След като се прибрала, бабата установила, че са й изчезнали 74 лева. Помолила свой познат младеж да провери камерата, монтирали преди време на къщата й за охрана. Момчето превъртяло назад записите и попаднало на ужасяващото видео със сексуални гаври с безпомощната старица. Комшията Васил И. е задържан от полицаи от Районното управление в Лом. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.08.24", "title": " Камера разкри изнасилвач на баба\t\t\t"}
{"url": "https://trud.bg/%d0%b1%d0%b5%d0%bd%d1%8f%d0%bc%d0%b8%d0%bd-%d0%bd%d0%b5%d1%82%d0%b0%d0%bd%d1%8f%d1%85%d1%83-%d0%b5%d1%81-%d1%89%d0%b5-%d1%81%d1%8a%d0%b6%d0%b0%d0%bb%d1%8f%d0%b2%d0%b0-%d0%b7%d0%b0-%d0%bf%d0%bb%d0%b0/", "text": "ЕС ще съжалява за плана си за икономическа помощ за Иран, предупреди днес израелският премиер Бенямин Нетаняху, цитиран от ДПА. Мисля, че да се дават пари на този режим в този момент е голяма грешка и това трябва да бъде прекратено, каза той по повод решението на Европейския съюз ще отпусне на Иран 18 милиона евро като част от усилията за запазване на ядреното споразумение, след като САЩ отново въведоха санкции срещу Техеран. „Къде ще отидат тези допълнителни пари?“, попита Нетаняху. Няма да отидат за решаване на проблемите с водата в Иран, няма да отидат за иранските шофьори на камиони, допълни той. Ще отидат за ракети и Революционната гвардия в Иран, Сирия и други места в Близкия изток, каза Нетаняху. Израелският премиер направи този коментар по време на официалното си посещение в Литва. По-рано този месец САЩ въведоха отново санкции, насочени срещу иранската финансова система, включително иранските правителствени покупки на американски долари, търговията със злато и пласирането на държавни облигации. Втори кръг санкции се очакват през ноември, включително мерки, които да попречат на Иран да продава петрол. Европейската комисия заяви, че помощта й е за малките и средни предприятия, за екологични проекти и за борба с наркоманията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.24", "title": " Бенямин Нетаняху: ЕС ще съжалява за плана си за икономическа помощ за Иран"}
{"url": "https://trud.bg/%d1%80%d0%b5%d1%88%d0%b8%d1%85%d0%b0-%d0%ba%d0%be%d0%bd%d1%84%d0%bb%d0%b8%d0%ba%d1%82%d0%b0-%d1%81-%d0%b4%d0%b5%d1%82%d1%81%d0%ba%d0%b8%d1%8f-%d1%80%d0%b0%d0%b4%d0%b8%d0%be%d1%85%d0%be%d1%80-%d0%bd/", "text": "Конфликтът с Детския радиохор на БНР днес бе решен. Това стана на среща между ръководството на Радиото, родителите на хористите и двете диригентки на Радиохора, която се проведе в Съвета за електронните медии по покана на председателя на СЕМ София Владиирова. Директорът на БНР Александър Велев се ангажира да бъде изготвена стратегия за развитието на Радиохора, който ще бъде реорганизиран. „Съжалявам, че явно в някакъв момент не обърнах достатъчно внимание на проблема с Детския радиохор. Очевидно е, че там е имало наслагване на едно напрежение и едни недобри решения доведоха до тази ситуация“, каза Велев. Формацията минава на подчинението на генералния директор, а не на Музикалната къща, както беше досега. „Аз смятам, че човек, когато минава през такива неща, трябва да излезе по-силен и по-мъдър и би следвало да извадим поуки от цялата ситуация. Много се радвам, че и госпожа Караманова, и госпожа Димитрова са тука и надявам се и за в бъдеще да бъдат така – от лявата ни и от дясната ни страна, за да можем да работим заедно за благото на хора. Това, което взехме като решение и вчера и Управителният съвет подкрепи това решение, е да продължим да работим заедно, по нов начин. Най-важното за мен е спокойствието на децата и другото е сигурността на децата“, заяви генералният директор на БНР Александър Велев. Досегашният ръководител на Детския радиохор Венеция Караманова ще продължи да работи с хористите като главен диригент, докато децата изградят отношения на доверие и сплотеност с новия диригент Теодора Димитрова. „Никой не роптае против нейната личност. Просто им трябваше малко време и тази бързина, с която в Музикалната къща решиха, че могат да направят тази промяна, смути децата. Радвам се на новия начин на управление, смятам че той е правилният и това ще успокои отношенията“, каза Караманова. Председателят на СЕМ София Владимирова изрази удовлетворение от благоприятното развитие на конфликта. „Много благодаря, че отделихте от времето си, за да ни уверите, че всичко е наред и ще бъде наред“, обърна се тя към родителите и подчерта, че ако се изпълни уверението, дадено на срещата да има стратегия за бъдещето и развитието на Детския радиохор, „няма нищо по-хубаво, защото всички ще забравим притеснението, че детският радиохор ще изчезне“. Бетина Жотева – член на СЕМ, нарече хора „емблема на Радиото“ и допълни „това, че всички сте тук заедно, усмихнати и че сте намерили разрешение е най-добрата новина за нас“. Според Иво Атанасов, член на СЕМ, „проблемът можеше да не бъде допуснат, както и някои предишни проблеми можеше да бъдат избегнати“. „Господин Велев каза, че в конфликта винаги има две страни, но аз ще добавя, че в този и в предишни конфликти едната страна винаги беше една и съща“, каза Атанасов пожела на детския радиохор да върви напред и да прославя България, както и досега. Според Розита Еленова – член на медийния регулатор, ситуацията е била породена от лоши управления на вътрешната комуникация в БНР: „Защо вие не потърсихте Съвета за електронни медии предварително? Няма нужда всеки път да ходите в парламента. Не е редно! Следващия път, ако се налага, трябва да пеят под прозорците на Съвета за електронни медии!“. Въпреки изразеното мнение, че ръководството на БНР не е управлявало добре тази криза медийният регулатор отчете, че конфликтът е бил овладян по най-добрия начин. „По принцип всички ние гледаме с едно недоверие към институциите, но виждаме, че вътре има и свестни хора. Много приятно съм изненадан от всичко, което се случи, от Ролята на СЕМ, от това, което Г-н Велев направи, повече от всичко, което имахме като най-смели очаквания. Той действа с грижа към младите хора, което няма как да не ни радва“, каза баща на едно от момичетата в хора. В неделя децата заминават на лагер в село Кранево, където ще се подготвят за предстоящия музикален сезон. / / АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.24", "title": " Решиха конфликта с детския радиохор на БНР"}
{"url": "https://trud.bg/%d0%b2%d0%b0%d0%bb%d0%b5%d0%bd%d1%82%d0%b8%d0%bd-%d1%80%d0%b0%d0%b4%d0%b5%d0%b2-%d0%b4%d0%b2%d0%b0-%d0%bf%d1%8a%d1%82%d0%b8-%d0%bf%d0%be-%d0%bc%d0%b0%d0%bb%d0%ba%d0%be-%d1%81%d0%b0-%d0%b6%d0%b5%d1%80/", "text": "Според вътрешния министър Валентин Радев притеснителното е, че въпреки мерките, желаният спад на тежките пътно-транспортни произшествия не е според очакванията. По думите му обаче в сравнение със същия период на миналата година, жертвите на пътя през тази са два пъти по-малко. „Има една голяма друга бройка на тежките ПТП, това са хора, които остават ранени, без крайници, които остават трудоустроени, всичко това е свързано със семействата, работата, това много тежи на обществото и в икономически план, ако щете, освен в чисто човешки, че имаме загуба на трудоспособност или човешки живот.“, заяви Валентин Радев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.24", "title": " Валентин Радев: Два пъти по-малко са жертвите на пътя"}
{"url": "https://trud.bg/%d0%b2%d1%8a%d0%b7%d0%bc%d0%be%d0%b6%d0%bd%d0%b0-%d0%bb%d0%b8-%d0%b5-%d1%81%d0%bb%d1%83%d1%87%d0%b0%d0%b9%d0%bd%d0%b0-%d1%8f%d0%b4%d1%80%d0%b5%d0%bd%d0%b0-%d0%b2%d0%be%d0%b9%d0%bd%d0%b0-%d0%b8-%d0%ba/", "text": "Американците искат хегемония и да бъдат единствената суперсила Между САЩ и Русия, а по-малко вероятно между САЩ и Китай, е възможен нежелан ядрен конфликт. Това написа американското списание The National Interest. Списанието посочва, че в тези страни, системите, отговарящи за управление, комуникации, контрол и разузнаване, инсталирани по-рано следят, изключително и само дали се използват ядрените вражески балистични ракети. Сега същите системи също така трябва да наблюдават и пуска на неядрените оръжия. Предполага се, че в това е проблемът. „До средата на 80-те години американските спътници за ранно предупреждение бяха използвани изключително за откриването на старта на ядрените оръжия. Днес с тях се прехващат и различни неядрени мисии, например чрез прихващането на конвенционалните балистични ракети“, съобщава за това в списание International Security, Джеймс Актън от Фондацията Карнеги за международния мир (САЩ). „Русия, Китай и САЩ са склонни да се откажат от разходите за разделяне на техните системи на ядрени и неядрени“ – смятат аналитиците от The National Interest. В резултат на това „системите за противоракетна отбрана стават общи“, и една руска атака срещу тези спътници „може да се възприеме от САЩ като сигнал за ядрена война“. Всъщност, това е прехвърляне на вината от болната на здравата глава, тъй като САЩ създават предпоставките за разгръщане на ядрена ракетна война и преди всичко се опитват да намалят прага за използването на ядрени оръжия с малка мощност. Новата ядрена доктрина на САЩ, от февруари 2018, дава възможност да се използва ядрено оръжие и в случаите на необичайни обстоятелства, без да се ограничава до военните сценарии или по този начин, Вашингтон разбира ролята си на глобален гарант на сигурността като „нанася ядрен удар по всички онези, които САЩ смятат за агресор“. „Ние си запазваме правото да превантивна ядрена атака, включително с помощта на ядрени бойни глави с малка мощност, защото САЩ създават опасни условия за възникването на ядрена война, дори и по време на конфликти с нисък интензитет, в това число и на кибер заплахи“ – казва руското външно министерство. Вашингтон няма намерение да се отклонява от този ред и през юли Съветът на МО на САЩ разработи препоръки за подобряване на въоръжените сили на страната, в които Москва и Пекин са представени като агресори и те ще се опитат да постигнат решителна победа в най-кратки срокове“. В същото време, Москва многократно подчертава, че ядрените оръжия на Русия могат да бъдат използвани само като ответен, насрещен удар. Според експертите това говори, че Вашингтон търси оправдание за модернизирането на ядрения си арсенал, както и за военната „доминация на САЩ в космоса“, обявена от президента на САЩ, на 13 август във военна база в щата Ню Йорк. Доналд Тръмп заяви, че с милитаризацията на космоса се цели победата над противниците на САЩ, и запазването на военното му превъзходство. Възможна ли е случайна ядрена война и кой ще я започне? „Няма случаен ядрен удар. Такива сценарии от отговорните държавници, отговорните военните ръководители са недопустими, просто защото всички ядрени боеприпаси са под строг контрол или поне в петте ядрени държави: САЩ, Русия, Китай, Франция и Великобритания“, заяви военният експерт, пенсионираният полковник Виктор Литовкин. „Друго нещо е, че системата за ранно предупреждение за ракети не може да различи ракетите, носещи ядрено и неядрено оборудване. Това технически е невъзможно. Следователно, всяка ракета, която лети, да речем, към Русия ще бъде прехваната. От края на 70-те години насам руснаците започнаха да създават втора версия на противоракетна отбрана около Москва, наречена A-135. Тя е присъединена към системата от 1995 г. В случай на неточно насочена бойна глава или в случай на масивен удар, А-135 може да спре ракетите на врага с насрещна ядрена експлозия в атмосферата. Така че, за да няма случаен пуск, към Русия, САЩ или Китай, не се базира на възможностите на системата за ранно предупреждение, а върху увеличената отговорност на военното командване на държавите, притежаващи ядрено оръжие“. Вестникът продължава разговора си с експерта. „СП“: – The National Interest всъщност определя сценария за случайна ядрена война до атака на американските спътници. Защо? – Всеки спътник може да бъде нападнат. В СССР това бе демонстрирано на практика на 1 ноември 1968 г. Тогава космическият кораб „Полет-1“ за пръв път в историята прехвана космически кораб-мишена, а след пет години, през 1972 г., комплексът ИС-М от противокосмическата отбранителна система бе поставен в опитна експлоатация. Китай, през 2013 г., също успешно залови спътник в космоса. Но отново, възниква въпросът: защо се нагнетява обстановката, след като Доналд Тръмп, предлага извеждането в космоса на нови спътници? На 18 юни президентът на САЩ възложи на Пентагона да формира нови космическите войски, а на 7 август министърът на отбраната Джеймс Матис, потвърди, че „космическото пространството ще се разглежда като нов театър за военни действия“. Още, през 2008 г. на Конференцията по разоръжаването в Женева, Русия и Китай, внесоха текст към проектодоговора за забраната на разполагането на оръжия в космическото пространство и всякакъв вид употреба на сила или заплаха със сила срещу външни космически обекти. Подобни инициативи са разглеждани многократно в Общото събрание на ООН, но САЩ винаги са се противопоставяли. И сега в американската преса има публикации за ядрена война, които се предполага, че може да бъде предизвикана от атака срещу американските спътници. Вярвам, че Вашингтон, по този начин, се опитва да подготви международното обществено мнение за факта, че такива системи в космоса все пак ще бъдат разгърнати. И това трябва да се приеме за неизбежно, като защита срещу „коварните“ руснаци и китайци. „СП“: Как изглежда, в действителност, перспективата за милитаризация на космоса? – По мое мнение, до реална милитаризация няма да се стигне. Освен обществената подкрепа, са необходими и нови технологии. Според мен говоренето за милитаризация е по-скоро опит да се въвлече Русия в нова разрушителна надпревара по въоръжаване.  След като САЩ успяха да вкарат Съветския съюз в такава надпревара, това стана един от факторите, за унищожаването на СССР. Но сегашното руско ръководство, за разлика от предишното съветско, е доста трезво и няма да повтори тази фаталната грешка. „СП“: – Какво искат американците? -Хегемония. Те искат САЩ да останат единствената суперсила, която да командва целия свят, но това, никога няма да стане. Нито Русия, нито Китай ще позволят това, независимо какво говорят американците,          ", "date": "2018.08.24", "title": " Възможна ли е случайна ядрена война и кой ще я започне?\t\t\t"}
{"url": "https://trud.bg/%d0%b3%d0%b8%d0%bd%d0%b5%d0%ba%d0%be%d0%bb%d0%be%d0%b3%d1%8a%d1%82-%d0%bf%d1%80%d0%be%d1%84-%d0%b4-%d1%80-%d0%b8%d0%b2%d0%b0%d0%bd-%d0%ba%d0%be%d0%b7%d0%be%d0%b2%d1%81%d0%ba%d0%b8-%d1%83%d0%bf%d1%80/", "text": "Какви са причините за навлизане на джендър идеологията у нас и защо толкова агресивно се разпространява тя особено сред младите. За педофилията и хомосексуализма – какви са опасностите от тях. Каква е ролята на политиците и имат ли и те вина за това. По тези въпроси разговаряме с един от най-известните и уважавани акушер-гинеколози  . – Професор Козовски, напоследък особено след дебатите за Истанбулската конвенция, темата за джендър идеологията е една от най-коментираните в обществото – има крайни мнения и от двете страни. Вие какво мислите? – Следя всички коментари по темата. Не приемам налагането на джендър идеологията, но най-много ме боли друго. Че от западните цивилизации наследихме трите най-отрицателни неща – хомосексуализма, мафията и наркотиците. Църквата – у нас и на Запад, трябва да вземе рязко становище срещу половите перверзии – казвам това като лекар. Въпреки че в Библията е казано: всяка подобна дейност се наказва със смърт. Не искам да ме разбирате погрешно, смъртното наказание е забранено, а и не бих стигнал дотам. Но наказание трябва да има. – Все пак живеем в XXI век, когато демократичните ценности са други, а различните са част от живота. – Да, очаквах да ме репликирате с тези думи. Но аз съм лекар и някои от нещата ги знам по-добре. Хомосексуализмът освен болестно състояние, е и част от модерността на новото време. Агресивното показване и демонстриране на тази различност е вредно за обществото като цяло. В 39-ото Народно събрание, в което бях депутат, се повдигна въпросът да отпадне всякакво наказание срещу хомосексуализма. С още няколко колеги успяхме все пак да убедим колегите в закона да остане следния текст: да се наказва за хомосексуална дейност, ако се извършва на публично място. Тогава получавах заплахи по телефона от непознати. Бяха ми открили номера и звъняха дори нощем. – Да, така беше, спомням си доста нервните дебати тогава. Но защо сте толкова против различните, какви са вашите аргументи? – Е, и толкова лежерна дума е измислена сега – различните… Известно е, че Римската империя се е разпаднала благодарение на дивашките племена, които я разбиха. Но една от основните причини тя да се разпадне е масовият хомосексуализъм и педофилия. В техните легиони не са мислели да се бият, а да се обичат. А най-голямата чест е било да се разхождаш с малко детенце за ръка. Най-отвратителната хомосексуална дейност е педофилията. Сегашната ситуация ми прилича на тази, за която ви казвам. – Да не би да искате да кажете, че хомосексуалистите са и педофили? – Не, опазил ме Бог да твърдя това. Естествено, че повечето хомосексуалисти нямат сексуални влечения към деца, но съществува безспорна връзка между хомосексуализма и педофилията. Казано конкретно, между хомосексуализма и гаврата с деца. Според някои изследвания, поне една трета от всички блудства с деца са извършени по хомосексуален начин. Процентът на хомосексуалистите в обществото е между 2 и 4. Това означава, че хомосексуалистите са между 12 и 16 пъти по-склонни да блудстват сексуално с дете. – В интернет и социалните мрежи в западния свят се разпространяват клипове от различни конференции, в които се говори, че педофилията не бива да се смята за престъпление. Приемате ли подобна теза? – Това е мерзост! Това е престъпление! Става дума за еднополови връзки между хомосексуалисти и детенце от мъжки пол. Това ще бъде най-лошото, което може да се случи на човечеството. И честно да ви кажа – вече не виждам как може да се промени. Светът върви със страшна сила натам и либералната демокрация пропагандира именно подобно поведение. Далече съм от мисълта, че всички са такива. Защото може да има и вродена малформация, но тези хора не са повече от 1-2% в света. У нас също. Става дума за недостатъчна дейност на яйчниците, но не и на тестисите. За тях има медикаменти. – В света вече се откриват клиники за промяна на пола, но съществуват ли клиники за лечение на трансджендърите, на хомосексуалните? – Ето това е най-лошото. Сред тези общества наистина има хора, които искат да се лекуват. И те осъзнават, че това е болест, че е зависимост. Но това не се толерира. Ето, и папата се обяви против хомосексуализма и педофилията, но никой не го слуша. Знаете ли, никой не гледа под чаршафите на другия. Да правят каквото искат. Но това не бива да е на показ. Децата гледат и всичко им е интересно. Погледнете филмите по телевизията, за тези в киносалоните – да не говорим. Ами във всички филми вече има достатъчно много секс и насилие, джендъри и различни, както им казвате. За мен те са извратени. Разбира се, изключвам наистина родените така, които нямат вина за това си състояние. Известно е, че хомосексуалните връзки и извратеностите са една от основните причини за половото смешение и заболявания като СПИН, сифилис и др. Това се отнася особено за мъжкия хомосексуализъм. – В обществото много се коментира възможността, която се дава на отделни неправителствени организации, свързани с подобна идеология, които искат да бъдат допуснати в училищата… – Главната опасност е точно в образованието. Всички тези въпросници, които се дават на децата и се разпространяват едва ли не още от предучилищна възраст, е престъпление спрямо бъдещето ни. Това е едната причина вместо извратените – няма да се извинявам за думата, защото те за мен са такива, да са само няколко хиляди, в България те сега са много повече. А това е свързано и с масовото увеличаване на наркоманията. Точно за това трябва да се вземат мерки. Какво лошо има в това да се държи на семейството и да се раждат деца, а не да се чакат социални придобивки. Не мога да разбера, какво демоде има в семейството! Аз съм нормален човек, повече от 50 години съм израждал деца. И се радвам, когато виждам сълзите на радост по лицата на майките и бащите. Категорично не приемам подобно поведение и действие, пропагандиращо, дори насърчаващо хората да стават „меки китки“. Това би трябвало да се преследва от закона. А хомосексуализъм се прокрадва от години и сред управляващия елит на България. – Е, и по света го има. Те са част от обществото, в което живеем. Защо сте против? – Защото смятам, че този невиждан досега поход на „меките китки“ е изключително опасен за националната политика. Тяхната зависимост от сексуалната им ориентация често пъти ги тласка към недопустими компромиси и съдбоносни решения, застрашаващи съдбата и сигурността на останалото население. Римската империя е загинала главно заради разгула на „обратните“. Препоръчвам строг контрол върху политиците по отношение и на т. нар. „тънка част“. – Извинете, но това, което казвате, може да се окачестви като дискриминация, ако се съпостави с купищата международни конвенции за човешките права и свободи. – Сигурно. Но нима българският народ не е в пълното си право да знае какви хора не само го управляват, но и чертаят бъдещето на неговите деца за десетилетия напред? Затова трябва да се следи фриволното поведение на „бащите на нацията“. – Професоре, а не се ли увеличава и стерилитета напоследък? Данните сочат, че 180 000 семейства имат такъв проблем. – Извинете за превъзбудата, с която ви говоря… По света се водят войни, милиони са на прага на бедността, те ще ни занимават с педерастия и правата на т.нар. хора с различна сексуалност. Ами правата им са защитени като на всички други. Изключения ли искат? А стерилитетът наистина е голям проблем. И главната причина за него са възпалителните заболявания, както и абортите. Българското население намалява всяка година с по 50 000 души. Трябва да се стимулира раждаемостта. Вижте какви облекчения за трето дете и повече има в Унгария, в Русия и други места. – Но българите напускат страната, за съжаление, и повече деца се раждат в чужбина, отколкото у нас. – Да, това е вярно. И е много лош показател, който само след няколко десетилетия ще доведе до големи загуби за България. А те вече се чувстват. И сред виновните за намаляването на българите не е само емиграцията, а и джендър идеологията. Твърдя това като лекар. – Проф. Козовски, но България няма как да остане самотен остров. Ние сме част от ЕС, където тази философия се приема, и ние не можем да се скрием от нея. Интересно е как вие бихте я обяснили като лекар? – Основната причина за джендър идеологията е половата извратеност, импотентността също. Представяте ли си, че в света вече имало 50, дори 70 пола според някои! Аз като лекар не мога да ги преброя, но по-важното е, че не ги приемам. Това е кощунство с човешката природа. И не приемам никакви обвинения, че не съм толерантен. Напротив! Точно като лекар – и то гинеколог, съм загрижен за здравето и нормалността на хората в родината ми. Хайде да не казвам – по света. Но това, което става на Запад, особено в САЩ, е много тревожно. Криворазбраната либералщина ще доведе света до неговия край. И затова ще сме виновни ние. Прочетох, че в Сан Франциско и околностите му имало 1 милион хомосексуалисти… И прииждали отвсякъде. Хайде да се пошегувам – нещо като един позабравен лозунг: „Хомосексуалисти, от всички страни съединявайте се“. – А кои са болестните състояния? -Те са все пак малко, това е така наречения хермафродитизъм и псевдохермафродитизъм – т.е. хермафродитът има и яйчници, има и тестиси и се оперира съгласно външния му вид и дадености като се отстраняват едните полови клетки. А при псевдохермафродитизма – има тестиси, а по външен вид прилича на женски полови органи. Но това са редки случаи, които може да се коригират. Импотентността за мен е един от важните фактори, така също и възпитанието, което сега искат да прокарат от ученическа възраст. Така че това не е болестно състояние освен в случаите, които ви изредих. Когато бях лекар в Германия, един пациент след падане под автомобил загуби единия си тестис. Лекарят хирург тогава направи грешна преценка и махна и другия тестис. След една година видяхме този пациент с червило, руж и кокетничещ. Ето и така може да стане болестно състояние. Това обаче е рядко изключение. – Нали знаете, че веднага ще бъдете обвинени от БХК и от активистите на ЛГБТ-общността, че сте хомофоб? – Е, и колко са те! В България преди промените през 1989-а обратните бяха 50 000, сега са над 150 000. Макар да не изключвам и да са малко повече. Но поне половината са такива, защото така е модерно и измислени световни звездички пропагандират този начин на живот. Само че те не знаят, че на повечето от тези пропагандатори им плащат солидно разни организации, за да са такива. И в старите, и в новите учебници хомосексуализмът се квалифицира като полова перверзия. Сега искали да възпитават още в детската градина, че било напълно нормално да не можеш да определиш пола си. Да го смениш дори, зависи как най-добре се чувстваш. Това е потрес! И да нямаш пол е смешно. Българинът откачи масово под чуждо влияние. Като гледа какво става на Запад и копира. „Народе????” – е написал Левски. – А политиците – каква е ролята им, имат ли те вина? – Разбира се, че носят вина. С всички промени и опити в образованието, в здравеопазването, хората се побъркаха. И като прибавим и корупцията, освен да откачиш или да емигрираш – какво да направиш. Президентът и министър-председателят трябва да са на едно мнение и да действат заедно. Трябва не само да се целуваме отгоре и отдолу с новите ни западни приятели, а да заемем малко по-унгарска позиция. Политиците ни трябва да пазят достойнството си и на страната си. – Професоре, тази тема е безкрайна, но не мога да не ви попитам за последните случаи със смърт на родилки, които накараха обществото да настръхне. В XXI век това изглежда ужасно, имате ли обяснение каква може да е причината? – Бях съдебно-медицински експерт в Бургаско, в Пловдив, във Варна, но се отказах. Сигурно ще ме попитате – защо? Ами защото нито една лекарска грешка не беше наказана. Очевидно е, че има лекарска грешка, но няма наказание. И това трябва да се преустанови. Но то говори и за спадане нивото на образованието в тази специалност – гинекологията. Преди такива грешки се наказваха, а сега не. Родилката в Сливен е починала най-вероятно заради лекарска грешка. Или от кръвоизлив в корема – разкъсване на вътрешен орган, може и от някаква тромбоемболия. Според мен израждането е водено по безобразен начин. Тя е починала още в първите часове – при нея има счупени ребра и т.н. Безобразие! Този метод се казва „Кристелер” – натискане фундуса на матката с две ръце или с юмрук. И това може да доведе до разкъсване на матката или други бели. Затова казвам, че в случая най-вероятно се касае за лекарска грешка. Нашият гост  Професор Иван Козовски е известен акушер-гинеколог, дипломира се в Хумболтовия университет в Германия. Обявен за „Медик на 2000 г.” в България. Бивш депутат в 39-ото Народно събрание от НДСВ. Сега е управител на Медицински център за асистирана репродукция „Варна ООД” в град Варна.                                                 ", "date": "2018.08.24", "title": " Гинекологът проф. д-р Иван Козовски, управител на Медицински център за асистирана репродукция „Варна ООД“, пред „Труд“: Джендърите водят към спад на раждаемостта\t\t\t"}
{"url": "https://trud.bg/%d0%bd%d0%b0%d1%80%d0%ba%d0%be%d0%b4%d0%b8%d0%bb%d1%8a%d1%80-%d0%b2%d0%bb%d0%b8%d0%b7%d0%b0-%d0%b2-%d0%b7%d0%b0%d1%82%d0%b2%d0%be%d1%80%d0%b0-%d0%b7%d0%b0-2-%d0%b3%d0%be%d0%b4%d0%b8%d0%bd%d0%b8/", "text": "40-годишен варненец, спипан с дрога за над 50 000 лв., се призна за виновен, сключи споразумение с Окръжната прокуратура и бе наказан от Окръжния съд с 2 г. затвор и 5000 лв. глоба. Светослав П. въртял търговия с наркотици сам и в съучастие с други двама мъже. След като през март групата била заловена, на три адреса в местностите Горна Трака и Добрева чешма и в лек автомобил полицаите открили 287,16 грама кокаин, 141,10 грама метаамфетамини и 50,56 грама марихуана. Светослав П. е висшист, не е женен, но вече е бил осъждан условно от Районния съд, уточниха от пресслужбата на съда. По силата на споразумението магистратите му наложиха година и шест месеца ефективно наказание, но прибавиха и още 6 месеца от условната присъда, в чийто изпитателен срок дилърът пак погазил закона. Той трябва да плати на държавата и 415 лв. разноски по делото. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.24", "title": " Наркодилър влиза в затвора за 2 години"}
{"url": "https://trud.bg/%d0%bd%d0%b8%d0%bc%d1%85-%d0%b7%d0%b0-%d1%86%d0%b8%d0%ba%d0%bb%d0%be%d0%bd%d0%b0-%d0%b1%d1%80%d1%83%d0%bd%d0%be-%d1%89%d0%b5-%d0%b8%d0%bc%d0%b0-%d0%b7%d0%b0%d1%85%d0%bb%d0%b0%d0%b6%d0%b4%d0%b0/", "text": "През почивните дни ще има захлаждане, но не се очакват порои и сериозно влошаване на времето. Това са обяснили от Националния Институт по метеорология и Хидрология пред   във връзка с информация в балкански медии, че  се очаква силен циклон, който да връхлети региона. Синоптиците уточнили, че циклонът „Бруно“, за който  , тръгва от Скандинавието, преминал е през северните части на Италия, но при нас влиянието му ще бъде много по-слабо. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.08.24", "title": " НИМХ за циклона „Бруно“: Ще има захлаждане, но не се очакват порои"}
{"url": "https://trud.bg/%d0%bc%d0%b8%d1%82%d0%bd%d0%b8%d1%87%d0%b0%d1%80%d0%b8-%d1%81%d0%bf%d1%80%d1%8f%d1%85%d0%b0-1500-%d0%bd%d0%b0%d1%80%d0%ba%d0%be%d1%82%d0%b0%d0%b1%d0%bb%d0%b5%d1%82%d0%ba%d0%b8-%d0%bd%d0%b0-%d0%b3/", "text": "Служители на Митница Лом предотвратиха контрабанден внос в България на над 1500 таблетки от медикамента „Ривотрил“, който съдържа наркотично вещество, съобщиха от Агенция Митници. На 22 август инспектори от Митнически пункт „Връшка чука” спрели на границата лек автомобил „Тойота Ярис“ с българска регистрация, който пътувал от Сърбия за България. При проверката в пътническа раница и в жабката на автомобила инспекторите открили недекларирани 1530 броя таблетки /51 кутии по 30 хапчета във всяка/ от медикамента „Ривотрил“. По случая е образувано досъдебно производство в Митница Лом. 43-годишният български гражданин, управлявал автомобила, е задържан за 24 часа. Работата по изясняването на случая продължава. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.24", "title": " Митничари спряха 1500 наркотаблетки на границата със Сърбия"}
{"url": "https://trud.bg/%d0%b8%d0%b3%d1%80%d0%b0%d1%82%d0%b0-%d0%be%d0%bb%d0%b8%d0%bc%d0%bf%d0%b8%d0%b9%d1%81%d0%ba%d0%b0-%d0%b7%d0%b0%d0%b3%d1%80%d1%83%d0%b1%d1%8f/", "text": "Играта загрубя. Държавата (МВР) вкарва себе си и близо 90 000 собственици на МПС (останалите 100 000 вече са сключили нови застраховки ГО) във филм, който няма да завърши с хепиенд. На сайта на МВР стои неподписано от никого съобщение, че на 22.08. е изтекъл 5-дневният “гратисен период”, в който няма да бъдат глобявани водачи без застраховка ГО. Този период бил даден от министерството (неизвестно кога и от кого) във връзка с “възникналия проблем със застрахователна компания”, като свенливо се спестява името на компанията. Глобите са 250 лв. за физически лица и 2 000 лв. за ЮЛ и ЕТ, а при повторно нарушение – 800 лв, респективно 4 000 лв. Вече писах, че ако съдът спазва закона, ще отмени евентуално издадените наказателни постановления за такива глоби. Нарушението “несключване на задължителна застраховка ГО” по чл. 638 от КЗ може да бъде виновно извършено само от собственик на МПС, който знае, че сключената от него застраховка в клона на ЗК Олимпик е прекратена по силата на кипърския закон. Откъде обаче собственикът на МПС би могъл да знае това? От медиите? Възможно е, но не е доказуемо в съда. От сайта на КФН (или на ГФ)? Възможно е, но никой не е длъжен да посещава тези сайтове, а и посещение на (и инфо от)тези сайтове също е недоказуемо. От агенция ЕЖК? От кипърския държавен вестник? Хайде няма нужда! И какъв ще бъде резултата – хиляди разправии по пътищата, хиляди наказателни постановления, хиляди жалби срещу тях, хиляди дела в съда и хиляди отменителни съдебни решения! Кой има интерес от това? Сещам се само за колегите адвокати (няма лошо), но надали това е целта. Въпросът със знанието (респективно незнанието) за прекратените застраховки с Олимпик ще бъде ключов и по регресни искове, които ГФ би завел срещу такива собственици при виновно причинени ПТП, след като изплати обезщетения на пострадалите. ГФ пък междувременно също не изпълнява задълженията си да уведоми собствениците на МПС за прекратените им застраховки, което на практика е и почти неизпълнимо, предвид огромния им брой. Та как ще докаже МВР “вината” на всички тези хора, сключили и платили застраховка ГО в клона на ЗК Олимпик? На сайта на КФН се мъдри анонимен материал, който препраща към кипърски сайт и в който се съобщава за назначения ликвидатор, както и че застраховките са прекратени. В същия материал обаче изрично е записано задължението на ликвидатора “да предприеме всички необходими действия във връзка с прекратяване на договорите общо застраховане, които компанията е сключила”. Как да разбираме тогава, че застраховките са автоматично прекратени по силата на закона? Нещо повече – чл. 625, ал. 1 от Кодекса за застраховането (КЗ) изрично указва, че в такива случаи (назначен ликвидатор на ЗК със седалище в друга държава-член на ЕС) това обстоятелство се доказва чрез представянето на заверен препис на решението на съответния компетентен орган, назначил ликвидатора, като този препис следва да е придружен с превод на български. Получили ли са такива документи в нашия застрахователен надзор??? Ако не са, защо блеят по чужди сайтове, вместо да ги поискат??? Ако са ги получили, защо не ги показват? При аналогична ситуация с българска компания нашият ликвидатор би бил длъжен да уведоми кредиторите на компанията за правата им, вероятно подобни задължения има и кипърския ликвидатор, но от сайта на надзора не разбираме нищо по въпроса. В аналогична ситуация българската Агенция по вписванията е длъжна веднага да изпрати решението на съда за вписване в официален вестник на ЕС. Направено ли е това от кипърци? Кипърският ликвидатор е длъжен да поиска вписване и в нашия ТР на случилото се в Кипър (чл. 626, ал. 1 КЗ), за да бъде завършен фактическия състав по обявяването на производството по ликвидация у нас. Всички тези неща са от значение за това – българските клиенти на Олимпик да са уведомени за прекратените им застраховки и изобщо правата си в ситуацията, в която се озоваха. От всички органи и служби с отношение към темата се задейства само МВР… с глоби! Защо бе, хора?!   Резонен въпрос Този кипърски ликвидатор може (чл. 625, ал. 4 КЗ) да назначи в РБ лица, които да подпомагат и съдействат на кредитори на ЗК Олимпик от РБ за преодоляване на техни затруднения при упражняване на правата им. Поиска ли нашият Застрахователен надзор да бъдат назначени такива представители на ликвидатора, вместо Агайн цинично да праща 200 000 българи да си търсят парите в Кипър???      ", "date": "2018.08.24", "title": " Играта “олимпийска” загрубя\t\t\t"}
{"url": "https://trud.bg/%d0%b2%d0%b7%d0%b8%d0%bc%d0%b0%d1%82-%d0%ba%d0%b0%d1%80%d0%b0%d0%b1%d0%b8%d0%bd%d0%b0-%d0%b8-%d0%bd%d0%b0%d0%bb%d0%b0%d0%b3%d0%b0%d1%82-%d0%b3%d0%bb%d0%be%d0%b1%d0%b0-%d0%be%d1%82-1500-%d0%bb%d0%b2/", "text": "1500 лв. глоба отнесе бракониер от Търговище, който убил 4-годишен елен. Заради незаконния лов, станал в землището на село Пролаз през юни, той остава и без ловната си карабина „Браунинг”. Мъжът е освободен от наказателна отговорност и му е наложена административна санкция. От решението на Районния съд става ясно, че обезщетението за причинената щета е в размер на 5000 лв., а стойността на дивеча е над 2000 лв. Бракониерският лов беше засечен от служители на горското, които правели обход по тъмно. Чули изстрелите и тръгнали да дирят стрелеца. Вдигнали по тревога и полицаите. Ловецът за малко не попаднал тогава на хайката. Не стигнал до убития елен, който бил 350 кг. и се наложило да зареже и колата си, която била намерена наблизо. Служителите на горското и полицаите прибрали трупа на незаконно отстреляното животно и то е предадено за съхранение в най-близката база за дивечово месо. Решението на Районния съд подлежи на обжалване пред Окръжния в Търговище. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.24", "title": " Взимат карабина и налагат глоба от 1500 лв. за незаконно убит елен"}
{"url": "https://trud.bg/%d0%bc%d0%b2%d1%80-%d1%80%d0%b0%d0%b7%d0%b1%d0%b8-%d0%bf%d0%b5%d1%87%d0%b0%d1%82%d0%bd%d0%b8%d1%86%d0%b0-%d0%b7%d0%b0-%d1%84%d0%b0%d0%bb%d1%88%d0%b8%d0%b2%d0%b8-%d0%b4%d0%b8%d0%bf%d0%bb%d0%be%d0%bc/", "text": "Криминалисти на РУ-Казанлък неутрализираха престъпна дейност, свързана със съставяне и разпространение на фалшиви дипломи, съобщиха от МВР. Спецоперацията е проведена на 22 август т.г. В района на с. Шейново полицаите спрели за проверка лек автомобил „Пежо“ и при последвалото претърсване в него открили 10 неистински дипломи за завършено основно образование. Веднага бил задържан шофьорът – 45-годишен мъж, а в рамките на процесуалните действия в дома му били намерени и иззети множество ксерокопия на лични карти, снимки на лица и компютърни конфигурации. В хода на операцията криминалистите претърсили офис и жилище в града, собственост на 39-годишен местен жител. Оттам те иззели печати на учебни заведения, ксерокопия на лични карти, компютърни конфигурации и магнитни носители на информация. Мъжът също бил задържан От проведените до момента оперативно-издирвателни действия е установен и техен съучастник – 33-годишен мъж, който е отведен в полицейския арест. По случая е образувано досъдебно производство за престъпление по чл.308, ал.2 от НК, работата по документирането му продължава под надзора на прокуратурата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com      ", "date": "2018.08.24", "title": " МВР разби печатница за фалшиви дипломи"}
{"url": "https://trud.bg/%d0%bf%d1%80%d0%b0%d0%b2%d0%be%d0%bf%d1%80%d0%b8%d0%bb%d0%b0%d0%b3%d0%b0%d0%bd%d0%b5%d1%82%d0%be-%d0%b2-%d1%87%d0%b5%d0%bf%d0%b5%d0%bb%d0%b0%d1%80%d0%b5-%d0%bd%d1%8f%d0%bc%d0%b0-%d0%b4%d0%b0-%d0%b1/", "text": "По никакъв начин правоприлагането в Чепеларе няма да бъде нарушено. Щатът на прокуратурата там включва двама прокурори. И след 1 януари 2019 г. те ще работят в териториалното отделение и ще изпълняват в пълен обем законовите си задължения, включително ще участват в съдебни заседания, ще дават дежурства и ще приемат граждани. Това съобщиха от прокуратурата по повод  срещу решението на ВСС за закриване на районната прокуратура в града и разкриване там на териториално отделение на Районна прокуратура в областния град Смолян. На 07.08.2018 г. е получена „Официална позиция“ от Инициативен комитет за защита на човешките, гражданските и съюзните права на гражданите на Община Чепеларе, с председател адв. Тотка Динчева, инфирмираха от пресцентъра на държавното обвинение. Освен до главния прокурор, позицията е адресирана до президента, министър-председателя, министъра на правосъдието, Пленума на ВСС и Представителството на ЕК у нас. Твърди се, че закриването на РП Чепеларе ще наруши достъпа на гражданите до правосъдие и ще ги лиши от дейността на правоприлагане на територията на общината. Според позицията, Инициативният комитет се създава, за да защитят гражданите „правото си на собствена Прокуратура в гр. Чепеларе“. Заявява се, че отстояването на това право ще включва провеждане на ефективни протести, първият от които ще се състои на 24.08.2018 г. На 23.08.2018 г. Пресцентърът на ПРБ разпространи пълния текст на писмото на Прокурорската колегия на ВСС до кметовете и председателите на общинските съвети на всяко от единадесетте населени места, в които районната прокуратура се закрива съгласно решението на ВСС от 19.07.2018 г. и на нейно място се разкрива териториално отделение към РП в съответния областен град. Изрично е посочено, че в разкритите териториални отделения прокурорите ще изпълняват и след 01.01.2019 г. в пълен обем законовите си задължения – ще участват в съдебни заседания, ще дават дежурства и ще приемат граждани. По никакъв начин правоприлагането в съответните населени места няма да бъде нарушено, а ефективното изпълнение на работата на прокуратурата е гарантирано чрез адекватно разпределение на натовареността и оптимално използване на ресурсите. Решението за закриване на единадесет районни прокуратури е прието след внимателна преценка и анализ на няколко основни критерия: – трайно много ниска или извънредно висока натовареност /на прокуратурата и индивидуална на прокурор/ – ниски стойности на натовареност по показателя „досег със съда“, който включва всички актове и действия на прокурор във връзка с дейността на съда – комплексни фактори: население на районите на действие на всяка РП, брой общини, разстояние до областния център, специфични особености на района и др. – кадрова обезпеченост /щатна численост на магистрати и служители/, нeколкократно проведени процедури и/или прекратени процедури за избор на административни ръководители поради липса на кандидати. Районна прокуратура Чепеларе трайно е на последните места в страната по натовареност. През 2015 г. при средна натовареност за 1 реално работил прокурор в РП от 2.81, в РП Чепеларе тя е е 1.28. През 2016 г. при средна натовареност от 3,07, тук е 1.22. През 2017 г. при средна натовареност за страната от 2.98, в РП Чепеларе тя е е 1.30. Натовареността на РП Чепеларе, съобразно правилата, приети от ВСС за периода 01.01.2017 -31.12.2017 г., е 1.3 на 1 прокурор. За сравнение, за РП Харманли тя е 5.93, за РП Кърджали – 3.99, за РП Оряхово – 4.43. По показателя „досег със съда“ /всички актове и действия на прокурора във връзка с дейността на районния съд в града/, работата на РП Чепеларе отново е сред най-ниските стойности за страната: -при средна за страната за 2015 г. – 98.6, тук е 41.00; -при средна за 2016 г. – 95.23, тук е 35.50; -при средна за 2017 г. – 90.39, тук е 46. С оглед бюджета на прокуратурата, стойността на един прокурорски акт в РП Чепеларе е 294.69 лв. при средно за РП в страната – 152.69 лв. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.08.24", "title": " Прокуратурата: Правоприлагането в Чепеларе няма да бъде нарушено, прокурорите там ще продължат работа"}
{"url": "https://trud.bg/%d1%88%d0%b5%d1%81%d1%82-%d0%bc%d0%be%d0%b1%d0%b8%d0%bb%d0%bd%d0%b8-%d0%bb%d0%b5%d0%ba%d0%b0%d1%80%d1%81%d0%ba%d0%b8-%d0%ba%d0%b0%d0%b1%d0%b8%d0%bd%d0%b5%d1%82%d0%b0-%d0%bf%d0%be%d0%bb%d1%83%d1%87/", "text": "Шест мобилни лекарски кабинета получи Сливенска област, съобщиха от областната администрация. Кабинетите ще се използват в населените места в отдалечените райони и там, където достъпът до здравеопазване е затруднен или има наличие на големи групи неосигурено население. Със заповед на здравния министър дейността на кабинетите е възложена на РЗИ-Сливен. Предстои да бъдат сключени договори с лечебни заведения. Ще се извършват профилактични мамографски, акушер-гинекологични, педиатрични и флуорографски прегледи, един от кабинетите дава възможност за клинични изследвания, а в друг ще се правят задължителните имунизации на деца. Прегледите ще бъдат предхождани от беседи, срещи и информационни кампании за значението на профилактиката, имунизациите, храненето на малките деца, начините за предпазване от най-разпространените инфекциозни и хронични незаразни болести. Информационната кампания ще се провежда съвместно от РЗИ с общините и здравните медиатори до 31 октомври. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.24", "title": " Шест мобилни лекарски кабинета получи област Сливен"}
{"url": "https://trud.bg/%d1%80%d1%83%d1%81%d0%ba%d0%b8%d1%82%d0%b5-%d0%bc%d0%b5%d0%b4%d0%b8%d0%b8-%d1%81%d0%b5-%d1%87%d1%83%d0%b4%d1%8f%d1%82-%d0%ba%d1%8a%d0%b4%d0%b5-%d0%b5-%d0%b4%d0%bc%d0%b8%d1%82%d1%80%d0%b8%d0%b9-%d0%bc/", "text": "Руският министър-председател Дмитрий Медведев не се е появявал публично от 10 август, когато беше на посещение в Камчатка, пишат руски медии. Официално премиерът не е в отпуск, но участията в заседания на правителството и други мероприятия са отменени, информира  . От правителствената пресслужба са отговорили на официални запитвания от медиите, че министър-председателят е получил травма при спортни занимания и тя не му позволява да ръководи заседанията на кабинета. „Травмата на премиера не му позволява да участва в публични мероприятия“, пише РБК, цитирайки пресслужбата на правителството. Същевременно някои руски медии пишат, че Медведев е застигнат от „проклятието на пенсионерите“, визирайки неотдавнашните мерки на правителството, които повишиха пенсионната възраст до 65 години. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.08.24", "title": " Руските медии се чудят къде е Дмитрий Медведев"}
{"url": "https://trud.bg/%d1%81%d0%b5%d1%80%d0%b3%d0%b5%d0%b9-%d0%bb%d0%b0%d0%b2%d1%80%d0%be%d0%b2-%d1%80%d1%83%d1%81%d0%b8%d1%8f-%d0%b8-%d1%82%d1%83%d1%80%d1%86%d0%b8%d1%8f-%d1%81-%d0%be%d0%b1%d1%89%d0%b8-%d1%83%d1%81%d0%b8/", "text": "Русия и Турция ще полагат общи усилия за връщането на сирийските бежанци в родината им, което ще помогне за политическото уреждане на кризата в Сирия. Това заяви днес руският външен министър Сергей Лавров след разговори с турския му колега Мевлют Чавушоглу в Москва, предаде ТАСС. Москва и Анкара са заинтересовани от сътрудничество при създаването на условия за безопасното връщане на сирийските бежанци в родината им, каза Лавров. Ще полагаме съвместни усилия, за да може тези процеси да помогнат за стабилизиране на обстановката, посочи руският външен министър. Планираме да полагаме усилия с цел окончателно ликвидиране на терористите от територията на Сирия, както и за установяване на мир и стабилност в страната, добави Лавров. Министърът на външните работи на Турция Мевлют Чавушоглу предупреди от своя страна, че военното решение за контролираната от опозицията на Дамаск сирийска провинция Идлиб ще доведе до катастрофа. „Военното решение там ще доведе до катастрофа. Не само за Идлиб, но и за бъдещето на Сирия – сблъсъците там може да продължат дълго време“, алармира първият дипломат на Анкара след преговорите в Москва с руския си колега Сергей Лавров. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.24", "title": " Сергей Лавров: Русия и Турция с общи усилия за връщането на сирийските бежанци в родината им"}
{"url": "https://trud.bg/%d0%bc%d0%b8%d1%81-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d1%81%d0%bb%d0%b0%d0%b2%d0%b5%d0%bd%d0%b0-%d0%b2%d1%8a%d1%82%d0%be%d0%b2%d0%b0-%d1%81%d1%82%d0%b0%d0%b2%d0%b0-%d0%b2%d0%be/", "text": "След излезе информацията, че Ели Гигова се завръща на екран, този път в ролята си на водеща на „Денят започва“ по БНТ, сега става ясно, че и друга красавица влиза в екипа на обществената телевизия – носителката на титлата „Мис България“ за 2006 г. Славена Вътова. През последните години Вътова се бе отдала на семейството си. Тя е майка на две дъщери – Ема вече е на 3 г., а Ана скоро ще навърши годинка. В ефира на БНТ тя ще води телевизионно състезание на спортна тематика, а в премиерните епизоди в него ще се появят известни български спортисти. Цялата статия и всички снимки вижте в  АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.08.24", "title": " „Мис България“ Славена Вътова става водеща в БНТ"}
{"url": "https://trud.bg/%d0%bf%d0%b0%d1%80%d0%b0%d0%b4-%d0%b2-%d1%83%d0%ba%d1%80%d0%b0%d0%b8%d0%bd%d1%81%d0%ba%d0%b0%d1%82%d0%b0-%d1%81%d1%82%d0%be%d0%bb%d0%b8%d1%86%d0%b0-%d0%bf%d0%be-%d1%81%d0%bb%d1%83%d1%87%d0%b0%d0%b9/", "text": "Близо 4500 военни и бойци от силовите структури с 250 единици сухопътна бойна техника и авиация участваха в парад, наречен „Марш на новата армия“, който се състоя днес в украинската столица по случай Деня на независимостта – националния празник на страната. Това бе най-мащабният парад в Украйна от 2009 г., предаде ТАСС. За пръв път от 2009 г. над колоните прелетяха бойни самолети и хеликоптери. Зрителите видяха стотици модели нова и модернизирана военна техника, включително американски противотанкови комплекси „Джавелин“. Гости на тържествата са делегати от 18 държави, сред които Грузия, Латвия, Естония, Чехия, Литва, Полша, САЩ, Великобритания, Молдова, Румъния, Канада, посочва агенцията. Президентът на Украйна Петро Порошенко заяви в словото си пред участниците в парада и събралото се множество, че страната „разкъсва всички връзки, които я свързват с Руската империя и Съветския съюз“. „Да направим независимостта необратима, Украйна – силна и велика, без никаква перспектива за връщане в руската зона на влияние: ето главната задача за нашето поколение“, каза той. Порошенко прикани и за скъсване на всички връзки с Руската православна църква. „Имаме твърди намерения да разсечем последния възел, с който империята се опитва да ни обвърже към себе си“, посочи по този повод президентът на Украйна. „Не може тялото да бъде свободно, щом душата е в плен“, заяви той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.08.24", "title": " Парад в украинската столица по случай Деня на независимостта"}
{"url": "https://trud.bg/%d1%81%d1%8a%d1%82%d1%80%d0%b5%d1%81%d0%b5%d0%bd%d0%b8%d1%8f-%d0%bf%d1%80%d0%b0%d1%82%d0%b8%d1%85%d0%b0-%d0%b4%d0%b6%d1%83%d0%b4%d0%be%d1%82%d0%be-%d0%bd%d0%b0-%d0%b8%d0%b7%d0%b1%d0%be%d1%80%d0%b8/", "text": "Сътресения в родното джудо провокираха извънредно изборно събрание на 26 септември. През последните месеци федерацията е в криза, след като в края на юни председателят Иван Василев-Шони насрочи общо събрание, но съдът го обяви за нелегитимно. Сред аргументите е, че е свикано зад гърба на Управителния съвет.  Така изборът на нови членове на управата и смяна на оперативните хора в централата, съответно на генералния секретар Асен Коруджиев и на спортния директор Петьо Колев не минава. И двамата са във федерацията повече от 20 години. Първият не издържа на напрежението и се оттегля от поста, а другият бе покосен от инфаркт и вече не е сред живите. Опитът за смяна на управленските органи предизвика недоволство сред делегатите. Така 44 клуба от общо 76 свикват чрез Темида извънредно изборно събрание и издигат за президент Румен Стоилов. Бизнесменът 13 години управляваше родното самбо, а в момента е и вицепрезидент на световната и на европейската федерации по самбо.  Василев, който е европейски шампион по борба от Мадрид 74, пък ръководи джудото вече 21 години. Напрежението в родния спорт идва в навечерието на европейското за младежи, на което София е домакин от 13 до 16 септември. А седмица по-късно националите при мъжете и жените ще трябва да участват на световното в Баку. В момента най-добрите ни състезатели се подготвят в Япония и ще останат там до 30 август. Престоят им се поема изцяло от домакините и част от меморандума, подписан между двете страни за олимпийска подготовка.", "date": "2018.08.24", "title": " Сътресения пратиха джудото на избори"}
{"url": "https://trud.bg/%d1%81%d0%b5%d1%80%d0%b8%d0%b9%d0%bd%d0%b8%d1%82%d0%b5-%d0%b1%d0%b5%d0%b3%d1%8a%d0%bb%d1%86%d0%b8-%d0%be%d1%82-%d0%b2%d1%83%d0%b8-%d0%b7%d0%b0%d0%b2%d0%b5%d1%82-%d0%bf%d1%80%d0%b8%d0%b1%d1%80%d0%b0/", "text": "Четири момчета от Възпитателното училище – интернат (ВУИ) в Завет, които пощуриха региона с непрестанни бягства и кражби, са прибрани в следствения арест в Разград, за да бъдат стопирани проявите им. Те са привлечени като обвиняеми за кражби, опити за взлом, отнемане на автомобил, който зарязали повреден на пътя. Извънредните мерки са взети от прокуратурата, която е наложила 72-часово задържане на децата. В ареста са прибрани 17-годишният М.А., 16-годишният А.Й., 15-годишният И.Я. и 14-годишният М.Г. Три поредни седмици, в различно съучастие, те успяват да бягат и да вършат каквото им хрумне в районите на Завет, Кубрат и Разград. В това време имаше побой на служител на училището, който пробвал да ги спре да не бягат. После опит за взломяване на магазин, но се задействала аларма и децата бяха намерени и върнати в специализираното заведение. Последвало ново бягство. При тази серия последвало отнемане на автомобил, с който стигнали до Разград, където отмъкнали монетник със 100 лв. от въртележка. После зарязали крадената кола, защото аварирала. При третото бягство откраднали три велосипеда и пробвали да разбитият варта на пункт за технически прегледи на коли, но и там им попречила алармата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.24", "title": " Серийните бегълци от ВУИ-Завет прибрани в следствия арест"}
{"url": "https://trud.bg/%d0%be%d1%82%d0%ba%d1%80%d0%b8%d1%85%d0%b0-%d1%82%d0%b0%d0%b5%d0%bd-%d1%82%d1%83%d0%bd%d0%b5%d0%bb-%d0%b7%d0%b0-%d0%ba%d0%be%d0%bd%d1%82%d1%80%d0%b0%d0%b1%d0%b0%d0%bd%d0%b4%d0%b0-%d0%bd%d0%b0-%d0%bd/", "text": "Американските власти откриха таен тунел за контрабанда на наркотици от бивш ресторант на Кей Еф Си в Аризона до спалня в Мексико, предава  Коридорът започвал в мазето на стар ресторант в Сан Луис, минавал под границата и свършвал в къща в Сан Луис Рио Колорадо. Властите го открили миналата седмица и арестували собственикът на сградата. Заподозреният Айвън Лопес бил спрян за проверка на пътя, а полицейски кучета насочили полицията към два контейнера с наркотици с улична стойност $1 млн. В тях имало 118 кг метамфетамини, 6 грама кокаин, 3 кг фентанил и 21 кг хероин. Агенти на правоохранителните органи след това претърсили дома на Лопес и стария ресторант на Кей Еф Си, който притежавал, и открили входа на тунел в кухнята на бившето заведение за бързо хранене. Прокопаният коридор бил на почти 7 м дълбочина, с височина 1,5 м и ширина около метър, като завършвал под легло в къща в Мексико. Смята се, че наркотиците са пренасяни през тунела с помощта на система от въжета. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.24", "title": " Откриха таен тунел за контрабанда на наркотици от ресторант в САЩ до спалня в Мексико"}
{"url": "https://trud.bg/%d1%80%d1%8a%d1%81%d1%82-%d0%bd%d0%b0-%d0%be%d0%b1%d0%be%d1%80%d0%be%d1%82%d0%b8%d1%82%d0%b5-%d0%bf%d0%be-%d0%bc%d0%be%d1%80%d0%b5%d1%82%d0%be-%d0%be%d1%82%d1%87%d0%b5%d1%82%d0%be%d1%85%d0%b0-%d0%be/", "text": "Ръст на оборотите на обектите по цялото Черноморие за юни 2018 г. в сравнение със същия период на миналата година, отчитат от НАП. Данните, които фискалните устройства подават към НАП всеки месец, показват тенденция за увеличаване на отчитаните приходи от магазините и заведенията по морето. Оборотите на всички обекти по цялото ни Черноморие през юни 2018 г. са 1,127 млрд. лв. От НАП уточняват също, че по-високи приходи са регистрирани от заведения и магазини, както на юг, така и на север. Така например, в Приморско през юни тази година, в сравнение с юни 2017 г., е отчетен 75% ръст, а в Кранево – 57 на сто. Повишаване на регистрираните обороти има и в Обзор – 21%, Варвара – 41 на сто, Синеморец – 23%. Според приходната администрация, чувствителното подобряване на фискалната дисциплина се дължи на засиленото присъствие на служителите от звеното за фискален контрол на НАП по българското Черноморие. И тази година стотици данъчни инспектори, съвместно с органите на МВР и Агенция „Митници“, извършват лятна контролна кампания по Черноморието. От началото на кампанията досега са осъществени общо над 8900 проверки, като запечатаните до този момент обекти са 210. От НАП припомнят, че и през тази година неиздаването на касова бележка се санкционира незабавно със запечатване на търговския обект, освен обичайната глоба, но основната цел на проверяващите е да насърчат доброволното спазване на данъчните изисквания. От приходното ведомство използват също и дистанционната връзка на всеки касов апарат със сървърите си, за да откриват рискови търговци, чиито продажби значително се различават от обичайните. Освен хотели, ресторанти, барове, магазини, паркинги и други търговски обекти, на мониторинг са подложени борси и тържища, които снабдяват хотелите с храни и напитки, допълват от НАП. Сигнали за неиздаване на касови бележки и данъчни нарушения могат да се подават на телефона на НАП 0700 18 700 или по електронна поща на infocenter@nra.bg. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.24", "title": " Ръст на оборотите по морето отчетоха от НАП\t\t\t"}
{"url": "https://trud.bg/%d0%ba%d1%80%d1%8a%d0%b2-%d0%be%d0%bf%d0%bb%d0%b8%d1%81%d0%ba%d0%b0-%d0%b0%d1%82%d0%b8%d0%bd%d0%b0-%d0%b2-%d0%bb%d0%b8%d0%b3%d0%b0-%d0%b5%d0%b2%d1%80%d0%be%d0%bf%d0%b0/", "text": "Привърженик на „Бърнли“ бе намушкан с нож пред стадион „Караискакис“ преди загубата на англичаните с 1:3 от „Олимпиакос“ в Атина. Опасност за живота му няма, съобщиха от полицията. Гръцките хулигани показаха докрай рогата си. Набиха няколко англичани и след това ги ограбиха.  Британците също не бяха „кротки агънца“. 23-а гости от Острова са арестувани в нетрезво състояние, отказали да се качат в определените за стадиона автобуса.  Треньорът на „Бърнли“ Шон Дич обвини домакините, че са атакували в тунела съдията Славко Винчич. Реферът отсъди спорна дузпа за „Олимпиакос“.  „През второто полувреме всичко изведнъж се промени – каза Дич. – Те чакаха съдията в тунела. Нашите фенове, които пътуваха толкова дълго, заслужаваха да бъдат уважавани от арбитрите. Аз казвам само факти.“  Ръководството на „Бърнли“ също благодари на своите 900 фенове, които пътуваха до Атина. Клубът обеща пълна подкрепа на гръцката полиция, за да разкрие и накаже провинилите се британци. „Бърнли“ твърди, че проблеми са създавали само петима души.  Английската легенда Стивън Джерард започна ударно в треньорската професия и е на път да отстрани трети съперник в Лига Европа. „Рейнджърс“ спечели с 1:0 у дома срещу руския УФА на прага на групите. „Лайпциг“ изигра един от най-абсурдните мачове в историята си. Германският клуб пътува 2300 км до Луганск, отправи 30 удара към вратата на украинския „Зоря“, но гол не падна – 0:0. Три пъти сам срещу вратаря изпусна националът Тимо Вернер. А повече от едно полувреме „Лайпциг“ игра с човек повече.  „Копенхаген“, отстранил ЦСКА в миналия кръг, завърши 0:0 като гост на „Аталанта“.", "date": "2018.08.24", "title": " Кръв оплиска Атина в Лига Европа"}
{"url": "https://trud.bg/%d0%b2%d1%81%d0%b8%d1%87%d0%ba%d0%b8-%d0%b4%d0%b5%d1%80%d0%b1%d0%b8%d1%82%d0%b0-%d0%be%d1%82-%d1%81%d0%b5%d1%80%d0%b8%d1%8f-%d0%b0-%d0%bf%d1%80%d1%8f%d0%ba%d0%be-%d0%bf%d0%be-%d1%81%d0%bf%d0%be%d1%80/", "text": "Спортните канали на А1 ще излъчат пряко цели пет двубоя от втория кръг на италианската Серия А през този уикенд. Съботният ден феновете на футбола ще имат възможността да изгледат две големи дербита от Апенините. Началото ще бъде поставено в 19:00 часа със сблъсъка между шампиона Ювентус и римския гранд Лацио. Двубоят ще бъде и домакински дебют на перлата в селекцията на „старата госпожа” – Кристиано Роналдо. От 21:30 часа Наполи посреща Милан, като мачът ще е много емоционален за новия наставник на домакините – Карло Анчелоти. Спецът е спечелил всичко като играч и треньор с „росонерите”, но сега ще се надява на успешен старт на кариерата си в Неапол, който да включва успех срещу бившия му тим. Двете съботни дербита ще могат да се проследят пряко в ефира на MAX Sport 2. В неделния ден спортните канали на А1 ще излъчат пряко още три двубоя. Началото е от 19:00 часа по MAX Sport 2 и мача между СПАЛ и новака в елита Парма. От 21:30 ч. тимът на Интер, който стартира сезона със загуба от Сасуоло, посреща коравия отбор на Торино. Битката от стадион Джузепе Меаца ще се предава по MAX Sport 2. По MAX Sport 1, отново от 21:30 ч., започва прякото излъчване на Фиорентина – Киево. Легендарната писта Силвърстоун ще е домакин на поредния кръг от Moto GP този уикенд. Гран при на Великобритания е сред любимите състезания на легендата Валентино Роси, който има общо 8 успеха в своята кариера на Силвърстоун и Донингтън Парк. Лидерът в генералното класиране Марк Маркес отново е основният фаворит за победата, но и пилотите на Дукати Хорхе Лоренсо и Андреа Довициозо също имат своите надежди. Стартът за Гран при на Великобритания в MotoGP е в неделя от 15:00 часа пряко по MAX Sport 1. По традиция ранните часове на неделния ден по MAX Sport 2 са отредени за бойните спортове. Джъстин Гейджи и Джеймс Вик са двама от най-атрактивните бойци в лека категория на UFC, като Гейджи е и сред големите любимци на феновете, заради своите поразяващи нокаутиращи удари, донесли му 15 от общо 18 победи в кариерата. В ранните часове на неделния ден 29-годишният боец от Аризона се изправя срещу 31-годишния Вик, който има само 1 поражение в професионалната си кариера досега. Галавечерта на UFC от Линкълн, Небраска, ще се излъчва на живо от 05:00 часа на 26 август по MAX Sport 2.", "date": "2018.08.24", "title": " Всички дербита от Серия А пряко по спортните канали на А1"}
{"url": "https://trud.bg/%d1%81%d1%8a%d0%b4%d1%8f%d1%82-%d0%b8%d0%b7%d0%ba%d1%83%d0%bf%d0%b2%d0%b0%d1%87%d0%b8-%d0%bd%d0%b0-%d0%b7%d1%8a%d1%80%d0%bd%d0%be-%d0%b7%d0%b0-%d1%83%d0%ba%d1%80%d0%b8%d1%82%d0%b8-%d0%b4%d0%b0%d0%bd/", "text": "Трима варненци, занимали се с търговия със зърно, отиват на съд за участие в престъпна схема за укриване на данъци и пране на пари, съобщиха от окръжната прокуратура във Варна. Кирил Ж. ще отговаря за укриване на 826 577 лв., Красен Ж. – за 281 909 лв., а Теодор А. – за близо 104 000 лв. Мъжете изкупували зърно от нерегистрирани по ДДС производители. Теодор бил пълномощник на фирмата на брат си, която доставяла зърно за един от най-големите търговци в света. Малко преди зърновозите на влязат в пристанището за разтоварване, триото подменяло товарителниците. В тях се вписвали различни пунктове, а като изпращачи се вписвали регистрирани по ДДС търговци. Така измамниците теглели неправомерно пари от хазната. Това ставало чрез подставени лица от две банки, а дружествата, чрез които се изкупувало зърно за престъпната схема, били регистрирани на наркомани или психично болни хора, установили разследващите. Измамите лъснали на 15 октомври 2012 г., когато на паркинга на ресторант „Старо село“ във Варна полицаи спрели автомобил „Фолксваген“, в който пътувал подсъдимият Красен Ж. В колата и у него открили и иззели 575 425 лв., екземпляри от платежни нареждания и разписки за теглени в брой суми, печати и фактури на някои от използваните в схемата дружества. При операцията бил задържана и друга кола „Ауди А8“, шофирана от свидетел по делото, у който били намерени 34 220 лв. Предстои Варненският окръжен съд да насрочи дата за процеса, уточниха от прокуратурата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.24", "title": " Съдят изкупвачи на зърно за укрити данъци и пране на пари\t\t\t"}
{"url": "https://trud.bg/%d0%b6%d0%b8%d0%b2%d0%be%d0%bf%d0%b8%d1%81%d0%bd%d0%b0-%d1%83%d0%bb%d0%b8%d1%86%d0%b0-%d0%b2-%d1%82%d1%8a%d1%80%d0%bd%d0%be%d0%b2%d0%be-%d0%b7%d0%b0%d0%bf%d1%80%d0%b8%d0%bb%d0%b8%d1%87%d0%b0-%d0%bd/", "text": "Живописни улици в старинната част на Велико Търново наподобява каменна река. „От дни се прави ремонт около улица „Гурко“, но сме ужасени от тази дейност.Минава къртач и вади старите камъни. От месеци е така цялата стара част на Велико Търново. Вярно че за хубаво го прави общината, но сме в блокада повече от месец. Не може да се върви нормално, а и до къщите нямат достъп нито линейка, нито пожарна. Колите ни са блокирани в гаражите.Това е безобразие“, оплакаха се потърпевши. Живущи в района изпратиха снимки, от които се вижда как улицата наподобява скални морени. Туристи се чудят как да заобикалят изкопите и камарите с камъни, за да стигнат до крепостта Царевец. От два дни социалните мрежи загряха от гневни коментари по повод ремонтните дейности. „Извършват се ремонти и без такива неудобства няма как да бъдат извършени реконструкции. Настилката се демонтира и предстои да бъде подменен водопроводът в този район на града. Това е сложен процес, защото строителните дейности в старата част на Велико Търново се извършват на ръка“, коментира пред „Труд“ Динко Кечев, директор на Дирекция „Строителство и устройство на територията“ в общинската администрация в старата столица. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.24", "title": " Живописна улица в Търново заприлича на каменна река"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d0%bb%d0%be%d0%bc-%d0%bf%d0%b5%d0%bd%d0%ba%d0%b0-%d0%bf%d0%b5%d0%bd%d0%ba%d0%be%d0%b2%d0%b0-%d0%be%d1%82%d0%bf%d1%80%d0%b0%d0%b7%d0%bd%d1%83%d0%b2/", "text": "Градоначалничката на община Лом Пенка Пенкова отбеляза с бурен купон юбилея си, обозначен от приятели, колеги и близки като 6/0/+. „Цифрата няма нищо общо с възрастта на кмета, по-скоро е оценка за амбициите и работата й!”, заявиха от екипа на общинската шефка. В ресторант в съседство с местната управа Пенкова събра над 200 свои роднини, служители и близки, за да отпразнуват заедно годишнината й. Гостите затрупаха юбилярката с цветя, подаръци и пожелания за здраве, упоритост, късмет и успехи за развитието и благоустрояването на Лом и общината. Пенкова получи поздравителни адреси от президента Румен Радев, министри, депутати и кметове, а на място поднесе приветствие и областният управител Росен Белчев. Презентация под наслов „Пенка Пенкова – смело през годините!”, показа на гостите на тържеството дейността на градоначалничката й екипа през трите и мандата – 2003 – 2011 и след 2016 г. – от борбата с бедствия и изграждането на кейова стена и нов Дунавски парк, през ремонти на улици и сгради до последните европроекти в пристанищния град. „Изключително много ме трогнахте и развълнувахте до сълзи, макар че съм „железен” човек. Сърдечно благодаря на всички, които ме уважиха и с които имаме обща кауза – да работим за един по-красиви по-добър Лом!”, заяви юбилярката. Танцови и певчески състави поздравиха градоначалничката и вдигнаха на крака залата за буйни хора. Пенкова е първата жена кмет на Лом и член на УС на НСОРБ. Била е и зам. председател в Постоянния комитет на Конгреса на местните и регионални власти в Европа. Носител е на призовете „Жена на годината в област Монтана/2005 г./, „Най-толерантната личност в община Лом /2006,2007 г./, златен медал „За хората с добри сърца” и наградата „Успешно управление на дунавска община” през 2018 г. Празникът на крайдунавската градоначалничка завърши с красива заря и огромна торта, която тя разряза с внучката си Дария. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.08.24", "title": " Кметът на Лом Пенка Пенкова отпразнува  6/0/ +"}
{"url": "https://trud.bg/%d1%81%d1%82%d0%be%d1%8f%d0%bd-%d1%81%d1%82%d0%be%d1%8f%d0%bd%d0%be%d0%b2-%d0%bf%d1%80%d0%be%d0%b4%d1%83%d1%86%d0%b5%d0%bd%d1%82-%d0%bf%d0%bb%d0%b0%d1%82%d0%b5%d0%bd%d0%b8%d1%82%d0%b5-%d0%ba%d0%b0/", "text": "– Кастингът представлява услуга като всяка друга. Независимо от вида на бранша – има платени и безплатни услуги.Разликата между тях е в качеството и начина на предлагане.Същото е все едно да питаме: “Защо интернетът е платен, нали има безплатен wi-fi в заведенията?“ или “Защо има платени канали като HBO и Diema Xtra., след като има безплатни канали?“. Това е избор на участника. – В повечето случаи кастинг агенциите не плащат.Обикновено агенцията е посредник между възложител и изпълнител и като такъв фирмата получава предварително договорен процент за извършената услуга. Въпросът с това, кой има интерес от взаимоотношенията между агенция и персонаж, е относителен. И агенцията и персонажите имат интерес един от друг. – За съжаление, във всяка сфера има хора и фирми, които извършват незаконни действия и мамят хората, но това не е причина да слагаме всички под общ знаменател. Това е все едно да кажеш, че всички банки, всички туристически агенции, всички застрахователни агенции са измамници, защото някоя от тях се е “издънила“ и е излъгала хората. За да помагаме на участниците, ние се стараем да ги информираме максимално. Посочваме възможно най-много опции за връзка с нас, отговаряме на всички във всеки един възможен момент- било по телефона, в сайта, в социалните мрежи, посочваме фирмена информация, грижим се за обработката на лични данни.Всичко се проверява от контролните органи, най малкото в края на годината, когато си плащам данъците. Данъчните проверяват всеки лев откъде е дошъл и за какво е похарчен. И да не забравяме, че всеки може да провери какви са законовите разпоредби и дали има право фирма “х“ да слага такси или не. -Организирам кастинги от 2006 г, а с платени се занимавам от миналата година. Само за участие в хип-хоп сериала се записаха първо за безплатен кастинг близо 8000 души от всички възрастови. Одобрени бяха около 1800 човека. От тях 1500 приеха условията срещу такса от 10 лева да се явят на живо. Окончателно бяха отсяти 250 души, които реално участват в сериала. – Никоя агенция не може да обещае предварително на участник в кастинг, че той ще бъде избран и ще има ангажименти.. Обикновено изборът за дадена позиция се прави от комисия, а крайната дума имат продуцент, режисьор, рекламодател или друг вид възложител. Работата на кастинг агенцията е да осигури нужните условия за максимално добър подбор и да помогне по всякакъв начин този подбор да бъде подплатен от съответната информация. Примерно: студентите заплащат кандидат-студентски такси и такси за изпит, но има ли гаранции, че те ще бъдат приети или когато участвате във конкурси и форуми, много от които имат такси или най-малкото вие си поемате разходите, резултатът също не е гарантиран. Всичко зависи от участника- колко е подготвен, както и от журито, защото има и субективен момент. – Заплащането гарантира, че агенцията ще извърши своята част от сделката, а именно услугата, която предлага. Като собственик на агенция, бих се радвал колкото се може повече участия да имат клиентите ми, защото това неимоверно ще вдигне рейтинга на компанията ми. Но в тази дейност има пет фактора- ние как ще си свършим работата; участникът колко ще е подготвен и до каква степен е добър, журито какво търси, какви са условията, които предлага дадената компания/продукция и каква е конкуренцията, т.е. колко участника се явяват за съответната позиция. Платените кастинги обаче гарантират по-високо качество, ангажираност и отговорност. – Всяка агенция има различен подход. Практиката на заплащане за участие в кастинги или информация за такива е много широко разпространена. Едни от най-големите световни кастинг агенции и фирми, предоставящи услуги свързани с подбор на кадри, имат годишни такси надхвърлящи 100-150$. Тези такси са единствено за достъп до информация за кастинги, като дори не включват участието в тях. Например, световноизвестните и доказани фирми като IMDBPro /САЩ/, Spotlight & EnCast /Англия/ и StarNow /Австралия/ имат годишни абонаменти в различен размер. У нас има една кастинг агенция, която е от водещите и предлага различни такси за услуги. – Зад цялостната организация стои екип от хора, които се грижат за правилното протичане на процеса и комфорта на участниците. Координатори, IT-специалисти, копирайтъри, консултанти, фотографи, оператори, кастинг режисьори, мениджъри, графични дизайнери, пиари- това са част от хората, които стоят зад един кастинг. В зависимост и от другите услуги, които извършваме, има преподаватели по актьорство, хореографи, имиджмейкъри и т.н. Целта е да намираме нови таланти във всякакви възрасти, които да се развиват и реализират. Освен това се стремим към собствени продукции, с които да гарантираме още по-голям шанс за изява. Гордеем се, че сме успели да представим на публиката нови и различни персонажи, които сме открили и реализирали, а това е безценно. Социалните мрежи и интернет пространството са уникални с възможността, която дават на хората, а именно всеки свободно да изразява мнението си. Но това е нож с две остриета. Наблюдават се парадоксални мнения на големи групи от хора. Например, можете да намерите такива примери в големи страници, сайтове и групи, които твърдят, че Земята е плоска и има конспирация по темата. Също така, много хора твърдят, че Луната е куха и е извънземно оръжие, което е насочено към Земята. Всяка една фирма и всеки един успешен бранд или човек има своите противници и „хейтъри“. Затова хората могат да се чувстват свободни да коментират, но фактите говорят, че няма нито един излъган от агенцията ни. Доста от негативните коментари са от хора, работещи в други кастинг агенции или от продуцентски фирми, които оперират с фалшиви профили. За съжаление масата от хора се манипулира лесно. Например собственик на агенция излезе в ефир срещу мен и партньорите ми и каза, че сме измамници, защото взимаме такса за кастниг. Забележете, че той ни заклейми, въпреки че неговата агенция в сегашно време също има платен абонамент. Друг пример е случай, в който “измамена“ жена ни изнудва, че ако не й дадем пари ще публикува в социалните мрежи съобщение, че сме лъжци. За щастие ние се усетихме навреме и записахме този телефонен разговор. Така че е нормално да има лоши коментари, но въпросът е дали ще им повярвате или ще си направите труда да проучите как точно стоят нещата. – Фирмата ни не е сертифициращ орган и сертификати не издава. Твърдения, които се хвърлят в медийното и интернет пространство, но не са потвърдени от нито един държавен орган, не са състоятелни и подвеждат обикновения зрител, но не са потвърдени от нито един държавен орган, не са състоятелни и подвеждат обикновения зрител. Имайте предвид, че репортажите са от същите хора, които твърдяха, че кастинг агенцията ми е измамна, както и че сериала, по който работихме с партньорите ми, които са доказана компания на пазара, също е фалшив и не съществува такъв сериал. А сериалът е заснет, монтиран и скоро предстои премиерата. Искам да се обърна към всички хора, независимо дали са клиенти на моята компания или не, с молба да проверяват всяка информация най-малко от два или три независими източника и също така да се обръщат директно към мен или екипа ми, за да получат най-точна информация. – Да, списъкът е дълъг. Реализирали сме персонажи в реклами, музикални видео клипове, сериали, онлайн магазини, сайтове, телевизионни реклами и други. Хора, записали се в агенцията, са се появявали по национални телевизии и медии, както и на билбордове в цялата страна. Имаме участници в главни, поддържащи, второстепенни и епизодични роли. Осигурявали сме статисти за различни продукции и реклами. Реализираме много проекти- от концерти до риалити формати и тв продукции. От години се занимавам с хип-хоп като изпълнител и това също ми помага да създавам различни проекти, в които взимат участие част от талантите, които представлявам. – Предварителният подбор е задължителен и е част от професионалната работа на всяка агенция. От последния голям национален кастинг от предварително кандидатствалите са приети по-малко от 20% или един на всеки 6-7 човека. – Причината да забавим представянето на нашата гледна точка, както и на нашите партньори е, че не разчитаме на празни думи, а предпочитаме действията и фактите. Затова решихме, че най-добрият момент е когато продукцията „Лъжливи рими“ е заснета и готова за премиера. Освен това тогава се оказахме в много трудна ситуация, защото имаше спонсори, които повярваха на репортажите и се отдръпнаха от нас, загубихме част от осигурените локации, а и участниците в кастингите ни заляха, както и хора, които нямат нищо общо с кастингите. Получихме много заплахи, изнудвания, натиск от почти всички институции, в това число и от икономическа полиция, данъчни, бюрото по труда и т.н. Целият екип, който стои зад тази продукция, също започна да негодува, да изпитва страх и предпочетохме да се фокусираме върху спасяването на продукцията, пълното асистиране на разследващите органи и институции, да намерим нови партньори и локации и да проведем до край кастингите, за да успокоим участниците и техните близки, в това число и нашите близки и в крайна сметка да заснемем сериала. Единственото положително нещо от цялата тази помия, която се изля върху нас е, че сега много хора ще разберат реално как стоят нещата и може би най-накрая ще изчистя имиджа на компанията ни. – Всяка една сума, която е получена от агенцията ни, е отчетена според възможностите, които законите на Република България дават. Когато документите минават през куриерска фирма, всеки лев се отчита в НАП, тъй като куриерската фирма е вързана с тях. Така процедират всички онлайн магазини, които дават опцията за наложен платеж. Имайте предвид, че бележката, която издава куриерската фирма е равносилна на касов бон. Нашата фирма е напълно легална и в лицето си на такава отчита всички приходи в края на годината, на базата на които плаща данъци. – Агенцията не взима пари от участниците, за да се включат в който и да е проект. Ние взимаме процент комисионна от участия, които сме осигурили. Този процент се взима единствено след свършена работа от наша страна и заплащане от възложител. Стоян Стоянов е създател на най-голямата детска модна агенция в България. Организирал е множество конкурси, както и рекламни, модни, музикални и др.събития. Освен с агенции за таланти, той е познат на българската аудитория и с изявите си на хип-хоп сцена с псевдонима Слаш. Създател е на хип-хоп група, обединяваща над 150 човека с различни таланти. Ръководи продуцентска фирма, която създава музикални и рекламни видеоклипове в България и чужбина. Компанията му продуцира първия български хип-хоп сериал „Лъжливи рими”. Повод за разговора стана фактът, че в момента в България се наблюдава истински бум на родни филми и сериали. За набирането на участници в различни телевизионни, филмови, рекламни и други изяви у нас вече се организират платени кастинги. Тази практика обаче предизвика бурни коментари и дори недоволство.Като организатор на такива кастинги, Стоян Стоянов коментира този вид дейност. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.24", "title": " Стоян Стоянов, продуцент: Платените кастинги не са измама, а шанс"}
{"url": "https://trud.bg/%d1%81%d0%bf%d1%80%d1%8f-%d0%b4%d0%be%d1%81%d1%82%d1%8a%d0%bf%d1%8a%d1%82-%d0%b4%d0%be-%d0%bf%d1%83%d0%b1%d0%bb%d0%b8%d1%87%d0%bd%d0%b8%d1%8f-%d1%80%d0%b5%d0%b3%d0%b8%d1%81%d1%82%d1%8a%d1%80-%d0%bd/", "text": "Комисията за финансов надзор обявява, че публичните регистри и сайтът на КФН работят безпроблемно. В момента се работи по изграждането на нов сайт на комисията, тъй като старият не е модернизиран от доста дълго време. Това се посочва в съобщение, разпространено от КФН във връзка с информацията от по-рано, че електронният регистър и картотека на Комисията за финансов надзор са се сринали. С тази цел се извършват технически операции, поради които днес за около час е бил недостъпен един от порталите, а именно „Електронен регистър и картотека“. След приключването на техническите действия достъпът до портала е възстановен и в момента той работи безпроблемно, посочиха от Комисията. Нито за момент не е имало проблем с достъпа до решенията на комисията, в което всеки потребител може да се убеди и в момента на адрес:  . По-рано излезе информация, че електронният регистър и картотека на Комисията за финансов надзор са били недостъпни за няколко часа в петък по обед. Регистърът включва досиетата на регулираните пазари на финансови инструменти, инвестиционните посредници, публичните дружества и други емитети на ценни книжа, застрахователите, застрахователните брокери, пенсионните фондове и др. Регистърът заработи минути преди 14 ч. Даже и тогава, обаче, текстовете на решенията на надзорния орган бяха недостъпни.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.08.24", "title": " Спря достъпът до публичния регистър на КФН\t\t\t"}
{"url": "https://trud.bg/%d1%82%d0%b5%d0%b6%d0%ba%d0%be-%d0%be%d1%81%d1%82%d0%b0%d0%b2%d0%b0-%d1%81%d1%8a%d1%81%d1%82%d0%be%d1%8f%d0%bd%d0%b8%d0%b5%d1%82%d0%be-%d0%bd%d0%b0-%d0%bf%d0%b8%d0%bb%d0%be%d1%82%d0%b8%d1%82%d0%b5/", "text": "Тежко остава състоянието на ранените пилоти – баща и син, след  . 62-годишният Валери Димитров продължава да е с опасност за живота в интензивното отделение на шуменската болница. Мъжът е с тежка гръдна травма, в критично състояние и изкуствена кома. 27-годишният му син Александър е в стабилно състояние, но с тежки фрактури на ръката и бедрото. След извършения вчера специализиран оглед на падналия самолет, машината вече е премахната от местопроизшествието. Разследването на авиоинцидента продължава, като срокът за финализирането му е до 12 месеца. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.24", "title": " Тежко остава състоянието на пилотите от падналия самолет край Шумен"}
{"url": "https://trud.bg/%d0%b0%d1%82%d0%bf-%d0%ba%d1%83%d0%bb%d0%bc%d0%b8%d0%bd%d0%b0%d1%86%d0%b8%d1%8f%d1%82%d0%b0-%d0%b5-%d1%81%d1%82%d0%b0%d0%bd-%d1%81%d1%80%d0%b5%d1%89%d1%83-%d0%b3%d1%80%d0%b8%d0%b3%d0%be%d1%80-%d0%bd/", "text": "Двубоят между Григор Димитров и шампиона от 2016-а Стан Вавринка бе определен от АТП за кулминацията в първия кръг на откритото първенство на САЩ по тенис. Българинът е поставен под №8 в схемата, а швейцарецът участва с „уайлд кард“. Битката ще осма помежду им, като хасковлията води с 4:3 победи. Последният им сблъсък бе преди два месеца на старта на „Уимбълдън“, а Стан постигна сладка победа след обрат (1:6, 7:6, 7:6, 6:4). “Този път мачът се очертава да бъде още по-интересен – смятат експертите от АТП. – Вавринка се върна след две операции и победи Димитров в Лондон на най-слабата си настилка. И макар да се намира под №101, шампионът от Ню Йорк през 2016-та показва много по-добър тенис от това, което издава ранкинга.“  Все пак специалистите отчитат, че Григор показа прогрес в сезона на хард, достигайки до първия си четвъртфинал от април на турнира в Синсинати миналата седмица. „Българинът ще е жаден за реванш след загубата от Стан на „Уимбълдън“ – продължават анализаторите. –  В най-добрата си форма Димитров сервира добре, а атлетизмът му позволят да взима топката рано и да се движи към мрежата. Но Вавринка, който се доближава до най-добрия си тенис, може да удря мощно срещу всеки в света, особено с впечатляващия си бекхенд с една ръка.“  Ако продължи българинът може да срещне в Милош Раонич (Канада) в третия кръг, а след това и любимеца на домакините Джон Иснър. Според Рафаел Надал, шампион на Ю Ес Оупън от 2017-а, няма изявен фаворит на турнира този сезон. „Дори да посочиш някого, отвътре нещата не стоят така – каза испанецът. – Разбира се, Новак Джокович и Роджър Федерер се представят много добре, особено на твърди кортове. Нека видим какво ще се случи.“  Матадара може да срещне южноафриканеца Кевин Андерсън на четвъртфиналите, когото победи миналата година за титлата. А на старта ще излезе срещу сънародника си Давид Ферер.  При жените Серена и Винъс Уилямс може да премерят сили още в третия кръг.", "date": "2018.08.24", "title": " АТП: Кулминацията е Стан срещу Григор на старта в Ню Йорк"}
{"url": "https://trud.bg/%d1%84%d1%8e%d1%80%d0%b8-%d0%b5-%d0%bc%d0%bd%d0%be%d0%b3%d0%be-%d1%81%d0%b5%d1%80%d0%b8%d0%be%d0%b7%d0%bd%d0%be-%d0%bf%d1%80%d0%b5%d0%bf%d1%8f%d1%82%d1%81%d1%82%d0%b2%d0%b8%d0%b5-%d0%bf%d1%80%d0%b8/", "text": "Хюи Фюри е едно много сериозно препятствие, което трябва да преодолея – призна Кубрат Пулев. – Той няма нищо общо с досегашните ми евентуални противници. По-млад е от мен, нахъсан и технически добре подготвен.  Двамата ще се бият на 27 октомври в „Арена Армеец“, а победителят ще стане претендент за трофея на IFB, който се държи от Антъни Джошуа. В момента боксьорът се подготвя на Белмекен, където ще остане още 20 дни. А после ще е в Германия за още месец. Кобрата разкри и причините за прекратяването на договора си със „Зауерланд“.  „Германците ги интересуват само парите, а мен не ме е толкова грижа за тях – каза той пред БНТ. – Искам да се развивам и да стана шампион.“", "date": "2018.08.24", "title": " Фюри е много сериозно препятствие, признава Кобрата"}
{"url": "https://trud.bg/%d0%b4%d0%b6%d0%be%d0%bd-%d0%b1%d0%be%d0%bb%d1%82%d1%8a%d0%bd-%d1%81%d0%b0%d1%89-%d1%81%d0%b0-%d0%b3%d0%be%d1%82%d0%be%d0%b2%d0%b8-%d0%b4%d0%b0-%d0%bf%d0%be%d0%b4%d0%ba%d1%80%d0%b5%d0%bf%d1%8f%d1%82/", "text": "Съветникът на американския президент по въпросите на националната сигурност Джон Болтън заяви днес, че САЩ са готови да подкрепят евентуално споразумение за територията между Сърбия и Косово, ако то бъде постигнато, предаде ТАСС. „Ако двете страни могат да решат въпроса, ние не изключваме териториални поправки“, каза Болтън на пресконференция в Киев. Той добави, че САЩ не могат да се намесват в преговорите, но повтори, че ако Сърбия и Косово постигнат споразумение, което удовлетворява и двете страни, Вашингтон ще бъде готов да го подкрепи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.24", "title": " Джон Болтън: САЩ са готови да подкрепят „териториален компромис“ за Косово"}
{"url": "https://trud.bg/%d0%b8%d0%b7%d0%bb%d0%be%d0%b2%d0%b8%d1%85%d0%b0-%d1%88%d0%be%d1%84%d1%8c%d0%be%d1%80%d0%b8-%d0%bd%d0%b0-%d1%80%d0%b5%d0%b9%d1%81-%d1%81-%d1%86%d0%b8%d0%b3%d0%b0%d1%80%d0%b8-%d0%b1%d0%b5%d0%b7-%d0%b1/", "text": "Пътни полицаи и служители на областната „Автомобилна администрация“ спряха автобус „Сетра“ за рутинна проверка на документите и вместо автонарушения, установиха, че шофьорите му притежават цигари без бандерол. Засечката станалал около 15 часа в четвъртък на главен път Русе – Варна в близост до шуменското село Белокопитово. Автобусът с хасковска регистрация се оказал изряден, но шофьорите изглеждали притеснени. Когато полицаите ги попитали дали има нещо нередно, което искат сами да оповестят, те изадили стекове с цигари и доброволно ги предали. Установено е, че двамата водачи на 43 и 38 години от Хасково държат общо 180 къса папироси в кутии, без акцизен бандерол. По случая е заведена преписка, съобщават от пресцентъра на ОДМВР-Шумен. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.24", "title": " Изловиха шофьори на рейс с цигари без бандерол"}
{"url": "https://trud.bg/%d1%84%d0%b5%d1%82%d0%b5%d0%bb-%d0%b7%d0%b0%d0%b2%d1%8a%d1%80%d1%82%d1%8f-%d0%bd%d0%b0%d0%b9-%d0%b1%d1%8a%d1%80%d0%b7%d0%b0%d1%82%d0%b0-%d0%be%d0%b1%d0%b8%d0%ba%d0%be%d0%bb%d0%ba%d0%b0-%d0%b2-%d0%bf/", "text": "Себастиан Фетел записа най-бързата обиколка в първата свободна тренировка за Гран при на Белгия от Формула 1. Германският пилот на „Ферари“ завърши с една десета пред втория Макс Верстапен (“Ред бул”). А трето време даде Люис Хамилтън (“Мерцедес”). Малко след старта на надпреварата от отбора на „сребърните стрели“ обявиха, че използват нова спецификация на двигателя в двете си коли. Хамилтън е с нов мотор, турбо и MGU-H. Съотборникът му Валтери Ботас пък получи чисто нов двигател, а така за неделния старт се очаква да бъде наказан.  Миналата година именно Хамилтън триумфира на пистата „Спа“, а във временното класиране британецът води на Фетел с 24 точки.  Същевременно Международната федерация по автомобилизъм (ФИА) обяви, че отборът на „Сахара Форс Индия“ вече ще се състезава под името „Рейсинг поинт Форс Индия“. На практика промяната означава, че всичките 59 точки на тима ще бъдат заличени от шампионата. И „Рейсинг поинт“ ще стартира от нулата на „Спа“. Все пак пилотите Серхио Перес и Естебан Окон ще запазят точките си в индивидуалната класация. Преименуването се наложи, тъй като новият собственик не успя да придобие марката, заради проблемите със закона и задължения към 13 индийски банки кредитори.", "date": "2018.08.24", "title": " Фетел завъртя най-бързата обиколка в първата свободна тренировка на „Спа“"}
{"url": "https://trud.bg/%d0%ba%d1%80%d0%b0%d1%81%d0%b8%d0%bc%d0%b8%d1%80-%d0%b2%d1%8a%d0%bb%d1%87%d0%b5%d0%b2-%d1%81%d0%b5-%d1%81%d1%80%d0%b5%d1%89%d0%bd%d0%b0-%d1%81-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8/", "text": "Нови възможности за участие на български учени в проекти на Европейската организация за ядрени изследвания (ЦЕРН) в Женева бяха обсъдени по време на срещата на министъра на образованието и науката Красимир Вълчев с нашите изследователи в Швейцария. Министър Вълчев се срещна още с генералния директор на ЦЕРН Фабиола Джианоти, с директора на дирекция „Ускорители и технологии“ Фредерик Бродри и с директора на дирекция „Отношения със страните-членки на ЦЕРН“ Шарлот Уаракул, съобщиха от МОН. Министърът бе запознат с експеримента CMS, в който има значително българско участие. Това е един от големите детектори на елементарни частици в Големия адронен ускорител в ЦЕРН, в чиято поддръжка и експлоатация България участва от 1999 г. Изследванията на структурата на материята има влияние за развитието у нас на физиката на високите енергии, ядрената физика, информатика, електроника, медицина и др. От 2008 година досега в ЦЕРН са обучени 640 български преподаватели по физика и природни науки, директори на математически и природоматематически гимназии. От 2014 година има и втора специална програма за учители по IT технологии и инженерни дисциплини от професионални гимназии. По програма на ЦЕРН за двуседмично обучение на ученици са обучени и 3600 деца. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.24", "title": " Красимир Вълчев се срещна с български учени в ЦЕРН"}
{"url": "https://trud.bg/%d1%81%d0%b0%d0%bc%d0%bf%d0%b4%d0%be%d1%80%d0%b8%d1%8f-%d1%81%d0%b5-%d1%88%d0%b5%d0%b3%d1%83%d0%b2%d0%b0-%d1%81%d1%8a%d1%81-%d1%81%d0%b5%d1%80%d1%85%d0%b8%d0%be-%d1%80%d0%b0%d0%bc/", "text": "Серхио Рамос, капитанът на „Реал“ (Мадрид), бе взет на подбив от италианския „Сампдория“. Тимът от Генуа се пошегува с облеклото на опитния централен бранител. „Сигурни ли сте, че трансферният прозорец затвори? Рамос изглежда страхотно в нашите клубни цветове“, пише в официалния профил на отбора от Серия А в Туитър над снимката на играча. Повод за шегата бе кадър на Рамос, публикун в неговия профил в инстаграм.", "date": "2018.08.24", "title": " “Сампдория“ се шегува със Серхио Рамос"}
{"url": "https://trud.bg/13-%d0%b3%d0%be%d0%b4%d0%b8%d1%88%d0%bd%d0%be-%d0%bc%d0%be%d0%bc%d1%87%d0%b5-%d0%be%d1%82%d0%ba%d1%80%d0%b0%d0%b4%d0%bd%d0%b0-%d0%bb%d0%b8%d0%bd%d0%b5%d0%b9%d0%ba%d0%b0-%d0%b8-%d0%bd%d0%b0%d0%bf%d1%80/", "text": "13-годишно момче открадна линейка, направи катастрофа с двама пострадали и излетя от пътя в Роуд Айлънд, САЩ. Инцидентът е станал в град Ковънтри, съобщи Си Би Ес. Парамедици били извикани, за да прегледат момчето. При все още неизяснени обстоятелства обаче то се прехвърлило в кабинета на медицинския автомобил и потеглило. Линейката блъснала моторист, след което паднала в дълбока канавка. При инцидента пострадали момчето и пожарникар, който вероятно е останал в автомобила при изненадващото му потегляне. Нараняванията на всички са леки, като огнеборецът вече е изписан. От полицията посочиха, че според възприетия протокол ключовете на линейката винаги се оставят на таблото и това е улеснило младежа. По първоначална информация той е със заболяване от аутистичния спектър. Линейката, която е само на два месеца, беше извадена и ще се наложи да отиде на ремонт. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.24", "title": " 13-годишно момче открадна линейка и направи две катастрофи"}
{"url": "https://trud.bg/%d0%b4%d0%be-2040-%d0%b3-%d1%80%d0%b5%d1%86%d0%b8%d0%ba%d0%bb%d0%b8%d1%80%d0%b0%d0%bc%d0%b5-65-%d0%be%d1%82-%d0%b1%d0%b8%d1%82%d0%be%d0%b2%d0%b8%d1%82%d0%b5-%d0%be%d1%82%d0%bf%d0%b0%d0%b4%d1%8a%d1%86/", "text": "65% от битовите отпадъци у нас трябва да се рециклират до 2040 г. Такава цел си е поставило Министерството на околната среда и водите, заяви във Варна зам.-министър Атанаска Николова. Заедно с почетния директор на Главна дирекция „Околна среда“ в ЕК Джордж Кремлис тя участва във форум „Кръговата икономика – приоритет на следващия програмен период на ЕС“, организиран от ВСУ „Черноризец Храбър“ и областния управител на Варна Стоян Пасев. Според Николова и в момента страната ни е водеща в ЕС по отношение на отделното събиране и рециклиране на електронно, електрическо оборудване и акумулаторни батерии. В сферата на оползотворяването на битови отпадъци обаче сме във втората половина на класацията заедно със съседките ни Румъния и Гърция. МОСВ работи активно с местните власти и им помага да прилагат модели за наваксване на това изоставане, подчерта зам.-министър Николова. Тя уточни, че освен екологични ползи и печалби от милиони евро, прогнозите сочат, че кръговата икономика ще отвори над 1 млн. нови работни места в ЕС. По време на форума президентът на ВСУ „Черноризец Храбър“ проф. д-р Анна Недялкова съобщи, че висшето училище стартира наесен първата у нас магистърска програма „Кръгова икономика“. Тя се реализира с подкрепата на МОСВ и Главна дирекция „Околна среда“ на ЕК. В нея ще се обучават две групи по 30 души – във Варна и във филиала на ВСУ в Смолян. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.24", "title": " До 2040 г. рециклираме 65% от битовите отпадъци\t\t\t"}
{"url": "https://trud.bg/%d1%81%d0%bf%d0%b8%d0%bf%d0%b0%d1%85%d0%b0-%d1%81%d0%b2%d0%b5%d1%82%d0%be%d0%b2%d0%b5%d0%bd-%d1%88%d0%b0%d0%bc%d0%bf%d0%b8%d0%be%d0%bd-%d0%b4%d0%b0-%d1%88%d0%be%d1%84%d0%b8%d1%80%d0%b0-%d0%bf%d0%b8/", "text": "Голям скандал забърка световният шампион с Франция, стражът Уго Лорис. Играчът на „Тотнъм“ е бил спипан да шофира пиян в нощта на четвъртък срещу петък. Французинът е бил отведен в ареста,където е останал повече от 7 часа, разкриха медиите на Острова.  Вратарят е бил спрян за рутинна проверка, по времето на която е установено, че шофьорът е употребявал алкохол. Тепърва ще бъде повдигано обвинение на Лорис. Издънката му пък идва три дни преди голямото дерби с „Манчестър Юнайтед“ във Висшата лига. Тимът на Маурисио Почетино гостува на „Олд Трафорд“ понеделник вечер. Вратарят е основен играч на „белите“ от Лондон след трансфера му през 2012 година. Оттогава той записа 254 мача за клуба и през лятото бе желан от някои от европейските грандове.  В същото време сагата с Лука Модрич продължава. Хърватският полузащитник на „Реал“ (Мадрид) е бил предлаган и на бившия си отбор „Тотнъм“. Опитният футболист не се чувства щастлив на „Сантяго Бернабеу“ и през лятото вече опита бягство в „Интер“. Сделка обаче нямаше. Според италианското „Калчомеркато“, сега Модрич е бил предложен и на „шпорите“, които обаче са отхвърлили възможността да го върнат в Лондон.", "date": "2018.08.24", "title": " Спипаха световен шампион да шофира пиян"}
{"url": "https://trud.bg/%d0%b8%d1%81%d0%bf%d0%b0%d0%bd%d1%81%d0%ba%d0%be%d1%82%d0%be-%d0%bf%d1%80%d0%b0%d0%b2%d0%b8%d1%82%d0%b5%d0%bb%d1%81%d1%82%d0%b2%d0%be-%d1%80%d0%b0%d0%b7%d1%80%d0%b5%d1%88%d0%b8-%d0%b5%d0%ba%d1%81/", "text": "Испанското правителство прие постановление, което позволява ексхумиране останките на Франциско Франко от неговия мавзолей. Решението взето днес беше обявено от вицепремиера на страната Кармен Калво, но постановлението ще трябва да бъде одобрено и от парламента. Честваме 40-ата годишнина на демократична Испания и един стабилен и зрял конституционен ред, а те са несъвместими със съществуването в мемориала на гроб, който продължава да слави личността на Франко, подчерта на пресконференция Калво. Четиридесет и три години след смъртта на испанския диктатор Франциско Франко, правителството на премиера Педро Санчес от Социалистическата партия (ПСОЕ) започна сложния процес на ексхумиране на останките му от паметника на Долината на падналите, пише „Ел Паис“. Семейството на Франко ще има две седмици, за да поеме отговорността за останките на бившия диктатор, а ако не успеят да го направят, испанското правителство ще избере „достойно и уважително“ място за него да бъдете отново погребан. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.08.24", "title": " Испанското правителство разреши ексхумирането на Франциско Франко"}
{"url": "https://trud.bg/17-%d0%b3%d0%be%d0%b4%d0%b8%d1%88%d0%bd%d0%be-%d0%bf%d0%b8%d1%8f%d0%bd%d0%be-%d0%bc%d0%be%d0%bc%d0%b8%d1%87%d0%b5-%d0%bd%d0%b0%d0%bf%d0%b0%d0%b4%d0%bd%d0%b0-%d0%b2%d1%8a%d0%b7%d1%80%d0%b0%d1%81%d1%82/", "text": "17-годишно момиче нападна възрастно семейство в дома им в центъра на Русе. По думите им, тя е била в нетрезво състояние. Тийнеджърката е счупила прозореца, нахлула е в стаята и започнала да души 75-годишна жена, която е инвалид. Антоанета и Лука още не могат да се съвземат от случилото се. Възрастната жена, която е трудноподвижна, разказа пред  , че около 4 часа се събудила от блъскане по входната врата. Видяла, че е момиче и помислила, че има нужда от помощ и отворила. „И като се изправи – силно лъха на алкохол. Върви зад мен и влиза и аз вече виждам, че не мога да се оправя и отворих на мъжа ми вратата и почнах да му викам моля ти се, звъни на полицията. Тя като чу полицията, тръгна оттук, ама значи като лъвица, като сърна прескочи оградата.“, разказа Антоанета Аркалиева. Съпругът веднага позвънил на тел. 112 и излязъл в края на улицата да чака полицаите. През това време обаче нападателката атакувала отново къщата – строшила стъклото на прозореца и нахлула в стаята, където нападнала собственичката на къщата. Полицаите, които пристигнали на място, успели бързо да заловят нападателката в района. Проверката по случая продължава. В нея участва и инспектор от Детска педагогическа стая. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.08.24", "title": " 17-годишно пияно момиче нападна възрастна жена инвалид в Русе"}
{"url": "https://trud.bg/%d0%bf%d1%80%d0%be%d0%b4%d1%8a%d0%bb%d0%b6%d0%b0%d0%b2%d0%b0-%d0%b4%d0%b0-%d1%81%d0%b5-%d1%82%d1%8a%d1%80%d1%81%d0%b8-%d1%80%d0%b5%d1%88%d0%b5%d0%bd%d0%b8%d0%b5-%d0%b7%d0%b0-%d0%bf%d1%80%d0%b5%d1%81/", "text": "Спешна среща на 12 държави членки на ЕС се проведе днес в Брюксел. Целта й беше намирането на дългосрочно решение на проблема с нелегалните мигранти, които пристигат в Европа през Средиземно море. До общо решение обаче така и не се стигна. Междувременно италианските власти продължават да не допускат на територията си мигрантите от кораба „Дичоти“, който дни наред стои на пристан в Сицилия. А напрежението на борда на кораба се покачва. В знак на протест мигрантите са обявили гладна стачка, съобщава „Кориере дела сера“. Изданието цитира пост в Туитър на вътрешния министър Матео Салвини, който казва, че няма да промени позицията си и коментира гладната стачка с думите, че 5 милиона граждани на Италия живеят в бедност и на практика са в „гладна стачка“ всеки ден, но това не привлича вниманието на медиите. Рим заплаши Брюксел, че ще спре да плаща вноските си в евробюджета, ако останалите европейски държави не проявят солидарност и поемат част от мигрантите. Говорител на ЕК предупреди днес Италия, че размахването на пръст и заплахите не вършат работа, а само влошават ситуацията. Европейската комисия заяви, че ще следва правилата за справяне с миграцията и няма да се поддава на заплахи, като тази, отправена от италианския вицепремиер Луиджи Ди Майо. Говорителят на ЕК Александър Винтерщайн коментира, че Комисията прави всичко възможно да намери решение за хората на борда и добави: „Нека не се сочим с пръст. Смятаме, че неконструктивните коментари, а още повече заплахите, не помагат и няма да ни доведат до решение. Европейският съюз е общност с правила и функционира въз основа на правила, не на заплахи“.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.08.24", "title": " Продължава да се търси решение за преселниците на кораба „Дичоти“"}
{"url": "https://trud.bg/%d0%be%d1%81%d1%8a%d0%b4%d0%b8%d1%85%d0%b0-%d0%b4%d0%b5%d1%82%d0%b5-%d0%ba%d1%80%d0%b0%d0%b4%d0%b5%d1%86-%d0%b8-%d1%88%d0%be%d1%84%d1%8c%d0%be%d1%80/", "text": "Ученик на 15 г., който открадна кола и я кара успешно повече от 5 км, се сдоби с условна присъда по време на ваканцията от Районния съд в град Велики Преслав. Хлапакът признал вина, споразумял се с прокуратурата, а магистратите са одобрили наказание 3 месеца затвор при 1 г. изпитателен срок. Възмездието идва месец след като Р.Е. подкара колата на жена от шуменското село Веселиново. Момчето, което иначе живее в Холандия, гостувало там на роднини и забелязало „Хюндай“ без надзор и с ключове на таблото. Подкарало го и го шофирало до съседното село Александрово, където за лош късмет го срещнал сина на разсеяната собственичка на возилото. Той застанал насред пътя срещу невръстния шофьор и му попречил да продължи, извикал и полиция. До момента 15-годишният не е имал криминални прояви, съдът се е произнесъл в присъствие на бащата на детето. Наказанието е окончателно и ученикът се връща в чужбина осъждан. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.24", "title": " Осъдиха дете – крадец и шофьор"}
{"url": "https://trud.bg/%d0%b2%d0%bb%d0%b0%d0%b4%d0%b8%d0%bc%d0%b8%d1%80-%d0%bf%d1%83%d1%82%d0%b8%d0%bd-%d0%be%d1%82%d0%bd%d0%be%d1%88%d0%b5%d0%bd%d0%b8%d1%8f%d1%82%d0%b0-%d0%bc%d0%b5%d0%b6%d0%b4%d1%83-%d1%80%d1%83%d1%81/", "text": "Отношенията между Русия и Турция придобиват все по-задълбочен характер както в икономическата сфера, така и при разрешаването на външнополитически въпроси. Това заяви днес руският президент Владимир Путин по време на среща в Кремъл с турския външен министър Мевлют Чавушоглу и с турския министър на отбраната Хулуси Акар, предаде ТАСС. На срещата присъстваха ръководителят на турската Национална разузнавателна организация Хакан Фидан, руският министър на отбраната Сергей Шойгу и специалният представител на руския президент Владимир Путин в разговорите за уреждане на сирийската криза Александър Лаврентиев. Путин обърна внимание на редовните си контакти с турския президент Реджеп Тайип Ердоган. Руският президент отбеляза, че отношенията между Русия и Турция придобиват все по-задълбочен характер както в икономическата сфера, така и при разрешаването на въпроси, свързани с регионални проблеми като ситуацията в Сирия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com          ", "date": "2018.08.24", "title": " Владимир Путин: Отношенията между Русия и Турция придобиват все по-задълбочен характер"}
{"url": "https://trud.bg/%d1%82%d1%80%d1%8a%d0%bc%d0%bf-%d0%be%d0%b1%d0%b2%d0%b8%d0%bd%d0%b8-%d1%81%d0%be%d1%86%d0%b8%d0%b0%d0%bb%d0%bd%d0%b8%d1%82%d0%b5-%d0%bc%d0%b5%d0%b4%d0%b8%d0%b8-%d0%b2-%d1%86%d0%b5%d0%bd%d0%b7%d1%83/", "text": "Президентът на САЩ Доналд Тръмп днес разкритикува в Туитър компаниите на социалните медии, че затварят устата „на милиони хора“ чрез цензура, но не подкрепи твърдението си с доказателства, предаде Ройтерс. Тръмп не спомена конкретни компании. Във вторник Фейсбук, Туитър и Алфабет свалиха стотици профили, свързани с предполагаема иранска пропаганда, а Фейсбук премахна и профили на втора кампания, за която каза, че е свързана с Русия. „Гигантите сред социалните медии заглушават милиони хора. Не трябва да го вършат дори ако това означава, че трябва да продължим да чуваме фалшиви новини като Си Ен Ен, чийто рейтинг сериозно пострада. Хората трябва да проумяват кое е истинско и кое не, без цензура!“, написа Тръмп в Туитър. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.24", "title": " Тръмп обвини социалните медии в цензура"}
{"url": "https://trud.bg/%d0%bc%d0%b0%d0%b9%d0%ba%d1%80%d0%be%d1%81%d0%be%d1%84%d1%82-%d0%b7%d0%b0%d0%bf%d0%be%d0%b4%d0%be%d0%b7%d1%80%d1%8f%d0%bd-%d0%b2-%d0%ba%d0%be%d1%80%d1%83%d0%bf%d1%86%d0%b8%d1%8f/", "text": "Предполагаемата афера е от 2013 г. и 2014 г. САЩ са започнали проверка на сделки на “Майкрософт” в Унгария, за които се предполага, че са раздавани подкупи.  Американският гигант “Майкрософт” е разследван от властите в САЩ по подозрения в корупция при сключване на сделки с държавни учреждения в Унгария, предаде Ройтерс. Агенцията цитира материал на в. “Уолстрийт джърнъл”, който се позовава на свои източници, запознати със случая. Министерство на правосъдието на САЩ и US комисията по ценните книжа и борсите разнищват сделки на “Майкрософт”, при които компанията е продала свои софтуеъри на средни по големина унгарски фирми със сериозни ценови отстъпки. Въпросните фирми, които явно действали като посредници, впоследствие продали продуктите на “Майкрософт” на правителствени институции в Унгария, при това на цени, близки до оригиналните. Това станало през 2013 и 2014 г. Предполага се, че фирмите посредници са използавли разликата в цените, за да раздават подкупи на унгарски правителствени служители. “Майкрософт” не е коментирала разкритията на в. “Уолстрийт джърнъл”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.24", "title": " „Майкрософт“ заподозрян в корупция в Унгария\t\t\t"}
{"url": "https://trud.bg/%d1%81%d1%80%d0%b5%d0%b4-%d0%ba%d0%bb%d0%b8%d0%b5%d0%bd%d1%82%d0%b8%d1%82%d0%b5-%d0%bd%d0%b0-%d0%be%d0%bb%d0%b8%d0%bc%d0%bf%d0%b8%d0%ba-%d0%b5-%d1%88%d0%be%d1%84%d1%8c%d0%be%d1%80/", "text": "Хаосът след фалита на кипърската „Олимпик“ продължава. Сред клиентите на кипърския застраховател е и шофьорката, която през април се  . Тогава загинаха шестима души и пострадаха поне 20. На 13 април жена в лека кола удари странично автобус на магистрала „Тракия”. Четири месеца по-късно все още не се знае чия е вината за инцидента. „В случай че вината е изцяло нейна, „Олимпик” ще трябва да платят обезщетения”, заяви Златина Стоянова от Асоциацията на пострадалите при катастрофи пред  . „Олимпик” вече е във фалит. Комисията за финансов надзор и Гаранционният фонд уверяват, че всички щети ще бъдат изплатени, но ясна процедура как ще стане това все още няма.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.24", "title": " Сред клиентите на „Олимпик” е шофьорката, причинила катастрофата с автобус с 6 жертви на „Тракия“"}
{"url": "https://trud.bg/%d1%80%d0%b0%d1%81%d1%82%d0%b0%d1%82-%d0%ba%d1%80%d0%b5%d0%b4%d0%b8%d1%82%d0%b8%d1%82%d0%b5-%d0%bd%d0%b0-%d0%b4%d0%be%d0%bc%d0%b0%d0%ba%d0%b8%d0%bd%d1%81%d1%82%d0%b2%d0%b0%d1%82%d0%b0/", "text": "С 200 млн. се увеличават лошите заеми Домакинствата у нас продължават да теглят все повече потребителски заеми, показват данните от статистиката на Българската народна банка. Над 15 на сто повече пари сме взели за покриване на сметки, купуване на дрехи, мебели, плащане на ваканции и други цели през юли в сравнение със същия период преди година. Заемите са все по-популярни и като първоначален капитал за купуване на жилище, тъй като ипотечните кредити вече рядко покриват 100% от стойността на имота. Общият обем на потребителските кредити, които са теглили домакинствата достига почти до 8,8 млрд. лв. Този тип заеми се увеличават и заради повишаването на доходите на хората в големите градове, които решават да си купят нова кола или да направят ремонт на дома си с такива средства. Значително по-скромно е нарастването при кредитите за бизнеса – 3,2 на сто на годишна база. За сметка на това фирмите спестяват много повече, отколкото домакинствата. Депозитите на нефинансовите предприятия са нараснали с 16,5% през юли на годишна база, докато при домакинствата ръстът е 7,3 на сто. Ръстът на ипотечните кредити за периода е 9,6%. От началото на годината обемът на този тип заеми се увеличава постоянно, като сред основните причини за това са ниските лихви. За първи път отпуснатите заеми за покупка на жилище нахвърлят 10 милиарда лева.   БНБ отбеляза ръст на необслужваните заеми С 200 милиона лева се увеличават лошите и преструктурираните кредити през юли, в сравнение с преди година, показват още данните на БНБ. Подобни големи скокове в обема на необслужваните заеми между 90 и 180 дни е рядкост от 2011 г. Насам.  В края на миналата година и началото на 2018 г. имаше свиване на лошите и преструктурирани кредити, породено от желанието на някои банки да отпишат големи експозиции от своите баланси или да ги продадат с дискаунт на колекторски компании. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.24", "title": " Растат кредитите на домакинствата\t\t\t"}
{"url": "https://trud.bg/%d1%82%d0%b8%d1%80-%d1%81%d0%b5-%d0%b1%d0%bb%d1%8a%d1%81%d0%bd%d0%b0-%d0%b2-%d1%81%d0%b2%d0%b5%d1%82%d0%be%d1%84%d0%b0%d1%80-%d0%b2-%d1%86%d0%b5%d0%bd%d1%82%d1%8a%d1%80%d0%b0-%d0%bd%d0%b0-%d0%b2%d0%b0/", "text": "Маневра на тежкотоварен камион в централната част на Варна завърши със сблъсък в светофарна уредба. След катастрофата шофьорът бяга от мястото, информира  . Видеокамера запечатва инцидента от тази нощ. На кадрите се вижда как огромният камион опитва да направи обратен завой и блъска светофарната уредба. От полицията съобщиха, че е забранено подобни превозни средства изобщо да влизат в тази част на града. Шофьорът се издирва, като максималната санкция, която го грози е глоба от 250 лева и отнемане на книжката за 6 месеца. Като по чудо след сблъсъка светофарът не рухва, но по него има видими поражения. Металният стълб на уредбата е компрометиран и силно наклонен. От общината съобщиха, че застраховател е направил оглед на щетите и те ще бъдат възстановени. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.24", "title": " Тир се блъсна в светофар в центъра на Варна, шофьорът избяга"}
{"url": "https://trud.bg/%d1%81%d0%bf%d0%b5%d1%86%d0%b8%d0%b0%d0%bb%d0%bd%d0%b8%d1%8f-%d1%81%d1%8a%d0%b1%d0%be%d1%82%d0%bd%d0%be-%d0%bd%d0%b5%d0%b4%d0%b5%d0%bb%d0%b5%d0%bd-%d0%b1%d1%80%d0%be%d0%b9-%d1%82%d1%80%d1%83%d0%b4/", "text": "Тази събота и неделя: Четете поредния откъс от уникалната книга, подготвена за печат от издателска компания „Маркет пул”,  „Тайните на ръката“ , публикувана през 1859 г. от французина Адолф Дебарол – основател на научната хиромантия. У нас книгата е отпечатана за пръв път през 1905 г. в Свищов, а предстоящото издание е нейно точно копие. Наташа Хенстридж : Шоубизнесът е пълен със секс маниаци", "date": "2018.08.24", "title": " Труд Уикенд – един вестник за два дни"}
{"url": "https://trud.bg/%d1%81%d0%bf%d0%be%d1%80%d0%b5%d0%b4-%d0%b0%d0%bc%d0%b5%d1%80%d0%b8%d0%ba%d0%b0%d0%bd%d1%81%d0%ba%d0%be-%d0%bf%d1%80%d0%be%d1%83%d1%87%d0%b2%d0%b0%d0%bd%d0%b5/", "text": "Експерти смятат, че отказът от ваксини води до ръст на инфекциозни заболявания.  Ботове в социалните мрежи и руски тролове са разпространявали дезинформация за ваксините в туитър, за да създадат социално разделение в западното общество, твърдят американски изследователи, цитирани от Би Би Си. Според тях за тази цел са използвани същите акаунти, които опитвали да повлияят на президентските избори в САЩ през 2016 г. Хиляди туитове “за” и “против” ваксините са използвани за създаване на “разкол” в обществото, казва Марк Дредзе от университета “Джон Хопкинс”. “Като играят и на двете страни, те рушат общественото доверие във ваксините и излагат всички нас на риск от инфекциозни болести”, отбелязва Дредзе. Тази седмица Световната здравна организация съобщи за рекордно увеличение на случаите на дребна шарка в Европа и експерти хвърлят вината за това върху спад в броя на ваксинираните жители. Скорошно проучване показа, че и в САЩ расте броят на децата, които не са имунизирани поради религиозни или други причини.  “Голяма част от онлайн дискусиите за ваксините може да е създадена от зловредни играчи със скрити цели”, отбелязва Дейвид Бронятовски от университета “Джордж Вашингтон”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.08.24", "title": " Руски тролове сеели дезинформация за ваксините"}
{"url": "https://trud.bg/%d0%b7%d0%b0%d0%b1%d1%80%d0%b0%d0%bd%d0%b0-%d0%b7%d0%b0-%d1%85%d0%b0%d0%bb%d0%be%d0%b3%d0%b5%d0%bd%d0%bd%d0%b8-%d0%bb%d0%b0%d0%bc%d0%bf%d0%b8-%d0%be%d1%82-1-%d1%81%d0%b5%d0%bf%d1%82%d0%b5%d0%bc%d0%b2/", "text": "Има изключение за част от халогените След като близо 60 години осветяваха нашите домове и улици, халогенните крушки най-накрая ще бъдат забранени в Европа от 1 септември. Това ще стане постепенно – оставащите количества в магазините може да бъдат продадени, а за по-малките круши, т.нар. пури и тези, които се използват например във фурните, ще бъде направено изключение. Но като цяло континентът продължава завоя към светодиодните LED крушки, които трябва да намалят вредните емисии и сметките за ток. Поне според изчисленията на индустрията, екоактивисти и експерти. Решението за това бе взето на 17 април 2015 г., когато страните членки решиха да отложат с две години забраната на халогенните крушки – до 1 септември 2018 г. За да дадат време на LED осветлението да поевтинее, каквато е тенденцията през последните години. Цената на светодиодните крушки е отбелязала спад от 75% в периода 2010-2017 г. LED крушките консумират една пета от енергията, необходима на халогенните, които са клас D – най-ниският според европейските норми. Промяната ще намали въглеродните емисии с 15,2 млн. тона на година от 2025 г. И ще спести електроенергия в размер на годишната консумация в Португалия, твърди ЕК. Освен това животът на халогенните крушки е около 2 години, докато LED светлините са с очаквана употреба от 15-20 г. LED, разбира се, са няколко пъти по-скъпи, но специалистите уверяват, че разликата в цената на практика е обратна, тъй като се връща със сметката за тока, а крушката от ново поколение щяла да се изплати за година. “Мярката ще намали и вноса на петрол в ЕС със 75 млн. барела годишно”, каза Анна-Каиса Итконен, говорител на ЕК за климата и енергетиката. Стъпката идва с LED забраната през 2009 г. на обикновените крушки за осветление с нажежаема жичка, чието производство и внос в ЕС вече не са разрешени, но все още могат да бъдат купени у нас благодарение на вратичка в законодателството. Европейската комисия посочва също, че новите стандарти за енергийна ефективност при най-различни продукти – перални машини, хладилници, прахосмукачки, ще спестят средно на потребителя по 465 евро годишно от ток към 2020 г. За прахосмукачките например максималната мощност бе 1600 вата сLED 2014 г. и 900 от септември 2017 г. ЕК подчертава, че целта е да се създадат по-ефективни прахосмукачки, които използват по-малко енергия. И тази идея бе приветствана от производителите. Около 6800 работни места в халогенната индустрията ще бъдат изгубени и това е неизбежно, признава Еврокомисията. Но това ще стане така или иначе поради навлизането на LED крушките на пазара. Темата за многобройните регулации и забрани на Брюксел активно се експлоатира от евроскептични медии и политици (виж карето). Тя бе и сред основните доводи за напускане на ЕС в кампанията преди успешния референдум за Брекзит във Великобритания на 23 юни 2016 г. Преди вота дори актрисата Лиз Хърли се обяви в подкрепа на старомодните 60-ватови крушки и настоя, че иска да ползва по-мощен сешоар.   Диктат на хрантутниците в Брюксел “Забраната на халогенните крушки ще се отрази финансово на най-бедните, които винаги страдат най-много от подобни политики”, заяви Джонатан Бълок от комисията по енергетика на Европарламента и член на британската Партия на независимостта, която бе основен двигател на Брекзит. “Потребителите трябва да имат свобода на избора на крушки, той не трябва да бъде налаган от ЕС”, каза евродепутатът. Критиките му последваха тирада в евроскептични британски медии, които осъдиха “диктата на хрантутниците в Брюксел” над индустрията, бизнеса и обикновените англичани. Междувременно продажбите на халогенни крушки на Острова скочиха с около 42%. Всяко домакинство ползва средно 34 от тях и преминаването към LED осветление ще се удвои до около 150 паунда, изчислява в. “Дейли мейл”.   Разрешено е за употреба в определени области В тунелите се прилагат почти всички съвременни светлинни източници Според множество български закони и подзаконови нормативни актове халогенното осветление е разрешено в определени области, показа справка на “Труд” в правните регистри. Така например Наредба № 49 за изкуствено осветление на сградите, издадена от Министерството на народното здраве през 1976 г., е все още действаща. Там пише, че за осветление на площадките на промишлени предприятия и местата за производство при постоянни работи извън зданията се използват газоразрядни лампи с високо налягане и коригиран спектър и лампи с нажежаема спирала (халогенни или нормални с общо предназначение). Според Наредба № 4 от 2002 г. за граничния ветеринарномедицински контрол, издадена от министъра на земеделието, халогенните прожектори са задължителни за дезинфекционния тунел. В Наредба за излязлото от употреба електрическо и електронно оборудване от 2013 г. е определена продуктова такса от 4,25 лв./кг за металхалогенни лампи. С постановление на МС от 2014 г. е финансирано закупуването на халогенни прожекторни станции и генератори за тях за наблюдение на рискови участъци от българо-турската граница. В утвърдения през 2015 г. общ медицински стандарт по хирургия, неврохирургия, гръдна хирургия, кардиохирургия, съдова хирургия, детска хирургия, пластично-възстановителна и естетична хирургия и лицево-челюстна хирургия пише, че е допустимо използването на халогенни или LED операционни лампи. В приложение №15 към наредба на МРРБ за технически правила и норми за проектиране на пътни тунели в сила от март 2016 г. пише, че в тунелите намират приложение почти всички съвременни светлинни източници: халогенни нажежаеми лампи, тръбни и компактни луминесцентни, живачни, натриеви и метал-халогенни с високо налягане, светлодиоди, самосветещи устройства.   Търговци пред “Труд”: Пазарът вече се преориентира, цените падат Пазарът отдавна се ориентира към енергоспестяващи крушки. В момента се продават повече LED, които са без газове и вредни вещества. Цените съответно също падат. Преди две години този вид крушки бяха двойно по-скъпи – в момента са малко над 2 лева. Това посочи пред “Труд” Константин Сираков, сътрудник и управител в магазин за осветителни тела в София. “Забраната е добър вариант. Едно от големите предимства на LED крушките е, че имат 2-годишна гаранция и се заменят на място в магазина, откъдето са купени”, уточни специалистът. По думите му при халогенните крушки има сериозно нагряване, заради високата консумация на ток. Цената им е около 2.70-2.80 лева. Масово у нас се използват металхалогени, прожектори. Това важи с пълна сила за промишленото осветление. Там ще трябва да са най-големите промени, смятат от бранша.   LED светлината уврежда очите Не трябва да бъде основен източник, води до безсъние LED осветлението може да нанесе необратими увреждания на ретината, сочи изследване на испански учени, публикувано в списание Photochemistry and Photobiology. Два основни недостатъка има диодното осветление в сравнение с лампите с нажежаема жичка, включително халогенните: LED излъчването е почти изцяло в синия диапазон. Това е най-късата дължина на вълната във видимия спектър. Медицински факт е, че прекомерната синя светлина уврежда ретината, макулата и фоторецепторите на окото. Освен това, ако прекарвате цяла вечер на LED осветление, то “лъже” организма на човек, че е ден и той не се подготвя за сън. Така се стига до хронично безсъние. При LED липсва излъчване в инфрачервения спектър, което е полезно за здравето. Инфрачервена светлина активира митохондриалния АТР.1. Чрез нея клетките на ретината да се “ремонтират” и регенерират. Светодиодните лампи не могат да направят това. Следователно те не трябва да бъдат основен източник на светлина през целия ден. Неочаквана вреда от LED светлината откриха учени от Университета на Антверпен, Холандия. Оказа се, че тя уврежда боите в картините на Ван Гог и Сезан, вследствие на което цветовете им избледняват.   Хората търсят нажежаемата жичка Халогенните и LED крушките се продават почти наравно, като хората даже много по-често търсят обикновените с нажежаема жичка, защото не знаят какви са предимствата на новите и съответно търсят най-евтиното, разказаха търговци пред “Труд”. Към момента крушките с нажежаема жичка се водят такива със специално предназначение – за светлинни уредби в по-стари машина, за светофари, изобщо там, където не може да се използва по-нов тип осветление. “В сила е и забрана за крушките с нажежаема жичка, но виждате, че все още се продават, така че предстои да разберем как ще се спазва забраната у нас”, уточниха от бранша. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.08.24", "title": " Забрана за халогенни лампи от 1 септември\t\t\t"}
{"url": "https://trud.bg/%d0%bc%d1%8a%d0%b6-%d0%be%d1%82-%d0%bb%d0%be%d0%b2%d0%b5%d1%88%d0%ba%d0%be-%d1%81%d0%b5%d0%bb%d0%be-%d1%81%d0%b5-%d0%be%d0%bf%d0%bb%d0%b0%d0%ba%d0%b2%d0%b0-%d0%b2-%d1%81%d1%82%d1%80%d0%b0%d1%81%d0%b1/", "text": "Жител на ловешко село иска да се оплаче на съда в Страсбург, защото по документи има един баща и три майки. По документи Атанас Костов има един баща, три майки и никакво наследство. А му се полагат земи и гори, които заради трите майки не може да наследи. Биологичната му майка Иванка го дала на брат си Петър да го осинови. Той и жена му Дамяна имали земя, но нямали деца. След смъртта им не получил нищо, защото според акта за раждане негова майка не е богатата Дамяна, а друга Дамяна, която не познава и от нея няма какво да наследи. Майка му и баща му му оставили сто декара гора, двеста декара земя и пет декара къща с двор. За да си получи богатството Атанас Костов на два пъти вадил акт за раждане. „Мама и тате са Петър Костов Тодоров и Дамяна Цонкова Тодорова. Дамяна Петрова Костова не я знам коя е“, обяснява Атанас Костов и добавя: „Богат съм само на майки“. / / АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.24", "title": " Мъж от ловешко село се оплаква в Страсбург, че има 3 майки и никакво наследство"}
{"url": "https://trud.bg/%d0%b0%d0%bd%d0%b3%d0%b5%d0%bb%d0%b0-%d0%bc%d0%b5%d1%80%d0%ba%d0%b5%d0%bb-%d0%b8%d0%b7%d0%b4%d0%b5%d0%b2%d0%b0%d1%82%d0%b5%d0%bb%d1%81%d1%82%d0%b2%d0%b0%d1%82%d0%b0-%d0%bd%d0%b0%d0%b4-%d0%b0%d1%80/", "text": "Германската канцлерка Ангела Меркел спомена избиването на 1,5 милиона арменци през 1915 г. след срещата в Ереван с арменския премиер Никол Пашинян, като заяви, че издевателствата над арменците няма и не трябва да бъдат забравени, предаде Ройтерс. Меркел избегна използването на думата „геноцид“, спестявайки си вероятно повторение на напрежението с турския президент Реджеп Тайип Ердоган от 2016 г., след като германският парламент определи тези събития като геноцид. Меркел нарече възпоменателната церемония в Бундестага през 2016 г. „важна стъпка в културата на възпоменанието“, но подчерта, че използваният там термин „геноцид“ е бил политическо, а не законово определение. Германия е готова да поеме отговорността по решаването на конфликта в Нагорни Карабах, заяви Меркел, цитирана от ТАСС. Берлин също така е готов да съдейства на Армения за либерализация на визовия режим с ЕС. Тя добави, че с Пашинян са обсъдили борбата с корупцията и икономически теми. Това е първа визита на германски канцлер в Армения и тя бе определена като историческа от премиера Никол Пашинян. Той добави, че на срещата с Меркел е обсъдил важни международни въпроси, включително отношенията на Армения с ЕС. „По повечето въпроси възгледите ни съвпадат. Това значи, че сътрудничеството между страните ни е с голям потенциал“, каза той. Меркел ще е в Армения до събота, а оттам ще замине на посещение в Азербайджан. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.08.24", "title": " Ангела Меркел: Издевателствата над арменците в началото на 20-и век няма да бъдат забравени"}
{"url": "https://trud.bg/%d1%87%d1%83%d0%b4%d0%be-%d0%be%d1%82-%d0%bb%d1%8e%d0%ba%d1%81%d0%b5%d0%bc%d0%b1%d1%83%d1%80%d0%b3-%d0%bd%d0%b0-%d0%bf%d1%80%d0%b0%d0%b3%d0%b0-%d0%bd%d0%b0-%d0%b3%d1%80%d1%83%d0%bf%d0%b8%d1%82%d0%b5/", "text": "Чудо невиждано е на път да види УЕФА. Люксембургският „Дюделанж“ щурмува групите на Лига Европа. След като отстрани „Легия“ (Варшава), малкоизвестният отбор срази и румънския шампион „Клуж“ – 2:0. Българският халф Едисон Йорданов пропусна мача заради контузия. Юношата на „Борусия“ (Дортмунд) игра преди и в двата мача с поляците. Националът Симеон Славчев започна титуляр за азерския „Карабах“, който загуби с 0:1 като гост на „Шериф“ (Тираспол). Халфът беше сменен четвърт час преди края на двубоя. „Карабах“ влезе в плейофа на Лига Европа, след като отпадна от БАТЕ в Шампионската лига. Живко Миланов бе в групата на АПОЕЛ (Никозия), но не игра при 1:0 у дома срещу „Астана“. Нападателят Божидар Краев пък не бе част от състава на „Митдиланд“, който измъкна 2:2 в скандинавското дерби като гост на „Малмьо“.", "date": "2018.08.24", "title": " Чудо от Люксембург на прага на групите"}
{"url": "https://trud.bg/%d1%81%d1%82%d0%b0%d1%80%d0%b8%d1%86%d0%b0-%d1%85%d0%b0%d1%80%d0%b8%d0%b7%d0%b0-1600-%d0%bb%d0%b5%d0%b2%d0%b0-%d0%bd%d0%b0-%d0%bc%d0%bd%d0%b8%d0%bc%d0%b0%d1%82%d0%b0-%d1%81%d0%b8-%d0%b2%d0%bd%d1%83/", "text": "Старица от Сливен хариза спестяванията си от 1600 лева на мнимата си внучка, съобщиха от полицията. 86-годишната баба станала жертва на ало-измамници по една от познатите вече схеми. На 23 август тя получила обаждане от жена на стационарния си телефон. Жената успяла да я въведе в заблуждение, че е нейната внучка. Поискала парите назаем, за да освободи уж някаква стока от митницата. Жертвата предала сумата на изпратен в дома й куриер. По случая се води досъдебно производство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.24", "title": " Старица хариза 1600 лева на мнимата си внучка"}
{"url": "https://trud.bg/%d1%84%d0%b0%d0%bb%d1%88%d0%b8%d0%b2%d0%b8-%d0%b8%d0%bc%d0%b5%d0%b9%d0%bb%d0%b8-%d0%be%d1%82-%d0%b8%d0%bc%d0%b5%d1%82%d0%be-%d0%bd%d0%b0-%d0%bd%d0%b0%d0%bf-%d1%81%d0%b5-%d1%80%d0%b0%d0%b7%d0%bf%d1%80/", "text": "Фалшиви имейли за потвърждаване на банкова сметка за възстановяване на данък от името на НАП се разпространяват в интернет, предупреждават от Агенцията. В електронното писмото се съобщава, че адресатът му трябва да получи обратно известна сума пари от надвнесени данъци и се приканва да последва линк, на който да потвърди своята банкова сметка. Като подател на фалшивото електронно писмо се визуализира електронният адрес на самия получател, обръщат внимание от Агенцията. От НАП заявяват, че не са изпращали имейли с подобно съдържание до своите клиенти. Според приходната агенция най-вероятно става въпрос за т. нар. „фишинг“ или опит за кражба на лична информация чрез интернет – потребителски имена за достъп, пароли, банкови сметки, и т. н. От приходната агенция са сигнализирали специализираните служби и работят съвместно с тях за издирването на извършителите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.24", "title": " Фалшиви имейли от името на НАП се разпространяват в интернет"}
{"url": "https://trud.bg/%d0%b1%d0%bb%d0%b8%d0%b7%d0%be-%d0%bf%d0%b5%d1%82-%d1%85%d0%b8%d0%bb%d1%8f%d0%b4%d0%b8-%d0%bd%d0%b0%d1%80%d1%83%d1%88%d0%b5%d0%bd%d0%b8%d1%8f-%d1%81%d0%b0-%d1%83%d1%81%d1%82%d0%b0%d0%bd%d0%be%d0%b2/", "text": "Продължават проверките на полицията в рамките на ежедневния засилен контрол по пътищата на страната. Вчера полицейските екипи са проверили 6185 моторни превозни средства и 9311 души. Установени са общо 4898 нарушения, от които 1392 са за управление на МПС с превишена скорост. Издадени са 1392 фиша и 917 акта за установени административни нарушения, съобщиха от МВР. Отнети са 85 свидетелства за управление на МПС заради неплатени задължения по ЗДвП. По време на осъществените проверки на място на гражданите са връчени общо 451 електронни фиша. Засилените проверки ще продължат до края на месец септември. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.24", "title": " Близо пет хиляди нарушения са установени по пътищата в страната вчера"}
