{"url": "https://trud.bg/%d0%b0%d0%b7%d0%b3-%d0%b5-%e2%84%961-%d0%b2-%d0%b8%d0%b7%d1%82%d0%be%d1%87%d0%bd%d0%b0-%d0%b3%d0%b5%d1%80%d0%bc%d0%b0%d0%bd%d0%b8%d1%8f/", "text": "Крайнодясната партия “Алтернатива за Германия” е първа политическа сила в източните провинции на Германия с 25% подкрепа, сочат резултати от сондаж за в. “Билд”.  Християндемократичният съюз (ХДС) на канцлерката Ангела Меркел се класира на второ място с 24%, а коалиционният й партньор – социалдемократите (ГСДП) са трети с 19%. Смята се, че тенденцията се дължи на убийството на жител на източния град Кемниц от мигранти, което доведе до протести. В Западна Германия политическият пейзаж е съвсем различен – там “АзГ” е четвърта сила, сочи анкетата на “Билд”.    ", "date": "2018.09.16", "title": " „АзГ“ е №1 в Източна Германия"}
{"url": "https://trud.bg/%d0%b7%d0%b0-%d1%88%d0%b5%d1%81%d1%82%d0%b8-%d0%bf%d1%8a%d1%82-%d1%81%d0%be%d1%84%d0%b8%d1%8f-%d0%b5-%d0%b4%d0%be%d0%bc%d0%b0%d0%ba%d0%b8%d0%bd-%d0%bd%d0%b0-%d0%b8%d0%bd%d0%b8%d1%86%d0%b8%d0%b0%d1%82/", "text": "В навечерието на новата учебна година София отново е домакин на инициативата „Стара хартия за нова книга”, която по традиция се провежда на пешеходната част на бул.”Витоша”. Пред Книжен център „Гринуич“ до 19.00 часа всяко дете, което доведе възрастен придружител с поне 5 кг стара хартия за рециклиране, ще получи нова детска книга по избор, както и подаръци от партньорите на празника. Събитието се провежда под патронажа на кмета на София – г-жа Йорданка Фандъкова, съобщиха от пресслужбата на СО. „Стара хартия за нова книга” е част от Календара на културните събития на Столична община за 2018 г. На откриването присъства председателя на постоянната комисия по култура, образование, наука и културно многообразие Малина Едрева. През 2018 г. общините София, Бургас, Хасково, Русе, Плевен и Пловдив посрещат кампанията, която дава възможност на децата да научат повече за рециклирането, да разберат как да пазят природата и да събират разделно отпадъците. Организаторите от „ЕКОПАК България“ АД и Книжен център „Гринуич“ напомнят, че колкото повече стара хартия съберат децата, толкова повече дървета ще спасят от изсичане. Както всяка година, кампанията има литературна тематика, вдъхновена от популярна детска книга. В настоящото издание малчуганите имат възможност да влязат в „дрешника“ на приказния свят на Нарния, където ги очакват нови предизвикателства и награди. Книгите от поредицата „Хрониките на Нарния“ на Клайв С. Луис са осигурени от издателство „Труд“, основен партньор на инициативата. Под надслов „Почисти и прочети“ денят е изпълнен с много музика и танци. Програмата включва още спектакъла „Цирк“ – музикално куклено шоу с марионетки за деца и възрастни от „Театъра на приказките – София“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.16", "title": " За шести път София е домакин на инициативата „Стара хартия за нова книга” (СНИМКИ)"}
{"url": "https://trud.bg/%d0%b0%d0%bd%d1%81%d0%b0%d0%bc%d0%b1%d1%8a%d0%bb%d1%8a%d1%82-%d1%81%d0%b5-%d1%80%d0%b5%d0%b2%d0%b0%d0%bd%d1%88%d0%b8%d1%80%d0%b0-%d1%81%d1%8a%d1%81-%d0%b7%d0%bb%d0%b0%d1%82%d0%be/", "text": "Ансамбълът ни по художествена гимнастика се реваншира със злато в последния ден на световното в зала „Арена Армеец“. Момичетата допуснаха грешки в многобоя, което им отреди бронз в събота. Но във финала на 5 обръча Симона Дянкова, Лаура Траатс, Елена Бинева, Мадлен Радуканова и Стефани Кирякова загърбиха несполуките и изпълниха композицията изключително силно, за което взеха и първа оценка от 23 000 точки А за трудност получиха 14,700 точки, най-високият резултат на първенството. Любопитното е, че в последните две години медал от този уред все убягваше на гимнастичките ни. На Мондиал 2017 националките завършиха 4-ти, а на европейското този сезон също останаха в подножията на отличията. Със сребро в София се окичи отборът на Япония, а бронзът взеха италианките. Силният състав на Русия, шампион в многобоя, допусна грешки и завърши на четвърто място.  На другото съчетание на топка и въжета момичетата си спестиха елемент, който им коства една десета от оценката – шесто място с 20,750 т. Титлата отиде за красавиците на Италия (22,550).  Отличието е трето за българките от световното. Преди това момичетата в индивидуалното взеха сребро в отборната надпревара. А освен бронзов медал в многобоя ансамбълът си осигури и квота за олимпийските игри Токио 2020.  Финалите бяха изгледани на живо от президента Румен Радев и спортния министър Красен Кралев. Снимки ЮЛИЯН ТОДОРОВ", "date": "2018.09.16", "title": " Ансамбълът се реваншира със злато"}
{"url": "https://trud.bg/%d0%b7%d0%bb%d0%b0%d1%82%d0%bd%d0%b8%d1%82%d0%b5-%d0%bc%d0%be%d0%bc%d0%b8%d1%87%d0%b5%d1%82%d0%b0-%d0%b3%d1%80%d0%b0%d0%b1%d0%bd%d0%b0%d1%85%d0%b0-%d1%81%d0%b2%d0%b5%d1%82%d0%be%d0%b2%d0%bd%d0%b0/", "text": "Президентът Румен Радев бе гост на днешния последен ден от Световното първенство по художествена гимнастика в София, по време на което  за страната ни от спортния форум. Това съобщиха от пресслужбата на държавния глава. Момичетата на Весела Димитрова в състав Симона Дянкова, Лаура Траатс, Елена Бинева, Стефани Кирякова и Мадлен Радуканова бяха перфектни във финала с пет обръча пред пълните трибуни и бурната подкрепа в зала „Арена Армеец“.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.16", "title": " Златните момичета грабнаха световната титла под погледа на президента Радев (СНИМКИ)"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d1%80%d0%b8%d1%81%d0%be%d0%b2-%d0%bf%d0%be%d0%b7%d0%b4%d1%80%d0%b0%d0%b2%d0%b8-%d0%b0%d0%bd%d1%81%d0%b0%d0%bc%d0%b1%d1%8a%d0%bb/", "text": "Премиерът Бойко Борисов поздрави във фейсбук българския ансамбъл по художествена гимнастика, който   в зала „Армеец“. „Поздравявам нашите момичета и цялата Федерация по художествена гимнастика за огромния успех!“, пише министър-председателят. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.16", "title": " Премиерът Борисов поздрави ансамбъла за световната титла на обръчи"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80%d1%8a%d1%82-%d0%bd%d0%b0-%d0%be%d1%82%d0%b1%d1%80%d0%b0%d0%bd%d0%b0%d1%82%d0%b0-%d0%bd%d0%b0-%d1%80%d1%83%d1%81%d0%b8%d1%8f-%d1%89%d0%b5-%d0%b8%d0%b7/", "text": "Русия ще извършва големи военни маневри на всеки пет години, заяви министърът на отбраната Сергей Шойгу в интервю за телевизия „Русия-1“, цитирано от ТАСС. По думите на Шойгу мащабните маневри „Восток-2018“ са били планирани още миналата година. В плана за следващата година не се включват само внезапните проверки, отбеляза министърът и добави, че според плановете подобни учения ще има на всеки пет години. Държавната програма за въоръженията е с продължителност десет години, затова са необходими междинни отчети. „Влагайки подобни средства в превъоръжаването на армията и флота трябва да се разбира и вижда накъде се движим и дали действително всичко е наред“, отбеляза Шойгу. Руският министър на отбраната подчерта, че Москва показва откритост и кани на ученията и маневри наблюдатели и журналисти, за да покаже мирните си намерения и да охлади страстите на партньори. Военната доктрина на Русия има отбранителен характер и маневрите нагледно са показали, че Русия няма намерение да напада когото и да било, заяви Шойгу. „В тях няма даже елементи, предполагащи, че се готвим да водим настъпателни действия на чужда територия, което не може да се каже за нашите западни партньори, когато (те) се преобличат в руски военни униформи, подбират се статисти, които знаят руски и така нататък“, отбеляза той, добавяйки, че това говори много на Русия. Разборът на ученията ще се направи следващия месец под надзора на върховния главнокомандващ, президента Владимир Путин, заяви Шойгу. Той отбеляза, че на ученията „китайските колеги показаха доволно високо равнище на подготовка и екипировка“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.16", "title": " Министърът на отбраната на Русия: Ще извършваме големи военни маневри на всеки пет години"}
{"url": "https://trud.bg/%d0%b7%d0%b2%d0%b5%d0%b7%d0%b4%d0%b0-%d0%bf%d0%be%d0%b4-%d1%87%d0%b5%d1%82%d0%b2%d1%8a%d1%80%d1%82%d0%b8%d1%8f-%d0%bf%d1%80%d1%8a%d1%81%d1%82-%d0%b7%d0%bd%d0%b0%d1%87%d0%b8-%d0%b7%d0%b0%d0%b3%d1%83/", "text": "Заблуждават се онези хора, които мислят, че истинският убиец е мъчен от съвестта си и мисълта за извършеното престъпление го преследва.   Издателска компания „Маркет пул” е подготвила за печат произведението „Тайните на ръката” на французина Адолф Дебарол (1801-1886). Книгата е издадена за първи път в Париж през 1859 година и се смята за класически труд по хиромантия. Дебарол е определян като основател на научния и аналитичен подход към хиромантията, а „Тайните на ръката” е имала стотици издания през последните 150 години и е преведена на всички световни езици. Това е настолна книга за всички гадатели и окултисти на планетата. Заслугата на Дебарол е не само в това, че е привлякъл вниманието към хиромантията на световни величия като Балзак, Александър Дюма-баща, Фредерик Льометр, Ламартин, но и за това, че за първи път е приложил към своите практически изчисления солидна теоретична база. В неговия труд хиромантията е неразривно свързана с древни херметични науки като Кабала, астрология, алхимия, теософия, а чрез тях и с френология и физиогномика. По този начин „Тайните на ръката” не само тълкува рисунките от линиите на ръката на човек, но и открехват вратата към невидим астрален свят, който не само се допира до реалния свят, но буквално го пронизва. Книгата на Дебарол е оказала влияние върху цялата теория и практика на световния окултизъм, водейки към синтез на древни и полузабравени науки със съвременността. Авторът е известен и като художник. Той сам илюстрира книгата си, в която синтезира цялото езотерическо познание на своето време Книгата е преведена и издадена в България през 1905 г. в Свищов от братята Никола и Петър Славкови в „Скоропечатницата на Петър А. Славков”. Подготвеното за печат издание от „Маркет пул” е точно копие на изданието на братя Славкови, като единствено е осъвременен правописът. „Труд” публикува в няколко поредни съботни броя откъси от книгата „Тайните на ръката – За изкуството да се познава по пръстите и дланите на ръцете: живота, характера, наклонностите и бъдещето на человека.” Ние не искаме да се впускаме в областта на медицината и предупреждаваме читателите си, че те няма да намерят тук нито рецепти, нито домашни лекарства, нито пък някаква панацея. Но по формата на пръстите, по издигнатините и особено по линиите на дланта се наемаме да покажем много болести, степента на тяхната сериозност, както и възрастта, в която болестта ясно ще се изрази. Всичко, което ще кажем, е било изследвано много пъти и сме напълно уверени в безусловната му вярност. Не трябва да се забравя, че хомеопатите са казали: “Отначало трябва да изучите болния и чак тогава болестта му”. Действително в различните субекти болестите се проявяват съвършено различно и се различават според темперамента и типовете. Всеки практичен лекар трябва да знае това. След 30-годишно наблюдение относно склонността на всеки тип към определена болест авторът е дошъл до следните заключения: Хора от юпитеровия тип най-много се подложени на опасност от плексит и удари. Хора от сатурновия тип – на нервни разстройства, болки в краката, зъбобол, отит, паралич, истерия, ревматизм, онанизъм и неговите последствия. Хора от слънчевия тип – на сърцебиене, аневризма, проблеми с очите и слепота. Хора от меркуриевия тип – на жлъчни и чернодробни болести, жълтеница и нервни удари. Хора от лунния тип – на болести на пикочопровода, слабо зрение и слепота, анемия и всичките подагрени признаци. Жените от този тип са склонни към вътрематочни болести. На венериния тип са присъщи венерическите и всичките болести на половите органи. За онези, които желаят сериозно да се занимават с този отдел, съветвам при разпознаването на самия болен човек и неговите болести, да обръщат особено внимание на издигнатините на дланта. Всяко прекомерно развитие на издигнатините, нарушава нравственото равновесие, а следователно и хармонията на физическия статус. Липсата на издигнатина показва изопачаване на свойствата, които се предписват на въпросната издигнатина. Ръката е достатъчно енергична и хармонична само тогава, когато всички издигнатини са приблизително еднакви и имат равно развитие. Ако една от тях преобладава над другите, това е признак, че тя управлява живота и ръководи субекта. Тя не заплашва с опасност, ако другите издигнатини са хармонични. Прекомерно развита марсова издигнатина при пълно отсъствие на другите издигнатини показва ръцете на убийците. Прекомерна меркуриева издигнатина без развитие на другите издигнатини посочва ръцете на крадците. Убийците имат и големи пръсти във формата на топка, а крадците – меркуриева издигнатина, набраздена с линии. Убийци, които имат топчести палци и развита марсова издигнатина, постъпват спонтанно. Те убиват, защото убийството ги води по-бързо към целта им. Обикновено техните ръце се отличават с отсъствието на линии и силно развита лунна издигнатина. Това е причината да нямат съвест. Заблуждават се онези хора, които мислят, че истинският убиец е мъчен от съвестта си и мисълта за извършеното престъпление го преследва. Не, те не виждат нищо повече в убийството освен един прост грях, такъв, какъвто всеки касапин усеща, когато заколи някой добитък. Но разумното възпитание може да победи тези ужасни наклонности, докато те са още в зародиша си. Целта на нашите трудове се състои имено във възможността да се разпознава своевременно доброто или лошото начало. И така: лесно е да се разбере, че прекомерното развитии на издигнатините, предразполага и показва известен род болести. Извънредното издаване на някоя издигнатина може да повлече след себе си и объркване на ума, особено ако към тази издигнатина се протягат множество линии. Те показват силния електрически прилив на това място. При хората с ментални проблеми издигнатината, която определя умопобъркването, е много висока и развита. Често при тях се среща венерино пръстенче и често това пръстенче се поражда едновременно с разстройването на умствените способности. За съществуването на болестите, могат да показват и звездите, които се намират на животните линии. Но особено ясно се показва болестта от цветовете или от разноцветните дамги на линиите. Например черна нишка или такава с тъмносин цвят (която най-много се среща) определя нервните болести, ревматизма или невралгията. Тъмножълтата линия показва чернодробна болест, особено ако тя се намира на сърдечната линия. Дамга с небесен цвят се среща по-рядко от другите, но затова е най-съдбоносна от всички други. Онези, които желаят сериозно да се занимават с този отдел, трябва внимателно да изучат всичките тези дамги. Няколко бележки за животната линия Когато животната линия е скъсана само на едната ръка, това означава тежка болест, на която лекарите не успяват да помогнат. Примери са доказали, че ако това скъсване е наистина само на едната ръка, оздравяването е несъмнено. Редки са случаите на щастливо избавление от смъртна болест или ужасно произшествие, когато животната линия е скъсана и на двете ръце. В този случай авторът гледа на подобно избавление като на чудо. Той е констатирал в 30-годишното си наблюдение само два такива случая. Ако животната линия изведнъж се прекъсва и повече не продължава, това означава или смърт, или изгубване на разсъдъка. Това нещастие може да се предотврати само ако онзи, който забележи този знак на ръката си, веднага вкара живота си в релси. Тогава ще започнат да се образуват малки линии, които ще продължат животната линия. Трябва много внимателно да се отнасяме към всичките знаци на животната линия. Трябва точно да следим всяка длъбинка, разкъсаност, раздвоение, дамги, защото всичките те показват времето, когато опасност заплашва в една или друга форма здравето. Опасност при раждането За такава опасност предупреждава винаги звездичката на онова място, където се съединяват чернодробната и главната линия. Често звездичката е и на лунната издигнатина. Звездата, която е на мястото, където се съединяват чернодробната с главната линия, показва също и бездетие дори тогава, когато числото на децата е начертано във външната страна на меркуриевата издигнатина. Изобщо тази звезда определя раждането да бъде много трудно и опасно. Същото значение има и тясната венерина издигнатина. Смесените линии на лунната издигнатина и решетката, която се допира до звездата при съединението на главната с чернодробната линия, са признаци за трудното раждане (решетката е пропусната в рисунката). Тази решетка показва също и склонност към поезия и обич към водата. Ако тази решетка бъде само на едната ръка и в сатурновата издигнатина се намира звезда, показва опасност от хемиплегия. Стомахът и зрението Проблемите с очите почти винаги се пораждат от лошия стомах. Тогава не е ли по- разумно лечението на очите да започва с лечението на стомаха? Забелязано е, че старци, които имат добър стомах, запазват дълго време зрението си. Късогледите, напротив – те страдат от слаб стомах. Болести на очите Трапчинката в корена на четвъртия пръст и ясно отбелязана звезда при съединението на третата фаланга означава сериозна болест на очите. Същото значение има и сянката в основата на четвъртия пръст. Още по-голяма съдбоносна опасност за зрението има, ако това място е със светлосин цвят. Може да се очаква и пълна слепота, причинена от сърдечна болест, ако и на сърдечната линия под Аполон има островче. Преди известно време ние видяхме на ръката на известния поет Надо черна дамга на животната линия тъкмо на онова място, което определяше 30-годишна възраст. Освен това от венерината издигнатина излизаше линия, която спира при главната линия с дълбока трапчинка. И наистина- той заради невралгия претърпя такава опасна болест на очите си, че без малко щеше да изгуби зрението си. От мястото, което е показано на животната линия, тази линия е вървяла до четиресет и петата му година. Той в продължение на петнайсет години се е лекувал от тази болест. Имаше опасност една госпожа да изгуби зрението си, а ние предварително й предсказахме за тежкото й състояние. На слънчевата издигнатина се забелязваше дамга с небесен цвят. Винаги и навсякъде, където има подобни дамги, трябва да се очаква тежко страдание на съответстващото място, където се намира дамгата. На ръката на знаменития архитект М.Б., когато беше 18-годишен, имаше болнав знак. От този знак се повдигаше една линия към слънчевата издигнатина, около която отиваха малко изкривени чертички, които завършваха в слънчевата издигнатина във вид на островче или на полукръг. Той е страдал от късогледство и известно време е бил съвършено сляп. Освен това под слънчевата издигнатина главната линия беше скъсана. В приют за бедни видяхме един човек, който беше изгубил едното си око вследствие на ревматизъм. На ръката на този човек под слънчевата издигнатина, около сърдечната линия имаше една черна и много очебиеща вдлъбнатина. Освен това един от нервите на четвъртия пръст беше във вид на връвчица, която пресичаше дланта от самото й начало. Ревматизмът му се е зародил в коляното и за два дена преминал към очите. Същите признаци имаше на ръката си и принц Монако, който впоследствие ослепя. Дланта му беше наполовина прегъната, а сърдечната линия образуваше гънка с една голяма и дълбока вдлъбнатина под самата линия. Тези признаци никога не лъжат. Стомашна болест Островче на животната линия показва жълтеница или хронични и наследствени болести. Причина за всички тези болести е непременно разстроеното хранене. Ако чернодробната линия е ясна и хубава, това е признак за здрав стомах. Ако тази линия е разпокъсана – слаб стомах. Ако я няма никаква – предразположение към мигрена (главоболие). Силно сърцебиене заради болест в черния дроб В началото на сърдечната линия се намират много чертички, вървящи една след друга и прерязващи сърдечната линия. Цветът на тези чертички е жълтеникав. Сърдечната линия е във вид на верижка или зле начертана. Всичко това показва сърцебиене или анемия. Предразположение към водянка В този случай на една от ръцете сърдечната линия имаше вид на синджирче и минаваше през цялата длан. От нея излизаше едно островче вместо главна линия, което отиваше към Сатурн. Чернодробната линия беше много зле сформирана, което е знак за лош стомах. Тя и сърдечната линия показват предразположение към водянка. В тези случаи лошата сърдечна линия не означава вече сърцебиене, а напротив, слабост на сърцето и лимфите. Сърцебиене Физиологически признак: пресилено и хроническо биене на сърцето. Винаги на лицето, около носът и устата, се образуват две очевидни линии, навярно заради съкращението на мускулите. Уголемяване на сърцето Върху ръката на един млад човек, болен от тази болест, видяхме, че на сърдечната му линия имаше безбройни клончета, които се спускаха надолу във вид на малки чертички. Онанизъм и вътрешни болести Върху ръката на един човек забелязахме, че на животната линия на мястото, което съответстваше на 16-годишна възраст, имаше звезда. Линията се разделяше на две във вид на вилка, а самата звезда беше обградена с тъмен цвят. Човекът твърдеше, че е имал вътрешно страдание, а ние добавихме, че това страдание е имало за корен венерическа болест или онанизъм на млади години. Мястото, което е посветено на червата, беше със син цвят (този човек принадлежеше на сатурновия тип и имаше на ръката си венериното пръстенче). Оказа се, че действително сме познали и онанизма, и венерическата болест, която е била в означеното от нас време. Онанизмът може без грешка да се узнае от ръцете на младите хора по венериното пръстенче и нямаше да е зле, ако възпитателите обръщаха сериозно внимание на този знак.", "date": "2018.09.16", "title": " Звезда под четвъртия пръст значи загуба на зрението"}
{"url": "https://trud.bg/40-%d0%b3%d0%be%d0%b4%d0%b8%d1%88%d0%bd%d0%b0-%d0%b6%d0%b5%d0%bd%d0%b0-%d0%bf%d0%b0%d0%b4%d0%bd%d0%b0-%d0%be%d1%82-3-%d1%8f-%d0%b5%d1%82%d0%b0%d0%b6-%d0%bd%d0%b0-%d0%ba%d0%be%d0%be%d0%bf%d0%b5%d1%80/", "text": "Жена на 40-години е паднала от третия етаж на жилищна кооперация, намираща се до стадиона в Благоевград. Инцидентът е станала към 15,35 часа. На място веднага е дошла линейка и полиция. Жената е транспортирана в тежко състояние в реанимация. Жива е въпреки тежките травми на глава и тяло. Дори е говорила несвързано. Майката на жената е припаднала, след като видяла какво е станало. Тя е на 68-години и също е настанена в болница. Според разследващите жената може и да е скочила нарочно, установено е, че е била пияна. Не е омъжена. Инцидентът се разследва. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.16", "title": " 40-годишна жена падна от 3-я етаж на кооперация в Благоевград"}
{"url": "https://trud.bg/%d0%bd%d0%be%d0%bc%d0%b8%d0%bd%d0%b8%d1%80%d0%b0%d0%bd%d0%b8%d1%8f%d1%82-%d0%b7%d0%b0-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bd%d0%b0-%d1%82%d1%80%d0%b0%d0%bd%d1%81%d0%bf%d0%be%d1%80/", "text": "– Г-н Манолев, каква беше истинската причина да поискате отвод на кандидатурата ви за министър на транспорта? – От момента, в който бях номиниран за министър на транспорта срещу мен започна целенасочена кампания, която придоби плашещи размери. Извадиха се съдебни решения, насложиха се факти, направиха внушения все едно съм престъпник. Смятам, че това бе координирана акция, защото всичко бе организирано буквално в последните часове преди да бъда избран за министър на транспорта. Единствено ситуацията с неподписания указ предотврати опита в първата минута, в която съм избран вече да се наложи да давам обяснения. – Президентският указ забави гласуването Ви. Съжалявате ли за това? В крайна сметка вече можеше да сте министър. – Неподписаният указ може би е най-щастливата случайност за мен, защото не позволи да попадна в този сценарий. За мен отговорната постъпка бе да направя крачка назад, за да разсея всяко съмнение. Няма да скрия, че първоначално бях толкова омерзен и афектиран, че смятах да оставя всичко и просто да се махна от политиката. Но си дадох сметка, че не трябва да решавам под емоция. Цялото интервю с Александър Манолев четете утре във вестник „Труд.", "date": "2018.09.16", "title": " Номинираният за министър на транспорта Александър Манолев: Направих крачка назад, за да разсея всяко съмнение"}
{"url": "https://trud.bg/%d1%81%d0%bc%d0%b8%d1%80%d0%bd%d0%b5%d0%bd%d1%81%d0%ba%d0%b8-%d0%b4%d0%b0-%d0%b1%d1%8a%d0%b4%d0%b5-%d0%b4%d0%b5%d0%bd/", "text": "На 14 септември пред къща-музей „П. К. Яворов” се проведе Вечер на гражданската поезия. Събитието е част от инициативите, които Националният литературен музей организира по повод 120-години от рождението на Христо Смирненски. Поетът е роден на 17 септември 1898 г. в гр. Кукуш. Директорът на Националния литературен музей Атанас Капралов откри тържеството с думите: „Дълъг е списъкът с имена на големи български поети, които си отиват преждевременно от този несправедлив и коравосърдечен свят: Христо Ботев, Пейо Яворов, Димчо Дебелянов, Гео Милев, Никола Вапцаров, Пеньо Пенев… А Христо Смирненски е едва двайсет и четири годишен, когато „Жълтата гостенка” открадва последните глътки въздух от гърдите му. И въпреки краткия си престой на земята, той ни оставя огромно наследство в стихове и проза, събрано в цели осем тома… Негови творби завинаги ще останат в Златния фонд на българското слово. Можем ли да забравим малката цветарка, чиято невинна душа едва ли ще дочака пощада от дебнещия я каменен град, или стария музикант, зад когото пристъпя кървава и многоръка смъртта, или одрипавелите гаврошовци, загледани в отрупаните с безброй примамливи неща витрини, или пленения от лъчите на нова зора юноша, разбрал извечните истини на този свят. И напук на черната и зловеща нощ, гърми навред разбуненият му вик: „Да бъде ден! Да бъде ден!”. Атанас Капралов припомни, че от 2004 г. къща-музей „Христо Смирненски” в София е затворена заради плачевното си състояние. Благодарение на усилията на Националния литературен музей и на отпуснато финансиране от Министерство на културата започва ремонтът на този обект, който би трявало да завърши през 2019 г. Стихотворения от Смирненски изпълниха специалните участници в събитието – поетите Георги Константинов, Надежда Захариева, Ивайло Диманов, Бойко Ламбовски, Светлана Йонкова, Димитър Христов, Иван Есенски, Елена Алекова, Рада Добриянова, Николай Панайотов. Те представиха и по една своя творба на гражданска тематика. Програмата се водеше от Соня Кирицова. В рамките на вечерта беше представен и юбилейният вестник „120 години от рождението на Христо Смирненски”, който Националният литературен музей издава по повод годишнината. В него бихте могли да се потопите в хармония от текст и изображения: емблематични стихотворения и фейлетони от Смирненски, архивни снимки от неговия живот, родното му място – Кукуш; факсимилета на редки издания; оригинали на писма и документи; карикатури към негови публикации; историко-биографични и литературоведски статии от проф. М. Цанева, акад. Г. Цанев, проф. М. Неделчев, проф. Вл. Янев, Йор. Нанчев, Н. Иванов, Йор. Каменов, Б. Миров, К. Зографова, Ел. Алекова, Св. Тошева и др. Броят завършва с актуалната сатирична притча на Христо Смирненски „Приказка за стълбата”. Какво още предстои? Изложба за живота и творчеството на поета, научна конференция съвместно с Института по литература към БАН и със СУ „Св. Кл. Охридски”. Мисията на Националния литературен музей се заключава не само в съхраняването и култивирането на уважение към значимите словотворци на България, но и във възраждане на паметта за духовните стълбове на нацията ни.", "date": "2018.09.16", "title": " Смирненски: „Да бъде ден!“"}
{"url": "https://trud.bg/%d0%b4%d0%b0%d1%80%d0%b0-%d0%b8-%d0%bf%d0%b0%d0%bf%d0%b8-%d1%85%d0%b0%d0%bd%d1%81-%d1%80%d0%b0%d0%b7%d0%b4%d0%b5%d0%bb%d0%b5%d0%bd%d0%b8-%d0%be%d1%82-%d0%bc%d0%b5%d1%81%d0%b5%d1%86/", "text": "Двамата бяха заедно повече от година След като при влизането си в къщата на Vip Brother Папи Ханс изненадващо заяви, че няма гадже, бившата му половинка Дара призна, че раздялата е факт повече от месец. Младият поет, станал още по-известен с песента си “Кекс” и любимката на тийненджърите сложиха край на връзката си, след като повече от година бяха сред любимите светски двойки. Любовта им пламна пред очите на зрителите по време на “Черешката на тортата”.  Певицата отказа да коментира каква е причината за краха на връзката им, но беше категорична, че двамата са останали приятели. Дара дори призна, че не пропуска да го гледа в Kъщата. “Притеснявам се, като някаква майчица съм, обичам го и му пожелавам успех”, каза тя. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.16", "title": " Дара и Папи Ханс разделени от месец"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b4%d0%be%d0%ba%d1%8a%d0%b4%d0%b5-%d1%81%d1%82%d0%b8%d0%b3%d0%bd%d0%b0-%d0%b8%d0%b7%d0%b3%d1%80%d0%b0%d0%b6%d0%b4%d0%b0%d0%bd%d0%b5%d1%82%d0%be-%d0%bd%d0%b0-%d1%82-3/", "text": "Кадри от птичи поглед над строителството на третия метродиаметър в квартал „Овча Купел“ в София показват, че работата по него върви с пълни темпове. Това става ясно от видеоклипа, заснет с дрон „Racata“ на SkyscraperCity. Линия 3 на столичното метро е с дължина 16 км и 16 метростанции. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.16", "title": " Вижте докъде стигна изграждането на третия лъч на метрото в столичния квартал „Овча Купел“ (ВИДЕО)"}
{"url": "https://trud.bg/%d0%bd%d0%be%d0%b2-%d1%81%d0%b2%d0%b5%d1%82%d0%be%d0%b2%d0%b5%d0%bd-%d1%80%d0%b5%d0%ba%d0%be%d1%80%d0%b4-%d0%b2-%d0%bc%d0%b0%d1%80%d0%b0%d1%82%d0%be%d0%bd%d0%b0/", "text": "Кениецът   Елиуд   Кипчоге   постави   нов   световен   рекорд   в   маратонското   бягане ,  след   като   преодоля   класическата   дистанция   от  42,195  км   за  2:01:39  часа   по   време   на   Берлинския   маратон .  годишният   бегач   свали минути   от   предишното   върхово   постижение   на   сънародника   си   Денис   Кимето   от а   на   същото   трасе Поудимът   при   мъжете   бе   окупиран   от   трима   кенийци а   при   жените   пък   спечели   Гладис   Чероно   с   време ч „ Бях   много   подготвен знаех че   мога   да   бягам   със   собствено   темпо призна   Кипчоге Затова   очаквах   рекорд макар   и   не   с   такъв   резултат Това   обаче   не   е   най – бързият   маратон   на   кениеца .  Миналата   година   той   остана   на  25  секунди   от  2- часовата   граница   на   експеримент   в   лабораторни   условия .", "date": "2018.09.16", "title": " Нов световен рекорд в маратона"}
{"url": "https://trud.bg/%d0%bc%d0%b5%d0%ba%d1%81%d0%b8%d0%ba%d0%b0%d0%bd%d1%81%d0%ba%d0%b8-%d0%ba%d0%be%d1%88%d0%bc%d0%b0%d1%80-%d0%b4%d0%b5%d1%82%d1%80%d0%be%d0%bd%d0%b8%d1%80%d0%b0-%d0%b3%d0%be%d0%bb%d0%be%d0%b2%d0%ba/", "text": "Соченият   за   най добър   боксьор   във   всички   категории   Генади   Головкин   претърпя   първа   загуба   в   професионалната   си   кариера годишният   казахстанец   загуби   по   точки   реванша   със   Саул Канело Алварес   в   Лас   Вегас   и   се   прости   с   титлите   на   и   в   средна   категория „ Разбира   се че   искам   трети   мач заяви   детронираният   шампион който   досега   имаше   само   един   равен   мач отново   срещу   мексиканеца   миналата   година Един   от   съдиите   даде   равенство докато   другите   двама   отсъдиха в   полза   на   Канело „ Показах че   заслужавам   победата но   ако   хората   искат пак   ще   се   бия   с   него отговори   мексиканецът", "date": "2018.09.16", "title": " Мексикански кошмар детронира Головкин"}
{"url": "https://trud.bg/%d0%b2%d0%b0%d0%bd%d1%8f-%d1%89%d0%b5%d1%80%d0%b5%d0%b2%d0%b0-%d1%81%d1%80%d0%b5%d0%b4%d0%b5%d0%bd-%d0%bf%d1%80%d1%8a%d1%81%d1%82-%d0%b7%d0%b0-%d0%b6%d1%8a%d0%bb%d1%82%d0%b0%d1%82%d0%b0-%d0%bf%d1%80/", "text": "Писаха, че съм наркоманка, осъдих ги Аз съм таен лидер, постигам нещата тихомълком Най-ценните уроци съм получавала от провалите си Нашият гост Ваня Щерева не може да бъде поставена в рамка – актриса, певица, писател, текстописец, дизайнер… Тя смело влиза във всяко ново предизвикателство и всеки път е различна и оригинална. Биографията на артистичната дама е също така пъстра и нестандартна.w В началото тя е привлечена от леката атлетика и учи в спортното училище в родния си град – Варна, като се състезава в скока на височина и винаги се класира в челната тройка. По-късно се насочва към актьорското майсторство и завършва НАТФИЗ, а междувременно стартира и музикалната си кариера с успешни хитове като “Портокалово момиче” и “Само твоето име”. Също така пише текстове за песни и на свои колеги като Вили Кавалджиев, Ирина Флорин, Стенли, както и за групите -”Атлас” и “Антибиотика”. През 2005 г. излиза и дебютният й роман – “Образцов дом”, който се нарежда сред най-четените за годината, каквато е съдбата и на следващите нейни книги. Ваня е писала сценарии и за успешни сериали като “Стъклен дом” и “Под прикритие”. Била е и част от екипа на “Вип брадър”, а миналата година бе сред участниците в популярния формат. – Ваня, миналата седмица имаше рожден ден. Как го отбеляза и над какви нови проекти работиш? – Нямах време за празнуване покрай Хендмейд Феста, който организирам, и ще се проведе от 14-ти до 16-ти септември в НДК. Освен с организацията, трябваше и да произвеждам, така че бях като един спортист преди състезание – нямаш право да се разсейваш! Единствено успях да отида за малко на ресторант с приятеля ми и още двама приятели, а на следващия ден бях на рождения ден на Катето Евро и това ми беше разсейването! Стената ми във фейсбук стоеше затворена от миналата година, но получих много мили поздравления в месинджъра по повод рождения ми ден, а аз чета всичко и отговорих на абсолютно всички. Иначе в момента голямата ми мания е да правя интериори и се хвърлям със страшна енергия на всеки нов обект – апартамент или ателие. Нямам търпение да мине фестът, за да завърша ателието ми и да направя голямо откриване. – Имаш ли вдъхновение за нова книга след успеха на предишните? – Бях започнала една книга, но не я довърших, някога ще й дойде времето. Ще бъде от типа на “Фасове”, с различни отрязъци, писани от мен и събирани през годините. След “Биг брадър” бях започнала да пиша и един разказ, свързан с тамошните хора и герои, но той замина. В момента ме вълнува това да създавам красиви неща – основно бижута, които ще представя и на феста, а през декември ми предстои и коледен фест и вече работя по него. Също така искам отново да правя кукли, все не намирам време а тях. Те са различни, правя биографии на всяка една от тях, в която им описвам историята на етикета като на приказен герой. – Редактира книгата на Азис, около новата му песен се вдига много шум. Ти какво мислиш за посланието в нея? – Сега си постнах песента му във фейсбук, защото ми е близък, а и тя ми харесва. Някой вчера беше написал готино нещо в мрежата, че Азис е човек, който израства непрекъснато с всеки негов проект и не можем да отричаме правото му да каже това, което иска с неговите средства. Беше го писал интелектуалец – човек, който не харесва тази музика. – А какво мислиш за участието на Цветана Манева в песента на Азис, което също предизвика много коментари, въпреки че е с кауза – да бъдем по-толерантни и разбиращи? – С реакцията на хората се доказа, че има защо да има такава кауза. Обичам и Азис, и Цветана, и смятам, че това е велика свобода от нейна страна да направи това, което иска. Тя е много умна жена и със сигурност е осъзнавала какъв хейт ще отнесе, но евала! Дразнят ме тези, които хейтят, но дори не чета тези коментари, разгледах малко и отминах, все едно нищо не се е случило. – Имаш ли много гей приятели и толерантни ли сме в България спрямо различните? – Явно не сме, видимо е, че не сме толерантни. Като дойде гей парадът и това си проличава много добре, в целия нюз фийд – голям проблем. Имам много такива приятели и те са супер готини и въобще не ме интересува всъщност каква им е ориентацията. – Била ли си пристрастена към интернет и кой пост или публикация успя да те впечатли в последно време? – Не съм пристрастена, но съм имала периоди, в които съм била по-задълго в мрежата. Впечатляват ме умните постове, даже понякога ме впечатляват постове, които са обратни на моята позиция. Примерно по този случай с Азис и Цветана, прочетох един подигравателен и ироничен пост на Емил Кошлуков спрямо текста на песента, който беше забавно написан. Обичам да чета различни гледни точки и във всички да намирам по нещо. – Беше един от най-колоритните участници в миналия сезон на “Вип брадър”. Заради какво си заслужаваше да влезеш в това шоу и с кои участници остана близка? – Заради всичко, даже сега ми е едно носталгично, че други хора идват след нас. Най-вече си заслужаваше, заради хората, които срещнах там – Тото, Цуни и Златков, ние си сформирахме тази група още вътре и навън си останахме близки, от време на време се събираме. Виждам се също и с Александра Богданска, даже трябваше да гледаме заедно старта на “Вип брадър”, но аз взех да настивам леко, а тя нали сега е бременна и го отложихме. Отделно се чуваме често и с Джулиана. Много ми е симпатична, въпреки че е човек от съвсем друг свят, но тя има качества – мило и добро момиче. Аз следя какво се случва в “Биг брадър” и след моето участие, въпреки че има много хора, които се отдръпнаха от мен във фейсбук след участието ми в шоуто. Не че ме интересуват лайкове и други такива неща, но е факт, че след това ми спаднаха наполовина лайковете на всичко, което публикувам, но не ми пука, харесвам това предаване. – А кой е фаворитът ти в новия сезон на шоуто? – Ще стискам палци за победа на Папи Ханс – не го познавам лично, но съм чела негова книга и ми харесва. – Тото прояви смелост и призна, че е изневерил на приятелката си, като дори соловата му песен е на тази тема, а повечето мъже крият за тези неща. Кой е по-добрият вариант – да си признаеш, или да го пазиш в тайна? – Е, зависи от ситуацията, там при него не е имало друг шанс вероятно, но Тото сътвори много красива песен, която сега звучи отвсякъде. Той не е щастлив от тази раздяла, но има чар и в тези неща, особено ако успееш да превърнеш драмата си в творчество, а при него се получи супер добро нещо! Иначе аз съм повече да се крие, защото мисля, че е по-безболезнено така, особено ако изневярата няма стойност. – Налагало ли ти се е да прощаваш изневяра, или да ти прощават? -Да, на кого не му се е налагало! Ако държиш на човека – прощаваш, ако не, си биеш камшика и така. Хубаво е, че тези неща не оставят много тежки следи, на всеки може да се случи, никой не е застрахован. – Какво харесваш най-много в мъжа до теб? – Чувството за хумор и това, че като се събуди сутрин не е кисел и винаги казва някаква смешка. – Сваляли ли са те с дикпик? – Да, има такива тъпанари, в инстаграм що такива снимки получих – не ме питай! Това са тотални олигофрени, как може да му мине през ума, че това работи, но съм се замислила, че това може наистина някъде да работи, щом го практикуват. – Би ли позирала отново за “Плейбой” и ще спреш ли дъщеря ти да го направи? – Не, нея не мога да я спра за нищо, но не мисля, че пак бих го направила, вече е късничко, въпреки че скоро пак се снимах – в първия брой от възобновяването на “Плейбой”. В него имаше нови мои снимки, ама не бях гола. Направих ги, след като излезе една много жълта статия по мой адрес и след това направо побеснях – отидох, купих си един черен чорапогащник, облякох го на голо, после дадох телефона си на колежката в ателието и й казах: “снимай ме сега”, и заех една красноречива поза, а с едната си ръка показвах среден пръст”. Колежката ми беше в шок, като застанах да ме снима, но се получи хубава снимка. После постнах тази снимка, оцветена в жълто без надпис. Много хора бяха прочели въпросната статия и коментираха отдолу, знаейки какво се е случило, а после и в “Плейбой” повторихме фотосесията, вече с професионален фотограф. – Случвало ли се е и друг път да се ядосаш на публикация за теб в жълтата преса, а има ли и такива, които те разсмиват? – Не се ядосвам току-така, но наскоро заведох дело за публикацията по мой адрес, че съм била наркоманка и го спечелих. Аз, дето съм огромен противник на наркотиците… Това измислиха точно. Иначе се смяхме с Виктор Калев и дъщеря ми, защото бяха писали, че Мила сваляла нечовешки Виктор и му досаждала, а той бягал… Друг пример – веднъж Джулката ме покани на дискотека и се бяхме събрали компанията от “Вип брадър”, като съответно вечерта си говорихме с Тото и останалите глава до глава и се прегръщаме, а после излязоха такива гадости… Как най-после съм си го взела, как аз съм го разделила с Яна (приятелката на Тото –б.а), а тя е свястно момиче и дори сме излизали заедно, а после да напишат такива неща! Много си измислят различни неприятни неща, които засягат достойнството ти и това на близките ти. И когато не е вярно чувството ти за справедливост крещи! – Книгите, които са ти повлияли най-много? – “Естествен роман” на Георги Господинов и “Майките” на Теодора Димова. Обичам в една книга усещането за споделеност. Това се случи и с моя “Образцов дом”, след който хора ми пишеха, че сякаш те са го написали. Много е хубаво това да имаш такова усещане, че някой е споделил твоите мисли, които не си се сещал да изразиш по този начин. Не съм фен на авангардното и елитарно изкуство, аз съм фен на хубаво разказаната история – смешна или драматична, все едно. История плътна, в която всеки един зрител или читател може да се разпознае, да намери свои неща вътре и да каже – да бе, и на мен ми се случи това! – Какво мислиш за съвременната музика? – Слушам младите изпълнители, на мен ми харесват и има песни, които си слушам, като тези на Тото и на “СкандаУ” например. Не отричам новото, различното от нашето поколение, защото това е поезията на новото време, на сегашното. Ако на някого не му харесват – да си замълчи, аз съм човек на “сега”-то, а не на миналото или бъдещето, то бъдещето е имагинерно, то си се превръща в “сега”, докато мигнеш. Обичам движението и се дразня на радиостанции, които пускат само ретро. Наскоро прочетох, че има такова явление, че много от хората след 40-годишна възраст не се интересували от съвременната музика, а слушали само тази от своето време – това ми е чуждо. – Най-ценният съвет, урок, който си получавала? -Хубав въпрос! Най-ценните уроци съм получавала от провалите си и мисля, че всеки има нужда да мине през това и ако е достатъчно сетивен и умен да разбере какво не, и какво трябва да прави. Аз съм се научила, че не бива да правя нищо на всяка цена. Ще дам пример със сцената и изявите ми, като актриса – копаеш един, втори път и като виждаш, че не е съвсем, както ти се иска, е хубаво човек да може да се отказва. Познавам много нещастни хора, които цял живот правят музика например и нищо не им се случва в тази посока, но те са убедени, че само това могат, а всеки човек може и много други неща.    ", "date": "2018.09.16", "title": " Ваня Щерева: Среден пръст за жълтата преса!"}
{"url": "https://trud.bg/%d0%b2%d0%b5%d1%80%d0%b0-%d1%84%d0%b0%d1%80%d0%bc%d0%b8%d0%b3%d0%b0-%d0%bd%d0%b5-%d1%81%d0%b5-%d0%bd%d1%83%d0%b6%d0%b4%d0%b0%d1%8f-%d0%be%d1%82-%d1%85%d0%be%d0%bb%d0%b8%d0%b2%d1%83%d0%b4/", "text": "Разчитам на режисьорите да ме изкарат от зоната ми на комфорт Коя актриса няма да бъде поласкана от участие в любовен триъгълник с Леонардо ди Каприо и Мат Деймън Винаги съм била запалена по качествено направените големи екранни спектакли, харесвам хорър жанра и идеята, философската концепция за чудовището като материална манифестация на дълбоките ни страхове. Прелестната актриса Вера Фармига се доказа като едно от качествените тела и лица в развлекателната индустрия с престижни роли в киното и телевизията. За разлика от много съвременни екранни звезди тя започва своята кариера на сцената с театрални триумфи на Бродуей през 90-те години на миналия век. Фармига има разностранни интереси и обича да играе, да пише и да режисириа. Но нейната фигура е създадена, за да бъде съблазнявана от камерите. Излъчването на Фармига е на сексуално зряла и интелектуално предизвикателна жена, която знае какво иска, но някъде там дълбоко в тюркоазения си поглед крие крехка невинност и горещо ядро от страст. Фармига прави забележителни роли в гангстерския епос на Мартин Скорсезе “От другата страна” където става любовница едновременно на персонажите на Мат Деймън и Леонардо ди Каприо. Участва в хорър хитовете от поредицата The Conjuring и печели номинация за “Еми” за играта си в изключително успешния сериал “Бейтс Мотел”, вдъхновен от класиката на Хичкок “Психо”. Скоро предстои да я гледаме с централна роля в мащабния блокбастър “Годизла II: Кралят на чудовищата”, който се очертава като един от най-големите филми на следващата година. – Вера, какво Ви привлече към такъв грандиозен проект за гигантски създания, които разрушават цели градове като “Годизла II: Кралят на чудовищата”? – Винаги съм била запалена по качествено направените големи екранни спектакли, харесвам хорър жанра и идеята, философската концепция за чудовището като материална манифестация на дълбоките ни страхове. Оригиналният филм “Годзила” е метафора, потентна алегория за заплахата от ядрено унищожение и радиация. Сценарият този филм също така ме спечели с изобилието от жанрови кодове и естетически провокации. Обичам такива продукции. Няма да бъде само серия от безконечни експлозии и стъпкани сгради. Тук е момента да успокоя феновете на жанра, че ще има невероятни разрушения, битки и ефекти. Но просто ще има допълнителен пласт, храна за размисъл, метафорични препратки и послание за бъдещето. Филмът ще бъде зрелище, богато на идеи и се надявам да се превърне в един от най-гледаните апокалиптични спектакли на 2019-а година. Нямам търпение да го гледам в тъмния салон, заедно с хората, които от години са фенове на митологията около “Годзила” и познават, както американските версии, така и японския първообраз. Защото всичко, свързано с “Кралят на чудовищата” започва от Страната на изгряващото слънце. Вълнувам се и защото в нашия филм ще представим още няколко от легендарните създания, съперници на Годзила. Това ще бъде исторически фестивал на гигантските чудовища. Пир от огън и древни бегемоти. – Вашата кариера тръгна стремглаво нагоре с епичната гангстерска драма на Мартин Скорсезе “От другата страна”, наградена и с “Оскар” за най-добър филм. Как беше това преживяване? – Невероятно преживяване. Всичко в този филм беше като приказка за мен. Направо беше сюрреалистично. Аз страшно много се забавлявах с ролята на жена психиатър, която успява да се забърка едновременно с престъпника и ченгето и то без да знае, че всъщност ролите им са разменени и никой не е това, за което се представя. А и коя актриса няма да бъде поласкана от участие в любовен триъгълник с Леонардо ди Каприо и Мат Деймън. Големият Мартин Скорсезе ми даде шанс с ролята в “От другата страна” и ще съм му вечно благодарна. Няма да забравя този момент. Чувствах се изключително удовлетворена в професионален план. Когато филмът излезе отидох и останах омагьосана от естетиката на произведението. Актьорската игра, режисурата, монтажа, операторската работа, музиката… Толкова пленителен и запомнящ се филм. Истински гангстерски шедьовър, какъвто само майстор като Скорсезе може да оркестрира. – Вие сте звездата на наскоро приключилия и високо оценен сериал “Бейтс Мотел”, вдъхновен от класиката на Хичкок “Психо”. Разкажете малко повече за работата си в телевизията във време, в което престижните сериали привличат повече внимание и таланти от игралните филми? – Толкова съм щастлива от успеха на сериала. “Психо” е шедьовър, революционно постижение за историята на киното и феновете ревностно бранят наследството на Хичкок. Те със сигурност не биха приели радушно един посредствен или художествено корумпиран опит да се създаде произведение, вдъхновено от творчеството на този гигант. Подходихме с огромно уважение и внимание към “Психо” и искахме да доразкажем тази история, да надникнем в странния и тревожен свят на семейство Бейтс. Получи се великолепно, рискът се оправда. Аз харесвам да работя в телевизията. В днешно време там имаш повече време и свобода да разработиш сложен образ и много от историите за възрастна мислеща аудитория вече се правят за телевизия. Киното остана територия за комиксовите супергерои. – Каква е разликата между авторското кино и Холивудската система? – Харесвам американското кино, но Холивуд може да бъде твърде ограничаващ. Предпочитам независимото кино и авторските проекти, дори и когато са правени с повече пари и имат масово разпространение. Там има свобода. Това е най-важното. Авторският почерк също. Мога да кажа, че не се нуждая от Холивуд без да звуча претенциозно и нахално. Не ми трябва да бъда най-известната актриса и да участвам в най-гледаните филми. Е, понякога е забавление. Но Холивудската корпоративна култура може да изсмуче жизнените ти творчески сили и да те остави изсушен. Популярен, но празен. – Вие често попадате в класации за най-секси актриси. Как гледате на тези списъци и селекции? – Щастлива съм, но не бих взимала подобни класации твърде насериозно. Възрастта не трябва да ни притеснява. Бръчките не могат да заличат и помрачат истинската красота. Животът не свършва след като навършиш 40 години. Дори напротив. Бих казала, че това са някои от най-качествените години, в които може да бъдем себе си, имаме опит и с правилната нагласа и обстоятелства, може да се чувстваме по-живи, енергични и вдъхновени, отколкото в студентските години, например. – Имате ли някакви тайни за качествен външен вид? – Нямам някакви свръхсекретни инструменти и ритуали, а и не смятам, че изглеждам чак толкова добре. Винаги съм критична към себе си. Не пропускам тренировка, спортът е част от живота ми. Не спазвам строги диети, но не съм и от хората, които прекаляват с “джънк” храната. Движението е от невероятно значение. Заседналият начин на живот е истински масов убиец.", "date": "2018.09.16", "title": " Вера Фармига: Не се нуждая от Холивуд\t\t\t"}
{"url": "https://trud.bg/%d1%84%d0%b5%d0%bb%d0%b4%d1%88%d0%b5%d1%80%d1%8a%d1%82-%d1%82%d0%be%d0%b4%d0%be%d1%80-%d0%b6%d0%b8%d0%b2%d0%ba%d0%be%d0%b2-%d1%83%d1%87%d0%b0%d1%81%d1%82%d0%b2%d0%b0-%d0%b2-%d0%b4%d0%be%d0%b1%d1%80/", "text": "Общо 12 души от различни професии вече са подготвени, екипирани и са на разположение на полицията и пожарната за действия при кризисни ситуации. Шестима мъже и шест дами получиха сертификат за доброволец. В отряда на Велико Търново са се включили общо 30 мъже и жени, но останалите още не са преминали всички обучителни процедури,които траят около една година. „Доброволното формирование „Велико Търново“ е създадено с решение на местния парламент за участие заедно с пожарната и полицията в овладяване на бедствия ,аварии и катастрофи. Все още търновските доброволци не са влизали в реална ситуация“, сподели отговорникът за доброволния отряд инж. Иван Петров. Сред участниците е фелдшерът Тодор Живков, който работи в Спешна помощ в Стражица. По време на демонстрации по случай празника на пожарната, Тодор Живков за пръв път показа умения пред публика как може да се помогне на пострадал при пожар с тежки травми. Сред доброволците е и инж. Ренета Керемедчиева, която е учител в стражишкото село Камен. Тя се е включила във формированието, защото баща и е бил пожарникар, а в училище преподава на децата селскостопански дисциплини, но само на практика става ясно как един човек може да бъде в помощ на ближния. „Това, което се прави е много добро, но нека частният бизнес да инвестира повече в оборудване и за превенция, за да няма толкова драми край нас“, призова инж. Керемедчиева. Най-възрастният от 12-те доброволци пък е 70-годишният Здравко Желев, който цял живот е бил техник в Килифарево. Сега е пенсионер, но иска все още да бъде полезен на околните. Той казва,че дори не знае дали и колко пари ще получава като доброволец, но няма намерение да се отказва и винаги е готов да реагира на зов за помощ. Сред останалите от търновския отряд има прависти, учители, икономисти и все хора с отговорни професии на елитни служби. Те по всяко време от денонощието са готови да тръгнат с пожарната и полицията, за да участват в спасяване на хора. Тази мисия е призвание и трябва да си готов да реагираш по всяко време. „Заради това горна възрастова граница няма, но се изисква желаещият да е пълнолетен. За младежи на по 16 г. и 18 г. , които са били в отрядите „Млад огнеборец“, успешно могат да станат и млад доброволец“, разясняват великотърновски пожарникари. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.16", "title": " Фелдшерът Тодор Живков участва в доброволческия отряд на Велико Търново\t\t\t"}
{"url": "https://trud.bg/%d1%85%d0%b0%d0%bc%d0%b8%d0%bb%d1%82%d1%8a%d0%bd-%d0%bf%d0%be%d0%bb%d0%b5%d1%82%d1%8f-%d0%ba%d1%8a%d0%bc-%d1%82%d0%b8%d1%82%d0%bb%d0%b0%d1%82%d0%b0/", "text": "Люис   Хамилтън   направи   нова   голяма   крачка   към   световната   титла   във   Формула след   като   завърши   пръв   в   Гран   при   на   Сингапур за   да   спечели   втората   си   поредна   победа   и   четвърта   в   последните   пет   състезания Асът   на Мерцедес стартира   от   първа   позиция   и   успя   да   опази   мястото   си   до   края   на   най дългото   състезание   в   календара Най сериозна   съпротива   му   оказа   Макс   Верстапен който   стартира   втори но   допусна   Себастиан   Фетел   Ферари да   го   изпревари   със   светкавична   маневра Зад   тях   пък   съотборниците   от Форс   Индия Серхио   Перес   и   Естебан   Окон   се   сблъскаха   и   появилата   се   кола   за   сигурност   не   позволи   на   Лудия   Макс   да   се   реваншира   веднага Той   обаче   го   направи   при   излизането   си   от   бокса след   като   изкара   три   тура   повече   в   първия   комплект   гуми   и   спечели   кратко   стълкновение за   да   си   върне   второто   място Увлечени   в   двубоя   си   обаче   двамата   не   успяха   да   атакуват   Хамилтън чието   темпо   не   беше   особено   впечатляващо Шампионът   така   и   не   успя   да   се   откъсне   далеч   напред но   умело   се   изплъзна   от   преследвачите   като   използваше   изпреварването   на   изостаналите   болиди „ Трафикът   пречеше   и   на   мен ,  победата   дойде   много   трудно  –  заяви   Хамилтън ,  който   вече   води   с  40  точки   пред   Фетел   кръга   преди   края   на   шампионата В   началото   имаше   напрегнати   моменти сърцето   ми   щеше   да   изскочи Щастлив   съм защото   засега   всичко   ми   върви както   този   уикенд така   и   през   сезона “", "date": "2018.09.16", "title": " Хамилтън полетя към титлата"}
{"url": "https://trud.bg/%d1%81%d1%82%d0%be%d0%bb%d0%b8%d1%87%d0%bd%d0%b0-%d0%be%d0%b1%d1%89%d0%b8%d0%bd%d0%b0-%d0%bf%d0%be%d0%b4%d0%ba%d1%80%d0%b5%d0%bf%d0%b8-%d0%b8%d0%bd%d0%b8%d1%86%d0%b8%d0%b0%d1%82%d0%b8%d0%b2%d0%b0/", "text": "Инициативата „Да изчистим омразата от улиците на София“ е събитие от голямата кампания „София град на толерантност и мъдрост“. Столична община чрез Столичен инспекторат отново подкрепя инициативата за почистване на публични места на надписи, изразяващи омраза. Това каза заместник-кметът на София доц. д-р Тодор Чобанов, съобщиха от пресслужбата на СО. По думите му това е част и от традиционното събитие на Столична община от последните години за изчистим омразата по фасади на сгради и улици. Тя е свързана с нашите усилия да не допускаме призиви с непристойно съдържание, с призиви за омраза и противопоставяне да заемат място на знакови сгради и къщи. Столичният инспекторат традиционно почиства подобни надписи, като само за тази година са почистени над 300 кв. м непристойни надписи на публични места. Бяха чистени стените на църквата Свети Седмочисленици, мостове, огради. Днес в инициативата се включиха десетки доброволци, като са избрани 6 места – на ул.”Г. С. Раковски”, на бул.”Дондуков”, ул. ”Бачо Киро” и др. В София хилядолетия наред съжителстват в хармония различни вероизповедания, нашият град дава уроци по мъдрост и не бива да допускаме нашите традиции да бъдат застрашавани от хора, които търсят противопоставяне и омраза. Каза също доц. Чобанов. В инициативата се включиха представители на посолството на Израел, зам.-ръководител на мисията в посолството на Израел Виолет Бараши, председателят на постоянната комисия по култура, образование, наука и културно многообразие Малина Едрева гости от Израел, както и Организацията на евреите „Шалом”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.16", "title": " Столична община подкрепи инициативата „Да изчистим омразата от улиците на София“"}
{"url": "https://trud.bg/%d0%b4%d0%b0-%d0%be%d1%82%d0%b8%d0%b4%d0%b5%d0%bc-%d0%bd%d0%b0-%d0%b4%d0%be%d0%b1%d1%80%d0%be-%d0%bf%d0%be%d0%bb%d0%b5-%d0%b8-%d0%b4%d0%b0-%d1%81%d0%b8-%d0%bf%d1%80%d0%be%d1%81%d1%82%d0%b8%d0%bc/", "text": "От тази битка, която армията ни губи, тръгва разделението на „наши“ и „ваши“ Тези дни България отбелязва две сакрални дати – 6-и септември- Съединението и 15 и септември- битката при Добро поле (днес в Северна Гърция). Болшинството от българите свързват 15 септември с първия учебен ден, първия училищен звънец, изобщо спомени от миналото и оживление пред настоящето. За нашего брата, историците, обаче тази дата е свързана с едно тъжно и съдбоносно за бъдещето на Родината време. Време, което слага край на една българска мечта, най-голямата, която така и 100 години по-късно не е заменена от друга. Именно този идеал ще събере отново през 1915 г. армия от 800 000 хиляди души. Българи, тръгнали на гурбет по цял свят, ще забравят за келепира си и от Австралия, Америка и цяла Европа, без никой да ги вика – ще тръгнат към майка България, за да помогнат за обединението й. С този си стремеж, България влиза в Първата световна война през 1915 г. Тя обхваща периода от 14 октомври 1915 година, когато Царство България обявява война на Кралство Сърбия, до 29 септември 1918 година, когато със Солунското примирие страната капитулира. Трябвало ли е да застанем на страната на Тройния съюз? За разлика от България, всички други балкански страни, с изключение на Османската империя, са част от Антантата. Това сражение, наричано също Пробив при Добро поле, се води именно на 15 септември 1918 г. на платото Добро поле в Македония между български и противникови сръбско-френски военни формирования. Българската армия губи тази битка, но печели възхищението на света със своя безпримерен героизъм. Общият план на Антантата включва едновременно нападение на позициите при Дойран и при Добро поле, а после гърци и британци от една страна, и французи и сърби от друга страна, да се съединят в Скопие и да хванат в „чувал“ 600 хиляди български воини в Македония. Основните сили на Антантата са френската 122-ра пехотна дивизия (разполагаща със 136 разнокалибрени оръдия) и сръбски части. Защитници на Добро поле са българските войски от 2-ра Тракийска и 3-та Балканска пехотни дивизии. Те влизат в състава на 11-та германска армия. 2-ра дивизия е в състава на 61-ви германски корпус, а 3-та дивизия е пряко подчинена на щаба на 11-та армия. Българите не са изненадани от настъплението на противника. Чрез Военното разузнаване Главното командване получава сведения за подготвената от Антантата атака на Добро поле. Не са взети обаче необходимите контрамерки, включително чрез подобряване на и без това лошата отбрана и чрез привличане на резерви. Армията е изтощена, боса, гладна, без муниции, демотивирана от действията на политиците. Настъплението на противника заварва българите в много тежко положение. На 14 септември 1918 г. в 7.00 ч започва артилерийската подготовка на противника. Едновременно с нея самолети на Антантата хвърлят бомби по българските и германските позиции на Добро поле. На силния огън на противника българската артилерия в участъка не може да се противопостави. Тя икономисва даже снаряди, които германското командване трудно й отпуска. В участъка на 1/8 бригада боевете са кръвопролитни. Отделни картечни гнезда се държат до последния войник. Картечните роти от 10-и и 30-и полк, пръснати на 7 км фронт и подкрепяни само от 28 оръдия, се окопават. Силите на Антантата ги превъзхождат значително в районите на атаките. По време на битката някои български части са обградени. Българите не могат да спрат офанзивата, но и отказват да се предадат. Три дни нашите юнаци удържат позициите си, напразно очаквайки командването на 11-а германска армия, на чието подчинение са шест български дивизии, да изпрати помощ. Накрая оцелелите са принудени да отстъпят. Но колко са оцелелите? В Ямболския полк след отстъплението му на втората линия на отбраната остават едва 230 души. Подобно е положението и в другите полкове. Над 70% от българските воини при Добро поле загиват на бойното поле със смъртта на храбрите, бранейки Отечеството и своя идеал. Много картечни гнезда, обкръжени от врага, не се предават в плен, а се сражават до последния човек. Едно от тези гнезда се командва от подпоручик Стратия Мазгалов от Шейновския полк. Разполага с 2 картечници и 13 бойци. Шепа хора срещу многохилядния враг. Въпреки това приемат боя. Не отстъпват. Не побягват. Не се предават, за да спасят живота си. Те изпълняват дълга си към народа и Отечеството. Изпълняват го докрай. Позицията е обкръжена, обръчът е затегнат. Бавно, с цената на големи усилия и много жертви, враговете се приближават до картечното гнездо. Най-накрая успяват да се приближат достатъчно, за да пуснат в действие едно страшно оръжие – огнехвъргачката. Храбрите български войни изгарят в огъня като живи факли. В книгата си „Урокът от Добро поле“ полковник Азманов пише: „Само двама души са се спасили по чудо, за да ни разкажат за дивното себепожертване на тези никому неизвестни герои – светци. И дори противникът се възхищава от подвига им, като казва за тях: „…те предпочетоха да бъдат изгорени от огнепръскачки, но не се предадоха.“ Пробивът при Добро поле е чисто тактически, но има и стратегически последици главно поради бездействието на българското и германското командване. В образувания коридор съглашенските войски настъпват много бавно на север, в различни направления, защото се опасяват от евентуален контраудар по слабо защитените им флангове. Такъв удар обаче българските войски не нанасят, макар че разполагат с достатъчно сили и средства да го направят. Битката при Добро поле завършва с поражение за България и пробив на фронта, в резултат на който стрната е принудена да иска примирие и да излезе от войната. Така се стига до омерзението за всички българи и некролога на Санстефанския идеал – Ньой! Добро поле е началото на края. Там е заровен крахът на Българският идеал. Там е заровено и Съединението. Парадоксът е, че това Добро поле се превръща в най- лошото гробище за българската вяра. Добро поле през следващите 100 години е символ на поражение. Оттам тръгват останалите живи, гладни, войници към София за да търсят възмездие за предателството от политиците в столицата. 100 години в зависимост от конюктурата по различен начин се възприема ролята на Войнишкото въстание, но резултатът е един – Гражданска война. Разделение! Понякога тази Гражданска война носи всички атрибути на една война – убийства, терор, разбити човешки съдби. А по-често тази война е тлеещата омраза, в резултат на която е разделението: на „наши” и „ваши”, на „сини” и „червени”, на „граждани” и „селяни”, „ченгета” и „дисиденти” на „Левски” и „ЦСКА”…поводи за разделение – дал Господ! Ако ги няма- измисляме си ги… Вече 100 години всеки от нас се ражда и отраства в среда на „наши” или „ваши”. Вече 100 години всеки от нас изживява своя земен път с оправданието, че „вашите” му пречат, а така бягаме от отговорност. Всяко следващо българско поколение се отглежда с презумцията за омразата към другите и в сигурност за собствената си правота. А ужасният парадокс е, че и „другите” са българи. Искат същото като нас…, а сме разделени! Дали да не се върнем на този 15 септември на същото това Добро поле, да опеем мъртвите си деди, чиито духове вече 100 години бродят неопяти. Дали да не се върнем на това Добро поле, за да потърсим чрез вътрешен катарзис мястото, на което е погребано българското Съединение? Да възкресим българския идеал, но не за териториални претенции към съседите ни, не за „България на три морета”, не от фалшива, гръмка патриотарщина, а за свободна, независима, просперираща България. Нали и „наши”, и „ваши” уж точно това искаме? Да се върнем към идеала на Априлци за свобода и независимост! След 6-и септември – Денят на Съединението следва и 22-ри септември- Денят на Независимостта. Мислите ли, че това е случайно? Аз не мисля. Духовно съединение и политическа независимост – на това трябва да почива новият национален идеал на България и затова никога не трябва да се връщаме към омразата и реванша.                  ", "date": "2018.09.16", "title": " Да отидем на Добро поле и да си простим\t\t\t"}
{"url": "https://trud.bg/%d0%bf%d0%b5%d1%82%d0%b8%d0%bc%d0%b0-%d1%83%d0%b1%d0%b8%d1%82%d0%b8-%d0%b8-8-%d1%80%d0%b0%d0%bd%d0%b5%d0%bd%d0%b8-%d1%81%d0%bb%d0%b5%d0%b4-%d1%81%d1%82%d1%80%d0%b5%d0%bb%d0%b1%d0%b0-%d0%b2-%d1%86/", "text": "Пет души бяха убити и 8 ранени при стрелба на прочутия площад „Гарибалди“ в центъра на мексиканската столица снощи, предаде Франс прес, позовавайки се на най-новите данни на местните власти. Вчера бе съобщено за четирима убити и девет ранени, сред които един чужденец. „В резултат на нападението са починали пет души – трима мъже на място и две жени в болницата“, се посочва в комюнике на столичната прокуратура. Нападението било извършено от петима мъже, облечени като музиканти мариачи, към 22.00 часа местно време /03.00 часа по Гринуич в събота/. Нападателите избягали с мотоциклети през съседните улици.  Според първоначалните елементи от разследването, двама от убитите, мъже на 36 и 46 години, били известни на полицията за кражби и наркотрафик. Площад „Гарибалди“ е една от най-големите туристически атракции в града, с много барове, ресторанти и музиканти мариачи. Снощи районът бил особено оживен заради честванията на Деня на независимостта, националния празник на страната, който се отбелязва на 15 и 16 септември. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.16", "title": " Петима убити и 8 ранени след стрелба в центъра на мексиканската столица"}
{"url": "https://trud.bg/%d0%be%d0%bf%d0%b0%d1%88%d0%ba%d0%b0-%d0%be%d1%82-%d0%b3%d1%80%d0%b0%d0%b6%d0%b4%d0%b0%d0%bd%d0%b8-%d0%bf%d1%80%d0%b5%d0%b4-%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%81%d1%82%d0%b2/", "text": "Граждани в дълга колона чакат да влязат в сградата на Президенството в  . Точно в 10 ч. вратите на „Дондуков” 2 се отвориха за тях. Няма индикации за провокации или по-засилено от нормалното полицейско присъствие, за които някои медии предупредиха днес. Вицепрезидентът Илияна Йотова заяви, че няма нито официална, нито неофициална информация за готвени провокации.   Първите посетители бяха посрещнати лично от държавния глава Румен Радев. „Това е Гербовата зала, тук посрещаме държавните глави и делегации и гости от най-високо ниво. Днес най-високото ниво сте вие. Който има желание, може да види и моя кабинет. Ако някой иска, може да седне и на моя стол”, каза президентът. Посетителите разгледаха и кабинета на вицепрезидента, библиотеката и Огледалната зала в президентството. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.09.16", "title": " Опашка от граждани пред президентството (СНИМКИ)"}
{"url": "https://trud.bg/%d1%81%d1%82%d0%be%d1%82%d0%b8%d1%86%d0%b8-%d0%bf%d0%be%d1%87%d0%b8%d1%82%d0%b0%d1%82%d0%b5%d0%bb%d0%b8-%d0%bd%d0%b0-%d0%bb%d0%b0%d1%82%d0%b8%d0%bd%d0%be%d1%80%d0%b8%d1%82%d0%bc%d0%b8%d1%82%d0%b5/", "text": "Стотици почитатели на латиноритмите от цялата страна се забавляваха по време на тридневна фиеста, организирана от Арт Център UN BESO във Велико Търново. Шампионите на Румъния по Бачата за 2018 г. Ади и Алисор от DANCE XPLOSION SIBIU и латино звездата Джордж Дайс бяха специалната изненада, която треньорите в клуба Дарина Георгиева, Иглика Иванова и Ваня Гьошева, подариха на своите ученици и приятели. За всички танцуващи в старата столица, гостите направиха професионални уроци по салса и бачата. С уроци във фестивала се включиха и треньорите от UN BESO Дарина, Ваня и Иглика, както и Стас и Ивайла, които имат групи за начинаещи и напреднали танцьори на кубинска салса. Фестивалът започна със зумба парти, в което бяха представени най-новите хореографии по зумба на Борислав Иванов. След това в две последователни вечери, в района на Художествената галерия „Борис Денев“ и паметника на Асеневци, звуча салса, а двете партита продължиха до полунощ. В петък най-голямото шоу направи Джордж Дайс, който води уроци по салса и бачата заедно с партньорката си Алиса Алина, а вечерта пя близо два часа на живо и танцува с търновските си почитатели и приятели. Кулминацията беше в събота вечерта, когато партито започна с двучасов шоу спектакъл, в който участваха малките възпитаници на UN BESO, групата по народни танци с ръководител Теодора Костова и гостите от DANCE XPLOSION SIBIU Ади и Алисор. И тази година UN BESO fiesta беше осъществена с финансовата подкрепа на Община Велико Търново.  Най-голямата танцова школа във Велико Търново през януари ще празнува осмия си рожден ден. Хиляди са вече учениците на Un Beso. Някои от тях танцуват от самото основаване на денсцентъра, някои са избрали да заживеят извън България, но продължават да ходят на салса уроци, независимо къде се намират. Най-малките танцьори на Un Beso са на по 4 г., горна възрастова граница няма, така че сред мъжете и жените, които се забавляват със салса, има и над 60-годишни. В залата влизат хора от Велико Търново, Горна Оряховица, Дебелец, Севлиево, дори от Габрово. Започва вече и поредният сезон на търновската школа по танци, в която всички формации набират нови групи за деца и възрастни. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.16", "title": " Стотици почитатели на латиноритмите се включиха в тридневната фиеста на клуб UN BESO в Търново"}
{"url": "https://trud.bg/%d0%b0%d0%bf%d0%b8-%d0%bd%d0%b5-%d1%81%d0%bc%d0%b5-%d0%b2%d0%be%d0%b4%d0%b8%d0%bb%d0%b8-%d1%80%d0%b0%d0%b7%d0%b3%d0%be%d0%b2%d0%be%d1%80%d0%b8-%d1%81-%d0%b4%d0%b5%d0%bf%d1%83%d1%82%d0%b0%d1%82%d0%b8/", "text": "Агенция „Пътна инфраструктура“ не е водила разговори с народни представители за вземане на асфалтови проби от участъци по автомагистралите „Люлин”, „Тракия” и др. републикански пътища за проверка на качеството, съобщиха от АПИ. Уточнението е по повод   в ефира на Нова телевизия. От Агенцията припомнят, че по разпореждане на министъра на регионалното развитие и благоустройството в оставка Николай Нанков ще бъде направена инвентаризация на републиканската пътна инфраструктура, която е 20 000 км. Информацията трябва да бъде обобщена от АПИ до средата на месец октомври 2018 г., като се определят пътищата, за които трябва да се предприемат незабавни мерки. Докладът ще включва данни за състоянието на настилката, канавките и банкетите, мантинелите, вертикалната и хоризонталната маркировка. Ще бъдат посочени последните ремонти на пътните отсечки, както и кой ги е изпълнявал. За всяка пътна отсечка ще бъдат посочени сигналите, които са подавани, както и какви мерки са взети по тях. За всеки път трябва да се предложат мерки, за да бъде приведен в нормално експлоатационно състояние, както и срокове, в които могат да бъдат изпълнени. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.16", "title": " АПИ: Не сме водили разговори с депутати за асфалтови проби от новоизградени пътища"}
{"url": "https://trud.bg/%d1%82%d1%80%d1%83%d1%81-%d0%be%d1%82-32-%d0%bf%d0%be-%d1%80%d0%b8%d1%85%d1%82%d0%b5%d1%80-%d0%b2%d1%8a%d0%b2-%d0%b2%d1%80%d0%b0%d0%bd%d1%87%d0%b0/", "text": "Земетресение с магнитуд 3,2 по скалата на Рихтер е регистрирано в румънската област Вранча, показва справка на интернет-страницата на Европейския средиземноморски сеизмологичен център EMSC. Земетресението е регистрирано в 9:19 часа местно време (съвпада с българското) на 131 км. северно от Букурещ. Дълбочината му е била 111 км. Няма данни за жертви и разрушения. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.16", "title": " Трус от 3,2 по Рихтер във Вранча"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d1%80%d0%b8%d1%81%d0%be%d0%b2-%d1%81%d0%b5-%d1%81%d1%80%d0%b5%d1%89%d0%bd%d0%b0-%d1%81-%d0%bc%d0%b8%d0%bd%d0%b8%d1%81%d1%82%d1%8a/", "text": "Министър-председателят Бойко Борисов се срещна с министъра на спорта на Руската федерация Павел Колобков, който е на официално посещение в България. Двамата подчертаха дългогодишните приятелски отношения между Русия и България в сферата на спорта и бяха категорични, че двете страни ще продължат доброто си сътрудничество и в бъдеще. Българският премиер посочи, че страната ни инвестира много в спортна инфраструктура и даде за пример многофункционалните спортни сгради в София, Пловдив, Русе, Ботевград, Сливница, Шумен и други. “Вложихме 350 милиона лева и в момента разполагаме с много добра база за подготовка на спортистите”, подчерта Бойко Борисов. Той допълни, че страната ни има добри традиции в спорта и че посещенията на руския спортен министър и на президента на Международния олимпийски комитет Томас Бах са най-доброто доказателство за това, че България се справя добре в сектора. Павел Колобков приветства добрата организация на трите световни първенства, които се провеждат едновременно в България и изтъкна отличната подготовка на българския отбор по художествена гимнастика. На срещата присъстваха министърът на младежта и спорта Красен Кралев и посланикът на Русия в България Анатолий Макаров. Премиерът Борисов предаде специални поздрави на руския президент Владимир Путин. Министър-председателят покани руския спортен министър да присъства и на Световната купа по ски за мъже в България тази зима. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.16", "title": " Премиерът Борисов се срещна с министъра на спорта на Руската федерация (ВИДЕО)"}
{"url": "https://trud.bg/%d0%bc%d0%be%d1%82%d0%be%d1%88%d0%b5%d1%81%d1%82%d0%b2%d0%b8%d1%8f-%d0%b2-%d0%bd%d1%8f%d0%ba%d0%be%d0%bb%d0%ba%d0%be-%d0%b3%d1%80%d0%b0%d0%b4%d0%b0-%d0%b2-%d0%bf%d0%b0%d0%bc%d0%b5%d1%82-%d0%bd%d0%b0/", "text": "Мотошествия са организирани в няколко градове на страната в памет на загиналите на пътя мотористи. На бившата циркова площадка във Варна свещеник отслужи молебен за жертвите на катастрофи преди началото на шествието. Десетки мотористи се събраха да почетат паметта на свои загинали при инциденти близки и приятели и да изразят подкрепа за пострадалите при пътнотранспортни произшествия. Основното ни послание е, че сме равни на пътя и трябва да има взаимно уважение, каза един от участниците в шествието – Джако Лазаров пред  . Събитието се провежда за трети пореден път в общо 20 града, като тази година мотото е „Ние сме хора, а не донори”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.16", "title": " Мотошествия в няколко града в памет на загиналите на пътя"}
{"url": "https://trud.bg/%d0%b1%d0%b5%d0%b7-%d1%86%d0%b2%d0%b5%d1%82%d1%8f-%d0%b2-%d0%bf%d1%8a%d1%80%d0%b2%d0%b8%d1%8f-%d1%83%d1%87%d0%b5%d0%b1%d0%b5%d0%bd-%d0%b4%d0%b5%d0%bd-%d0%bf%d1%80%d0%b8%d0%b7%d0%be%d0%b2%d0%b0%d0%b2/", "text": "Без цветя на първи учебен ден. Това приканват Първо и Второ средни училище в Търговище, апелирайки родителите да не купуват букети за учителите, а да дарят парите в подкрепа на абитуриент, който трябва да се изследва и лекува в Турция. Кампанията стартира от училището на Християн Христов – СУ „Проф. Никола Маринов”. Към нея се присъединиха и от „Св. Св. Седмочисленици” в Търговище. Кутии за дарения поставят и други училища, както и институции в града. „На Християн му предстои скъпо лечение в клиника в Турция. В ход е дарителска кампания. Предстои кандидатстване във „Фонд за лечение в чужбина“. Ще бъде открита и дарителска сметка. Ако сте предвидили пари за цветя за учителите, дарете тези пари за Християн – това ще ни зарадва най-много”, апелират учителите в Търговище. Момчето има сериозно заболяване на червата. Има междинна диагноза, която трябва да бъде уточнена и да бъде предприето адекватно лечение. Съмненията са за болест на Хиршпрунг. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.16", "title": " Без цветя в първия учебен ден, призовават в Търговище\t\t\t"}
{"url": "https://trud.bg/%d0%ba%d1%80%d0%b8%d1%81%d1%82%d0%b8%d0%b0%d0%bd-%d0%b2%d0%b8%d0%b3%d0%b5%d0%bd%d0%b8%d0%bd-%d1%85%d0%be%d1%80%d0%b0%d1%82%d0%b0-%d0%b8%d1%81%d0%ba%d0%b0%d1%82-%d0%bf%d1%80%d0%be%d0%bc%d1%8f%d0%bd/", "text": "„Хората искат промяна. Искат да видят управление, което в много по-голяма степен отчита техните интереси, а не се занимава с преразпределяне на средства към близки фирми, както и с действия, насочени единствено и само до укрепване на властта. С това поведение на управляващите хората ще излязат и на улицата“. Това заяви секретарят на ПГ на „БСП за България“ Кристиан Вигенин пред БНТ. Според него липсата на идеи, реформи и развитие вече се усеща много силно. „Започнахме срещи в страната. Преди тази инициатива, всеки един от нас провежда редовно срещи с в регионите си, но сега цялата парламентарна група отива в определени региони. Така хората се срещат с много повече народни представители по конкретни политики, както и с експерти. Срещите са много интересни“, обясни той. По неговите думи много хора искат промяна, не само от БСП. „Водим диалог по „Визия за България“ с професионални организации, неправителствения сектор, експерти, за да се опитаме да създадем дългосрочна национална програма за развитието на страната“, каза още народният представител. Той почерта, че инвестициите намаляват, а за демографската катастрофа не се предприемат никакви мерки. „Управляващите са щастливи от това, че безработицата намалява. То не остават хора – търсят работа или в големите градове, или в чужбина. Това не се забелязва дори в мислите на управляващите. Не можем повече да бъдем част от тази политика, която се води и в парламента“, категоричен е Вигенин. Той подчерта, че хората недоумяват как за дребни, но важни неща, не могат да се намерят пари, а се „размятат“ милиарди за увеличение на заплатите на държавната администрация, с което управляващите се опитват да си купят още малко време. „Многократно сме поставяли въпроса, че Борисов разпределя стотици милиони, извън държавния бюджет, към общини, ръководени от ГЕРБ. За общини с кметове от опозицията – няколко милиона. Не е вярна тезата, че за Борисов и правителството е без значение коя партия управлява“, посочи Кристиан Вигенин. Той подчерта, че тези средства след това се разпределят към близки до властта фирми, чрез обществени поръчки, които най-често са нагласени. „А това цели ГЕРБ да бъдат подпомогнати в изборите. Самозабравянето и наглостта на управляващите води до промяна в настроенията и това управление ще се срине под собствената си тежест. Страната е ощетена, защото когато по този начин се инвестират средства, не отиват за качествени проекти“, обясни той. Според Вигенин новият парламентарен сезон е започнал с летящ старт – три оставки на министри. „Защо тези трима министри поемат политическа отговорност, а министър Порожанов, чиято оставка искаме отдавна, продължава да стои?“, попита народният представител и обясни, че има и пореден провал в неговото министерство – съмнения за конфликт на интереси на шефа на Изпълнителна агенция по горите във връзка с оградата, която се строи по границата с Румъния, за борба с африканската чума по свинете. Според него това е поредното доказателство как мерките за борба с подобни зарази се превръщат единствено и с фокус изразходване на нови средства и пак преразпределяне до близки фирми. „Тази ограда е измишльотина на българските власти. Миналата седмица имах среща с ЕК, с директора, който конкретно отговаря за борбата с тези заболявания, и той каза, че тези огради не могат да спрат болестта, не препоръчват строителството им и не възстановяват средства за подобни действия“, обясни Вигенин. „Тримата министри си отиват, а Цецка Цачева продължава да стои след грандиозния скандал с Търговския регистър. Най-доброто, което може да направи премиерът, е да оттегли себе си и да отидем на нови избори. Той е изпуснал нещата от контрол и всеки прави, каквото си иска в това правителство. Това вреди на България. Борисов и ГЕРБ не разбират, че времето им изтече“, каза още Кристиан Вигенин. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com      ", "date": "2018.09.16", "title": " Кристиан Вигенин: Хората искат промяна – управление, което да отчита техните интереси"}
{"url": "https://trud.bg/%d0%bc%d0%be%d1%82%d0%be%d1%80%d0%b8%d1%81%d1%82-%d0%b7%d0%b0%d0%b3%d0%b8%d0%bd%d0%b0-%d1%81%d0%bb%d0%b5%d0%b4-%d1%83%d0%b4%d0%b0%d1%80-%d0%b2-%d1%82%d0%b8%d1%80-%d0%b2-%d1%85%d0%b0%d0%b8%d0%bd%d0%b1/", "text": "40-годишен мотоциклетист е загинал на място след като се забил челно в тир в Хаинбоаз, научи „Труд“. Кървавият инцидент е станал около 12,40 часа в неделя край великотърновското село Мишеморков хан. В злополучния ден, мотоциклетистът се движел с висока скорост по планинския път и на прав участък обаче навлязъл в лентата за насрещно движение и се ударил в 20-тонния камион. Товарното возило влачило десетки метри мотора, а рокерът е издъхнал. На местопроизшествието се извършва оглед и причините за катастрофата се изясняват. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.09.16", "title": " Моторист загина след удар в тир в Хаинбоаз"}
{"url": "https://trud.bg/%d0%b1%d0%b0%d0%bb%d0%ba%d0%b0%d0%bd%d1%81%d0%ba%d0%b0-%d0%b7%d0%b2%d0%b5%d0%b7%d0%b4%d0%b0-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b8%d1%80%d0%b0-%d0%bd%d0%b0-%d0%bf%d1%8a%d1%82/", "text": "Голямата балканска звезда Амар Гиле претърпя тежка катастрофа на път за празника на Лом – Вяра, Надежда и Любов. Известният босненски певец не е пострадал зле, но заедно с музикантите е в болница, а един от групата е с тежки травми, съобщиха от крайдунавската община. Инцидентът с младия босненски изпълнител е станал в събота, когато заедно с бенда си той тръгнал за концерт в Лом. В околностите на Белград обаче колата с Амар Гиле и оркестърът му попаднала в автопроизшествие, а един от музикантите бил ранен сериозно. Пътуването било прекратено, всички са транспортирани в болница в сръбската столица, а от мениджърския екип на Амар съобщили в българската община за критичната ситуация и невъзможността той да изпълни ангажимента си. От ломската управа изказали съжаление за случилото се и пожелали бързо възстановяване на Гиле и приятелите му. 28-годишният Амар Яшарспахич – Гиле, е роден в Босна и Херцеговина и пее от дете, но бляскавата му кариера започва след спечелването на популярния сръбски формат Zvezda_granda през 2013 г.. Той е носител на много награди от конкурси в Сърбия, Хърватска, Босна и Херцеговина и Македония и шества по сцените на целия Балкански полуостров, а най-популярните му балади имат милиони гледания в Интернет. Амар Гиле се занимава и с хуманитарна дейност и е посланик на УНИЦЕФ. След катастрофата с Гиле от Лом спешно поканили за участие в обявения вече концерт друга балканска поп фолк звезда Драган Коич – Кеба. Коич успял да пристигне светкавично и зарадвал с двучасов фолк маратон почитателите на балканската музика. В празничната програма на Лом са включени още концерти на Графа, Годжи и рибен фест с участието на сръбския кулинарен магьосник Майстор Миро. В понеделник на тържествена сесия на общинският съвет за почетни граждани на Лом ще бъдат обявени покойният емигрант в САЩ д-р Андрей Георгиев, дарил 2,5 млн. долара на гимназия „Найден Геров” и Лом, и лекарят ортопед д-р Тони Георгиев. Вечерта концерт ще изнесе ансамбъл „Българе” с музиканти от оркестър „100 каба гайди”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.16", "title": " Балканска звезда катастрофира на път за празник в България\t\t\t"}
{"url": "https://trud.bg/%d1%85%d0%b8%d1%89%d0%bd%d0%b8%d0%ba%d1%8a%d1%82-%d1%81-%d0%bb%d0%be%d0%b2%d0%bd%d0%b0-%d0%bf%d1%80%d0%b5%d0%bc%d0%b8%d0%b5%d1%80%d0%b0/", "text": "Режисьор е Шейн Блек Новата версия на “Хищникът” („The Predator”) нахлува в кино салоните с масивната мисия да бъде най-голямото премиерно заглавие не само на седмицата, но и на месеца. Ала феновете на легендарния осемдесетарски оригинал с Арнолд Шварценегер все още са скептични и не бяха особено надъхани след първите рекламни материали. Режисьорът на новия филм Шейн Блек, който участваше като актьор в първото и почитано от милиони зрители произведение, обещава, че публиката няма да бъде разочарована. Той се надява, че ще успее да върне “старата слава на емблематичното извънземно, чието достойнство беше погазено от поредицата “Пришълецът срещу Хищника” и “Хищниците” на Нимрод Антал и Робърт Родригес.” В новия филм най-смъртоносните ловци във вселената са по-силни, по-умни и по-убийствени отвсякога, благодарение на генетично подобрение с ДНК на други видове. Те се завръщат на Земята, случайно призовани от малко момченце и единствените, които могат да предотвратят края на човечеството, са банда бивши войници и… един учител. Режисьор на “Хищникът” („The Predator”) е Шейн Блек („Целувки с неочакван край”, “Железният човек 3”, “Любезните пичове”), който е и сценарист заедно с Фред Декър („RoboCop 3”). В ролите са Бойд Холбрук, Оливия Мън, Треванте Роудс, Стърлинг К. Браун, Джейкъб Тремблей, Кийган Майкъл Кий, Алфи Алън, Томас Джейн, Ивон Страховски, Едуард Джеймс Олмос, Джейк Бюси, Агусто Агилера и др. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.16", "title": " „Хищникът“ с ловна премиера"}
{"url": "https://trud.bg/%d0%b8-%d0%b2%d0%b0%d1%80%d0%bd%d0%b5%d0%bd%d1%81%d0%ba%d0%b8-%d1%88%d0%be%d1%84%d1%8c%d0%be%d1%80-%d0%b8%d0%b7%d0%b3%d0%be%d1%80%d1%8f-%d0%bf%d1%80%d0%b8-%d0%be%d0%bf%d0%b8%d1%82-%d0%b7%d0%b0-%d0%bf/", "text": "И шофьор от Варненско се излага да предлага подкуп на катаджиите в Кубрат, които вероятно държат челното място по задържани при опити за подкуп пътни нарушители. Поредният арестуван е 45-годишният Х.М. от село Блъсково, област Варна. Той бил спрян за проверка в петък, към 22,30 часа, в разградския град Кубрат. Дрегерът отчел 1,72 промила алкохол. Шофьорът на автомобила „Мазда” безразсъдно пробвал да се отърве от проверяващите без последствия като им предложил 20 лв. Така си докарал още по-големи проблеми. Освен обичайните мярка за почерпени, които получават бързо производство за шофиране в нетрезво състояние и арест за изтрезняване, той ще отговаря и за опит за подкуп на катаджиите. Десетки са водачите, които влизат в ареста при опити да подкупят катаджиите в района. Местните вече понаучиха, че номерът с почерпката не минава, но все още се намират нарушители, които си мислят, че може да им се размине и застават пред съда. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.16", "title": " И варненски шофьор изгоря при опит за подкуп в Кубрат"}
{"url": "https://trud.bg/%d0%ba%d1%80%d1%83%d0%bc-%d0%b7%d0%b0%d1%80%d0%ba%d0%be%d0%b2-%d0%bf%d1%80%d0%be%d0%b5%d0%ba%d1%82%d1%8a%d1%82-%d0%b2%d0%b8%d0%b7%d0%b8%d1%8f-%d0%b7%d0%b0-%d0%b1%d1%8a%d0%bb%d0%b3%d0%b0/", "text": "„Започнахме активно да разясняваме проекта „Визия за България“ очи в очи с хората, тъй като 44-тото НС, в този си вид, е изчерпано. Провеждането на така належащите предсрочни избори трябва да бъде пряко обвързано с това какво хората реално очакват“. Това заяви зам.-председателят на ПГ на „БСП за България“ Крум Зарков пред БНР. Той припомни, че управляващите допуснаха ключов законопроект и президентско вето върху Административнопроцесуалния кодекс, засягащ политическите, икономическите и гражданските права на българските граждани да бъдат опорочени напълно съзнателно. „Затова ние сме при хората и искаме да кажем какво може и трябва да се направи, а те от своя страна да кажат как виждат нещата“, допълни народният представител. Зарков коментира и случая с арестуваните журналисти, който властимащите допуснаха да се превърне в скандал с международен отзвук. „Какъв знак даваме на обществото и международната общност?“, попита Зарков. Той добави, че в обществото се заражда изключително тревожна тенденция – всеки израз на недоволство да изглежда като преврат или искането на оставката да бъде дефинирано като подривна дейност. „Смяната на управлението трябва да бъде свързана със смяна на модела“, категоричен бе Крум Зарков. Той добави, че ПГ на „БСП за България“ има изработен документ, който е отворен за всички хора. Събираме мнения, критики, въпроси и предложения от цялата страна. Най-важното е, че предлагаме неща, които реално биха могли да се случат“, отбеляза Зарков. „Ако г-н Манолев беше станал министър на транспорта, или, ако г-жа Аврамова беше станала министър на регионалното развитие, щеше ли да бъде различен начинът, по който се правят обществените поръчки и контролът върху изпълнението им? Разбира се, че не“, категоричен бе Зарков. Той припомни, че в мотивите във внесения през януари вот на недоверие от БСП са били упоменати обществените поръчки в сферата на строителството. „Всички знаят, че моделът е сгрешен, но никой не желае да го промени. Алтернативата на краденето е да не се краде“, заключи Крум Зарков. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.09.16", "title": " Крум Зарков: Проектът „Визия за България“ се доразвива очи в очи с хората"}
{"url": "https://trud.bg/%d0%b5%d0%b4%d0%b8%d0%bd%d1%81%d1%82%d0%b2%d0%b5%d0%bd%d0%be%d1%82%d0%be-%d1%81%d0%b5%d0%bb%d1%81%d0%ba%d0%be-%d1%88%d0%ba%d0%be%d0%bb%d0%be-%d0%b2-%d0%bb%d1%8f%d1%81%d0%ba%d0%be%d0%b2%d1%81%d0%ba/", "text": "Директорът на Центъра за образователна интеграция на децата и учениците от етническите малцинства Мануела Радева ще бъде официален гост на откриването на новата учебна година в ОБУ „П.Р.Славейков“ в село Джулюница. Школото е единственото селско училище в община Лясковец. В него се обучават 135 ученици от ромски и български етнос. Училището е средищно и приема деца от две населени места, изцяло от ромски произход, които заедно с българските си връстници учат, спортуват и се забавляват. От 2012 година е въведено изучаването на ромски фолклор. Така заедно, изучавайки фолклорните традиции на различните етноси учениците печелят призови места в регионални и национални изяви, работят по много проекти, създавайки атмосфера на приятелство и доверие. Училището е обединено и иновативно, то е част от мрежата от 250 училища, участващи в проект „Всеки ученик ще бъде отличник”, реализиран от Центъра за етнически диалог и толерантност „Амалипе“ във Велико Търново с подкрепата на Тръста за социална алтернатива. Дейностите по проекта са насочени към превенция на отпадането и задържане на ромските деца в училище, увеличаване на броя на реинтегрираните /записаните отново в училище деца, увеличаване на броя на възрастните роми, включени във форми на учене през целия живот, чувствително увеличаване на процента на ромските младежи, които продължават своето образование в средни училища/ гимназии. Училищата, участващи в мрежата успяха да намалят отпадането от 2,47 % годишно до 0, 7 %, а продължаващите в гимназиален етап бяха удвоени. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.16", "title": " Единственото селско школо в Лясковско работи по проекта „Всеки ученик ще бъде отличник”\t\t\t"}
{"url": "https://trud.bg/%d0%be%d1%81%d1%82%d1%80%d0%be%d0%b2-%d0%b4%d0%b6%d0%b5%d0%b4%d0%b6%d1%83-%d0%b8%d1%81%d1%82%d0%b8%d0%bd%d1%81%d0%ba%d0%be-%d0%b1%d0%b8%d0%b6%d1%83/", "text": "Корейското Южно море очаква български туристи Там е роден настоящият президент на страната Мун Дже-ин В парка наоколо човек може да се срещне с големи скални статуи с кръгли лица и изпъкнали очи, голям нос и идва забележима усмивка – някои от тях достигат до 3 м височина.  Водопадът Cheonjiyeon, което в превод е “Небе, свързано със земя”, е също атрактивна забележителност. На дъното му има изкуствено езеро с дълбочина 20 м, а самия пад на водата е 22 м.  Вулкан на острова  Идилични пейзажи от острова.  Най големият остров на Южна Корея.  Среща с най-високия човек в света в музея “Рипли”. В днешно време за едно денонощие човек може да стигне до всяка точка на земното кълбо, включително и с туристическа цел. Корейският о. Джеджу е сред тези места за почивка, които засега не са в полезрението на българите. Известен е като Хаваите на Ориента и се намира на около 100 км от южния бряг на Корейския полуостров. На територията му има 368 вулканични точки в млада планина, която вече хиляда години… спи. С площта си от 1 845 кв. км това е най-големият сред общо 3,3 хил. острова към Република Корея. Някои от тях са частни, но малко са с постоянно живеещо население. За острова има легенда за богинята Сольмунде, която имала 500 синове. За да ги изхранва, работела много – носела пръст в полата си и така оформила острова. Вулканичните места са резултат на изпадането на пръст от дупките на полата на богинята. Легендата е пример за саможертва в името на грижата за семейството и на създаденото поколение. Митът е един от общо 2 000 за създаването на острова, на който е роден настоящият президент на страната Мун Дже-ин, което го прави още по-популярен. Самата планина е само с два прохода към върха си, достъпът до които се контролира и дори има “работно време”, т. е. турист там не може да замръкне – ако не се върне в светлата част на деня, тръгват да го търсят. Твърди се, че по една от “пътеките” има 500 различни фигури с изображения на синовете на въпросната майка и богиня едновременно. Пътьом се срещали и множество азалии – капки от сълзите на нейните деца. За острова, в който в две общини живеят общо 640 000 души, казват, че е известен с три неща: камъни, вятър и жени. Сред интересните места е пещерата “Манджан”. Това е най-популярната от общо 23 в страната пещери и в нея се вие “път” в рамките на 1 км при около 10 градуса температура на въздуха и в относително широко пространство. Цялата й дължина е 8 км, но по-малко от 1/4 е достъпна за туристи. Движението става при не особено силно осветление и сред застинала лава, тръгнала от местния изгаснал вулкан Халла-сан, чиято най-висока точка е 1 950 м. Вече 71 г. мястото е атракция, защото е в най-вулканичния район. От първия взрив досега са станали 1,8 хиляди изригвания, като последното е било преди 10 века. Влизаме в пещерата, но нещо разходката не ни “върви” и за атракция подхващаме, кой знае защо, химна “Мила родино”. И се връщаме за ритуална снимка на входа на пещерата, както и пред паметника – знак, че обектът е част от списъка на ЮНЕСКО. Във връзка с вулканичните камъни е проявена изключителна прагматика: с тях са направени диги, подпори, стени на къщи, огради на малки парцели земя. Ползват ги  също за оригинални, но скъпи сувенири, както и за надгробия. Камъните са порести, а наредени помежду си не правят плътно сцепление, а пропускат въздуха и така осигуряват естествена вентилация на заградените терени, в които се отглеждат зеленчуци. Островът е със силно японско влияние от времето на окупацията от 1910 до 1945 г., но в момента към него има голям инвеститорски интерес от Китай, който обаче е целенасочено ограничаван. Въпреки това най-голямата инвестиция в туристическата инфраструктура – тематичният увеселителен парк “Jeju Shinhwa World” в малката община Согвипо, е с китайски средства (2 млрд. щатски долара) и ще бъде обслужван от 2 хиляди души. В него има няколко акцента, сред които и хотел с 2 100 стаи – един от петте в района. Не липсва и казино – най-голямото сред общо 8 на острова и №2 по размери в цялата страна, работещо само за некорейски граждани, както повеляват законите на страната. Предвидена е безмитна зона. Туристи от Китай, Тайван и Хонконг се очаква да бъдат сред най-честите гости, които предварително са уведомени, че ще се намират на 20 минути с кола до брега на Южно море. Ротари парк също впечатлява с различни съоръжения, изградени във футуристичен стил като сцени от мултипликационни филми, съпътствани с изображения на символи на Ротари интернешинъл. Типични за острова са огромни статуи, изваяни от вулканични скали. Считани са за богове (все пак се намираме на Острова на боговете) и имат функции за енергийна защита, вкл. и в полза на плодородието – 30% от населението на острова се занимава със земеделие. Останалите – с туризъм. Туристическата атракция “Osunoc” насред чаена плантация е друга уникална забележителност. Защото е доказателство за поминък от даденост, в случая наречена “снежнозелен чай”, от който се произвеждат няколко продукта – чудесна козметика, а корейците са ненадминати “фенове” на тази тема; чай, сладолед и деликатесна паста. Музеят на мира вероятно е сред най-вълнуващите сред 100-те си събратя на о. Джеджу, защото е свързан с конкретни исторически събития от преди 65-70 години, свързани с гражданската война, когато островът е наричан “Червен бастион” и загиналите в периода 1947-1954 г. около 30 000 души, тъй като са изгорени 109 села. Музеят е открит през 2003 г. и днес представя по интерактивен начин за съдбата на страната, на пострадалите, както и за политически събития от предишни времена, оставили траен отпечатък върху развитието на Корея. Огромна червена магнолия, изградена като паметник в двора на комплекса към музея, е сред запомнящите се завинаги негови “елементи”. Няма да реално, ако не бъде споменат и неповторимият музей “Рипли”, представящ достъп на зрителя до странни моменти от човешкото съществуване. Той е част от световна музейна верига в над 200 страни по света. В основата са събития и неща, които са толкова странни и необичайни, че читателите могат да оспорят твърденията за тях. Тук, например, човек може да се срещне с най-високия или с най-дебелия човек на света, с които да се съизмери. Разбира се, в страна, в която будизмът е основна религия, не бива да се пропусне възможността да посети поне един храм, макар повечето от тях са някъде в планините, както е било прието преди векове. Масивен златен Буда на фона на морския залив е една възможност човек да се потопи във вярата, дори ако е атеист. Като става дума за вярата, корейците твърдят, че в начина си на мислене и поведение в обществото имат съхранени ярки следи от етичната и философска система Конфуцианство (551– 479 пр. н. е.). В него значително място заема култът към прадедите и вярата в духовното. Децата от малки са научени да се развиват в конкурентна среда, защото всеки трябва сам да се справя, поради което е добре да се учи, както се казва и у нас – “за да сполучи”. Рекламата за острова все още не е достатъчна по света, макар да участват на туристически форуми, вкл. и в Германия. Вероятно от любезност казват, че биха дошли и в България,стига да организираме мащабен туристически форум.Островът разполага с безмитна зона и с безвизови посещения, с информационни центрове, с интересни исторически обекти, с условия за фотосафари и др.  Има автономност и не зависи от централната власт, макар да работи с големите корейски агенции.   Жените „хеньо“ От векове те си вадят хляба с улов на перли Остров Джеджу е известен и с това, че е център на матриархата в Корея – най-вече заради уникалната професия на жените “хеньо”, които в продължение на векове си изкарват хляба с улов на перли – в по-далечното минало, а сега на ценни видове риба – преди векове за царе, крале и императори, днес за богати купувачи в Китай, Русия, Япония. В 4-те месеца, когато уловът е забранен, хеньо се занимават със селскостопанска работа. За разлика от мъжкото съсловие на острова, нежният пол имал подходяща “физика”, вкл. костна система, позволяваща по-голяма ефективност на 10-15 м дълбочина под водата. Специален музей от 15 г. насам разказва за жените, превърнали една способност в средство за изкарване на прехраната на цели фамилии. В момента професията е защитена. При нея има ред и йерархия. Има и школа за обучение на жените гмуркачки, а правителството е направило постъпки за включване на традиционната професия в Списъка на световното културно наследство на ЮНЕСКО.", "date": "2018.09.16", "title": " Остров Джеджу – истинско бижу\t\t\t"}
{"url": "https://trud.bg/51-%d0%b4%d0%b5%d0%bf%d1%83%d1%82%d0%b0%d1%82%d0%b8-%d0%be%d1%82-%d0%b1%d1%81%d0%bf-%d0%bf%d1%80%d0%b5%d0%b4%d1%81%d1%82%d0%b0%d0%b2%d1%8f%d1%82-%d0%bf%d1%80%d0%be%d0%b5%d0%ba%d1%82%d0%b0-%d1%81%d0%b8/", "text": "51 народни представители от БСП пристигат в сряда във Великотърновска област, за да представят проекта си „Визия за България“. Депутатите ще имат срещи във всички 10 общини на региона и ще разговарят с гражданите и с партийния актив по целия спектър от социални теми. По същото време четирима народни представители ще бъдат в Килифарево. Весела Лечева, Валентин Ламбев, Георги Йорданов, Ирена Анастасова и Крум Зарков ще се срещнат с търновци в 18 часа в Интерхотел „Велико Търново. В 14 часа е срещата на Георги Гьорков, Милко Недялков, Валентина Найденова и Александър Паунов с клуба на хората с увреждания и пенсионерския клуб. Явор Божанков и Анелия Клисарова са сред депутатите, които ще бъдат в Горна Оряховица. В Свищов проекта ще бъде представен от Нона Йонова, Валерий Жеблянов и още трима народни представители на социалистическата партия. Петър Кънев ще води групата, която ще се срещне с активисти и граждани в Павликени. Кристиян Вигенин ще бъде с още трима свои колеги в Лясковец, в Елена и в Златарица в срещите ще участват по четирима депутати. В Сухиндол отиват Дора Янкова, Донка Симеонова и Даниел Йорданов. Срещата там е на 20 септември. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.16", "title": " 51 депутати от БСП представят проекта си „Визия за България“ във Великотърновска област"}
{"url": "https://trud.bg/%d0%b0%d0%bd%d1%82%d0%b8%d0%bf%d1%80%d0%b0%d0%b2%d0%b8%d1%82%d0%b5%d0%bb%d1%81%d1%82%d0%b2%d0%b5%d0%bd-%d0%bf%d1%80%d0%be%d1%82%d0%b5%d1%81%d1%82-%d0%bd%d0%b0-%d0%b1%d1%8a%d0%bb%d0%b3%d0%b0%d1%80/", "text": "Протестиращи са се събрали пред Народното събрание с искане за оставка на правителството и за смяна на системата на управление. Те скандират: „Мафия!“ и „Оставка!“. Протестиращите тръгнаха към централния вход на парламента, но бяха спрени от силите на реда. Според предварителна информация, в протеста под наслов „Оставка, съд и смяна на системата“ участват българи от чужбина. На пресконференция на 14 септември организаторите заявиха, че България трябва да се управлява по швейцарски модел, всички на ръководни постове в държавата да бъдат избирани пряко. С протеста се иска оставката на правителството, но не и разпускане на парламента, за да бъде гласуван кабинет, предложен от участниците в протеста. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com          ", "date": "2018.09.16", "title": " Антиправителствен протест на българи от чужбина се провежда пред НС"}
{"url": "https://trud.bg/%d1%81%d0%bf%d0%b0%d1%80%d1%82%d0%b0%d0%ba-%d0%b0%d1%82%d0%b8%d0%bb%d0%b0-%d0%b8-%d0%b0%d1%81%d0%bf%d0%b0%d1%80%d1%83%d1%85-%d1%81%d0%b5-%d1%81%d1%80%d0%b5%d1%89%d0%b0%d1%82-%d0%bd%d0%b0-%d0%b2%d0%b0/", "text": "Варварски събор стягат на 23 септември на Средновековната крепост Хоталич край Севлиево. Това ще е второто издание на Фестивал на историческото наследство. Над 100 участници от България и Румъния ще пресъздадат народите и културите на местните хора, презрително сбутани от Рим под общия знаменател варвари. В рамките на фестивала посетителите ще станат свидетели на древни обреди, занаяти и умения, които ще получат нов блясък сред дрънкане на оръжие и наслоено през вековете недоверие. „Далеч, отвъд хоризонта, могъщият Рим ще следи с тревога зараждащия се съюз и ще опитва да го разбие в зародиш. А наблюдатели ще има. Отвъд воалът на времето с потомците си ще бъдат Спартак, Децебал, Аларих, Атила, Аспарух и още стотици, хиляди сенки“, разкриват организаторите. Шатрите си ще разпънат траки, даки, келти, готи, скити, хуни. Всеки народ ще забие знамето си на свещена земя, ще демонстрира своите оръжия, облекло, бойни умения, занаяти и ритуали. Ще търгува, празнува и воюва. Дали племената ще стигнат до сговор или далечните пръсти на Вечният град ще успеят да всеят раздор сред тях, ще стане ясно по време на церемониите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.16", "title": " Спартак, Атила и Аспарух се срещат на варварски събор на крепостта Хоталич"}
{"url": "https://trud.bg/%d0%ba%d0%b0%d0%bb%d0%be%d1%8f%d0%bd-%d0%bf%d0%b0%d1%80%d0%b3%d0%be%d0%b2-%d0%b2%d0%b4%d0%b8%d0%b3%d0%b0%d0%bd%d0%b5%d1%82%d0%be-%d0%bd%d0%b0-%d0%b7%d0%b0%d0%bf%d0%bb%d0%b0%d1%82%d0%b8%d1%82%d0%b5/", "text": "Вдигането на заплатите в държавната администрация е предизборна кампания в аванс, коментира лидерът на БСП – София Калоян Паргов пред Канал 3. Според председателя на столичната организация на социалистите увеличението с 10% на месечните възнаграждения в държавната администрация е поредният опит на управляващите да спасят положението и може да бъде прибавено към серията от акции като министерските оставки, задграничните посещения за снимки с един или друг световен лидер и разни други пиар ходове. „Защо точно в този момент решиха да увеличат заплатите в държавната администрация? За мен това е ход на правителството с цел да поуспокои напрежението в един сектор, който по традиция е източник на гласове, коментира Калоян Паргов. – Оставките на тримата министри са глътка въздух, която премиерът Борисов получи възможност да даде на правителството. След европредседателството се очакваше подобен ход, който да му даде спокойствие за по-дълъг период. Оставките на тримата министри послужиха като отдушник. За съжаление, поводът, който доведе до смяната им, е трагичен. Тук е логично да зададем въпроса дали министрите може да бъдат бушони и с техните оставки да бъдат решавани проблеми, като тези, които лъснаха след катастрофата край Своге. Кой и как контролира, кой носи отговорност? Това са много важни въпроси, защото които и да са министри, ако продължават да работят по този начин, винаги ще стигат до катастрофални резултати“. Калоян Паргов коментира и поредния сблъсък между президента и премиера, този път по повод посещението на българската делегация на Сесията на ООН. Според лидера на БСП – София, това ясно показва, че войната между „Дондуков 1“ и „Дондуков 2“ върви с пълна сила и в нея се използва целият арсенал от трикове и номера. „Добре би било в Народното събрание някой да обясни каква ще бъде целта на българското присъствие на тазгодишната Сесия на ООН, какви интереси ще защитават, какъв е смисълът от това посещение от гледна точка на задачите, които нашата делегация ще решава, за да стане ясно на обществото, коментира Калоян Паргов. – Нека да се аргументират, за да осмислим присъствието там на премиера. Чух и за предстояща среща с Доналд Тръмп. Какво ще обсъждат на нея, какви въпроси ще бъдат поставени в полза на България?“. Според лидера на столичните социалисти позицията на президента Румен Радев по отношение на евентуални предсрочни парламентарни избори е вярна и точна към настоящия момент. „Всички вече познаваме премиера Борисов, който днес е на едно мнение, утре – на друго. По една или друга причина обикновено не завършва мандатите си, припомни Калоян Паргов. – БСП е партия на 127 години и през повечето от това време е била парламентарно представена. Затова ние постоянно се борим за доверието на гражданите. Ако стигнем до ситуация за предсрочни парламентарни избори, БСП по принцип е готова. Основната ни цел в момента е да убедим категорично хората, че сме в състояние да управляваме и от тази гледна точка ни е необходимо още малко време. Оценката на президента беше съвсем ясна – в момента избори не са необходими, тъй като нищо няма да променят. Приемам това мнение като опит да мотивира, да стимулира БСП да бъде още по-активна, да покаже още по-ясно алтернативата, тоест – има какво още да се желае от нас. Като в казармата – стимулираш войската да тръгне към победата. И ние точно това се опитваме да направим в момента“. Калоян Прагов е категоричен, че БСП не търси дестабилизация на държавата, а предлага нов модел и посока на управление. „Крайно време е Борисов и неговото правителство много ясно да си дадат сметка, че гледането и показването на действителността през розови очила не работи. Хората искат истински резултати, които да виждат със собствените си очи, коментира Калоян Паргов. – При посещението ми в Лондон преди дни и срещите ми с успелите млади българи там разбрах какво очакват те от родината си. Те искат да бъдат оценявани според възможностите им, според знанията и уменията им. Искат да се чувстват свободни и спокойни за бъдещето си в държавата. Искат възможност да се развиват. Не искат да се страхуват от натиск, от рекет – политически или друг. Те вярват в меритокрацията – искат държавно управление, в което да участват способните и заслужилите със знания и умения. Сега от нас зависи да направим така, че успелите българи да работят за по-доброто бъдеще на България, независимо дали в родината или извън нея“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com      ", "date": "2018.09.16", "title": " Калоян Паргов: Вдигането на заплатите в държавната администрация е предизборна кампания в аванс"}
{"url": "https://trud.bg/%d0%b4%d0%be%d0%b1%d1%80%d0%be%d0%b2%d0%be%d0%bb%d1%86%d0%b8-%d1%80%d0%b0%d0%b7%d0%ba%d1%80%d0%b0%d1%81%d1%8f%d0%b2%d0%b0%d1%82-%d0%be%d1%81%d0%b5%d0%bc-%d0%b3%d1%80%d0%b0%d0%b4%d1%81%d0%ba%d0%b8/", "text": "Осем зони във Варна ще бъдат облагородени с дървета, храсти, цветя и билки до началото на октомври, съобщиха от Сдружение Асоциация Биомрежа. Проектът „Засади в квартала“ се осъществява с финансовата подкрепа на община Варна, а целта е младите хора да се забавляват с полезни за здравето им дейности и да превърнат занемарени терени в красиви и уютни места за отдих. Първите две вече са готови – в двора на ОУ „Стоян Михайловски“ и пред детска ясла „Приказка“ в кв. Кайсиева градина, уточниха от сдружението. През почивните дни жители на квартала и деца от екоучилищата във Варна заедно с експерти по озеленяване засадиха там див рожков, магнолии, глицинии, рози, перуники, японски спиреи, туи, храстовидни рози и др. Участниците получиха значки, разяснителни материали за растенията и начина на отглеждането им и шанс да спечелят награда от томбола. „Засади в квартала“ продължава следващата събота, когато ще бъдат разкрасени районите пред храма „Св. Цар Борис – Михаил“ в кв. Аспарухово и край читалището „Варненски будители“ на бул. „Сливница“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.16", "title": " Доброволци разкрасяват осем градски зони с  дървета, цветя и билки"}
{"url": "https://trud.bg/%d1%82%d0%b0%d0%bd%d1%8f-%d0%bc%d0%b8%d1%85%d0%b0%d0%b9%d0%bb%d0%be%d0%b2%d0%b0-%d0%bc%d0%b0%d0%bb%d0%ba%d0%b8%d1%82%d0%b5-%d0%bc%d0%b0%d1%82%d1%83%d1%80%d0%b8-%d1%82%d0%b0%d0%b7%d0%b8-%d0%b3%d0%be/", "text": "Всички задължения по осигуряването на нормален учебен процес за откриване на учебната година във всички 2367 училища в страната и 1844 детски градини са изпълнени. Това заяви заместник-министърът на образованието и науката Таня Михайлова пред  . „От една страна това са учебниците. От друга страна е необходимо да са приключили всички ремонтни дейности, тази година бяха осъществени 1130 ремонта – и основни, и текущи. В над 500 училища имаше много сериозни инвестиции. В няколко училища ще продължат ремонтите и след 15 септември, но това няма да пречи за провеждането на учебния процес, а там, където ремонтите са по-мащабни, е осигурена възможност да се провеждат учебните занятия в други сгради и училища. Така че справката към 14 септември е, че във всички училища учебната година ще започне нормално“, каза тя. Михайлова съобщи, че тази учебна година националното външно оценяване за 7 клас ще бъде за първи път по новите учебни програми. Тя подчерта, че резултатите от предприетите мерки в образованието и промените в Закона за училищното и предучилищното образование няма да бъдат видими в кратък период: „Образованието е сфера, която няма как да даде видим резултат в следващата 1 или 2 години. То е както възпитанието в семейството – резултатите се виждат след много по-голям период. Важни са инвестициите и усилията, които се влагат в процеса на обучение и на образование“. Според нея инвестирането в материално-техническата база и възможността за по-високо заплащане на учителите и възможностите, които се дават не само за осъществяването на задължителните часове, а всичките предпоставки за осъществяване на допълнителни занимания, на дейностите по интереси, оказване на допълнителна обща подкрепа ще доведат до по-добри резултати в бъдеще. „Нормално е по-образованото поколение да има по-високи изисквания и към наследниците си и към резултатите, които се получават, но аз съм оптимист за образованието“, каза Таня Михайлова. Заместник-министърът уточни, че най-много учители в момента се търсят в София, Пловдив, Пазарджик по предметите „Английски език“, „Математика“, „Информационни технологии“ и природни науки. Тя посочи като добра тенденция, че в последните години има увеличен брой на студентите по педагогика: „Важно е да се влезе в класната стая. Там трудът е винаги със своите предизвикателства, няма еднакви дни. За младите хора бих искала да кажа, че това е една изключително динамична професия, не е скучна, еднотипна и монотонна, а напротив“. „Има две възможности да станеш учител“, каза Михайлова и обясни: „От една страна, докато учиш паралелно, да придобиваш педагогическа правоспособност. Другата възможност е след завършване на образователна квалификационна степен с едногодишна допълнителна квалификация за учител да се осигури възможност да се упражнява тази професия, така че това е една много добра възможност за хора, за които изборът на професията учител вече е осъзнат, имат различна мотивация, те целенасочено искат да бъдат учители и това също ще спомогне за осигуряване на учителите“. Амбицията на МОН е до края годината във всяко училище в България да има безжичен интернет, което ще спомогне за използването на модерни ресурси, обяви Михайлова. „Когато се преподава, за да бъдат наистина по-добре усвоявани знанията, трябва да бъдат впрегнати повече от едно сетива – не е достатъчно само да се чете или само да се слуша. Много е важно, особено при малките ученици, да се и визуализира“, каза тя. Михайлова съобщи, че над 50 училища са се възползвали от електронните дневници. Точна информация за броя на учениците ще има след 17 септември. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.16", "title": " Таня Михайлова: Малките матури тази година ще бъдат за първи път по новите учебни програми\t\t\t"}
