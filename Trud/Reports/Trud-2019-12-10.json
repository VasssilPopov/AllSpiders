{"url": "https://trud.bg/%d0%b7%d0%b0%d0%bf%d0%be%d1%87%d0%bd%d0%b0-%d1%81%d1%80%d0%b5%d1%89%d0%b0%d1%82%d0%b0-%d0%bc%d0%b5%d0%b6%d0%b4%d1%83-%d0%bb%d0%b0%d0%b2%d1%80%d0%be%d0%b2-%d0%b8-%d0%b0%d0%bc%d0%b5%d1%80%d0%b8%d0%ba/", "text": "Във Вашингтон започна среща на руския външен министър Сергей Лавров и държавния секретар на САЩ Майк Помпео, съобщава РИА Новости. При пристигането си в американската столица Лавров беше придружен от заместник-министъра на външните работи Сергей Рябков и руския посланик в САЩ Анатолий Антонов. След срещата представителите на делегациите ще изнесат пресконференция, свързана с резултатите от разговора. След преговорите с Помпео, ръководителят на руското външно министерство ще разговаря и с президента на САЩ Доналд Тръмп. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.12.10", "title": " Започна срещата между Лавров и американския държавен секретар Майк Помпео"}
{"url": "https://trud.bg/%d0%bd%d0%b5%d0%b8%d0%b7%d0%bf%d1%80%d0%b0%d0%b2%d0%bd%d0%be%d1%81%d1%82-%d0%b8%d0%bb%d0%b8-%d0%bb%d0%b8%d0%bf%d1%81%d0%b0-%d0%bd%d0%b0-%d0%b2%d0%be%d0%b4%d0%b0-%d0%bc%d0%be%d0%b6%d0%b5-%d0%b4%d0%b0/", "text": "Взривът на бойлер в Шумен може да е причинен от неговата неизправност. Но е възможно причината да е в и липсата на вода, защото от понеделник следобяд до вторник сутринта имаше ВиК-авария, която засегна половината град, коментираха очевидци.  в Шумен към 14:11 часа във вторник. Половината от дома е рухнал. От взрива, освен къщата, в която станал взрива, е пострадала и съседната. Щетите са значителни. По време на инцидента и в двете жилища не е имало хора и това ги е спасило от смърт. Няма пострадали хора, съобщават от ОДМВР-Шумен. Взривът бил много силен, разтресли се прозорците на съседните блокове в кв.“Тракия“, разказват съседи.  По ирония, на същата дата, точно преди 3 г., стана жп.инцидентът в Хитрино. Шефът на шуменската полиция ст.комисар Ялчън Расим пък, си припомни, че и тогава, и сега на дежурство са били същите спасителни екипи на пожарната и полицията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.12.10", "title": " Неизправност или липса на вода може да е причина за взрива на бойлер в Шумен\t"}
{"url": "https://trud.bg/%d1%80%d0%b0%d0%b7%d1%85%d0%be%d0%b4%d0%b8%d1%82%d0%b5-%d0%b7%d0%b0-%d1%82%d0%be%d0%ba-%d0%bd%d0%b0-%d0%b2-%d0%b8-%d0%ba-%d1%81%d0%ba%d0%be%d1%87%d0%b8%d1%85%d0%b0-%d1%81-10-15-%d0%bd%d0%b0-%d1%81/", "text": "Разходите за ток на „В и К“ – Сливен са скочили с 10-15 на сто или със 160 000 лева месечно заради смесеното водоснабдяване, съобщи управителят на дружеството инж. Севдалин Рашев на извънредна среща при областния управител Чавдар Божурски. Заради намаления обем на язовир „Асеновец“, от водния оператор са включили помпените станции на река Тунджа, които харчат голямо количество ел.енергия. Режим на водата в Града под Сините камъни няма да има, каза още управителят. Гарантирано е нормалното водоподаване до края на май, когато се очаква приток в язовирната чаша. Дружеството обаче има нужда от финансов ресурс, за да се справя с плащанията. Увеличение в цената на питейната вода може да има от началото на 2021 г., за да бъде компенсиран скока в разходите за ток. В извънредната среща участваха още кметът на Сливен Стефан Радев, специалисти от Асоциацията по В и К, ръководният екип на водоснабдителното дружество. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.12.10", "title": " Разходите за ток на „В и К“ скочиха с 10-15 на сто месечно"}
{"url": "https://trud.bg/%d0%b2-%d1%85%d0%b8%d1%82%d1%80%d0%b8%d0%bd%d0%be-%d0%b2%d0%b5%d1%87%d0%b5-%d0%b2%d1%8a%d0%b7%d1%80%d0%b0%d0%b6%d0%b4%d0%b0%d1%82-%d1%83%d0%bb%d0%b8%d1%86%d0%b8-%d0%b8-%d0%be%d0%b1%d1%89%d0%b5%d1%81/", "text": "Точно 3 години след адската жп катастрофа в шуменската община Хитрино, която погуби 7 души, населеното място още е строителна площадка, но за добро. Разрушените къщи на хората – 23 домове, бяха вдигнати отново /11 от тях с помощта на Камарата на строителите б.а./, а сега се ремонтират обществени сгради, водопроводи и улици. В ход е изпълнение на 13 проекта за близо 17 млн.лв., казва зам.-кметът Ахмед Ахмедов. Усилено се възстановява сградата на общината – точно пред нея на 10 декември 2016 г. дерайлира влаковата композиция и щетите са големи. Възстановява се и Младежкия дом, предстои строители да влязат и в сградата на Читалището. „Много е напреднала реконструкцията на вътрешния водопровод на село Хитрино и на довеждащия водопровод. Готови са на 80%“, казва Ахмед. В Хитрино са успели да започнат реконструкция и на уличната мрежа. Правят се нови настилки и тротоари, но само когато времето позволява. Пред завършване е и нова сграда на Полицейски участък. Остава да започнат ремонти на Детската градина „1 юни“, да се изгради спортна площадка в СУ „П.Берон I“ и да започне подмяна на уличното осветление. До лятото на идната година се очаква ремонтите да приключат и тогава да се сбъдне обещаното от дългогодишния кмет Нуридин Исмаил „Хитрино да стане кукла“. Равносметката е още, че по 200 къщи в Хитрино са извършени частични или основни ремонти, а 35 домакинства са получили строителни материали сами да поправят по-леки щети. Животът на хората „влиза в релси“. Категорични са, че преживяното не може да бъде заличено по никакъв начин, нито пък обезщетено. Молят се никой, никога да не преживява техния ад. Делото „Хитрино“ още е в ход в Окръжен съд в Шумен. Последното заседание на 5 декември се отложи заради заболяване на един от машинистите. Очакват се поредни важни експертизи за изясняване на жп инцидента, който доведе до теч на пропилен, взрив и пожари в населеното място. Обвиняеми са двамата машинисти Димитър Михнев и Радослав Петков. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.12.10", "title": " В Хитрино вече възраждат улици и обществени сгради\t"}
{"url": "https://trud.bg/%d0%b8%d0%b7%d0%bf%d1%80%d0%b0%d0%b7%d0%b2%d0%b0%d1%82-%d1%86%d0%b8%d1%81%d1%82%d0%b5%d1%80%d0%bd%d0%b0-%d1%81-10-%d0%ba%d1%83%d0%b1%d0%b8%d0%ba%d0%b0-%d0%b3%d0%b0%d0%b7-%d0%bd%d0%b0-%d0%b1%d0%b5/", "text": "Движението на бул. „Цариградско шосе” в района на  , ще остане затворено до изпразване на цистерна с обем 10 куб. м, съобщи за „Труд” Красимир Димитров от Столична община. При сблъсъка с автомобил около 14 ч. е нарушена херметичността на резервоара с газ. Измерени са нивата на газ, засега няма опасност за живеещите в околните сгради. Осигурена е друга цистерна и помпа и преточването в момента е в ход. Автобусите на градския транспорт за „Дружба” и „Младост” се движат по локалното платно на булеварда, без да спират на спирки близо до бензиностанцията. Инцидентът предизвика огромни задръствания по „Цариградско шосе“ и околните булеварди. Движението се възстановява, съобщиха от общината. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.12.10", "title": " Изпразват цистерна с 10 кубика газ на бензиностанцията на OMV на „Цариградско шосе“"}
{"url": "https://trud.bg/%d0%b2%d0%b8%d0%ba%d1%82%d0%be%d1%80%d0%b8%d0%be-%d0%b0%d0%bb%d0%b5%d0%ba%d1%81%d0%b0%d0%bd%d0%b4%d1%80%d0%be%d0%b2-%d0%ba%d1%8a%d0%bc-%d1%80%d0%be%d0%b4%d0%b8%d1%82%d0%b5%d0%bb%d0%b8%d1%82%d0%b5/", "text": "27-годишният Викторио Александров, обвинен в убийството на приятелката и детето си, мъж запази мълчание, предава   Защитата му поиска разпит на всички свидетели по случая. Дарина Министерска и малката Никол бяха застреляни миналата година от бащата на детето- Викторио Александров. На излизане на съдебната зала Александров се закани на родителите на убитата Дарина Министерска с думите: „Идвам, идвам”. Репликата възмути присъстващите в съда, които бяха дошли да подкрепят семейството на убитата жена. „Вярваме и се надяваме, че ще се доведе до резултата, до който цялата България очаква”, заяви майката на Дарина – Ваня Министерска. „Убиецът заплаши Министерска с ехидна усмивка, че „идвам”, от което съдът не направи никаква реакция, защото делото било приключило”, коментира Вера Иванова от „Системата ни убива”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.12.10", "title": " Викторио Александров към родителите на убитата Дарина: Идвам, идвам"}
{"url": "https://trud.bg/%d0%be%d1%82%d0%ba%d1%80%d0%b8%d1%85%d0%b0-%d0%bc%d1%8a%d1%80%d1%82%d1%8a%d0%b2-%d0%bc%d1%8a%d0%b6-%d0%b2-%d0%b3%d1%80%d0%b0%d0%b4-%d1%80%d0%b8%d0%bb%d0%b0/", "text": "Отриха мъртъв мъж в Рила. В полицията е подаден сигнал, че мъж от града е открит в дома си мъртъв. При извършения оглед на място следи от насилие полицаите не са открили. Трупът е закаран за аутопсия в кюстендилската болница. Започнато е досъдебно производство, уведомен е дежурен прокурор. От ОД на МВР-Кюстендил уточняват, че намереният в неделя труп на мъж в отводнителен канал в Дупница е на 72-годишен местен жител. Униформените стигнаха до безспорното доказателство след продължила повече от 40-часа работа, преди минути е извършено и разпознаване, трупът все още е в моргата на кюстендилската болница, 72-годишният мъж е живеел сам. Работата по започнатото досъдебно производство в полицията в Дупница продължава под наблюдението на прокурор. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.12.10", "title": " Откриха мъртъв мъж в град Рила"}
{"url": "https://trud.bg/%d0%bb%d0%b5%d0%b2%d1%81%d0%ba%d0%b8-%d1%81%d0%b5-%d0%b7%d0%b0%d0%ba%d0%b0%d0%bd%d0%b8-%d0%bd%d0%b0-%d0%bb%d1%83%d0%b4%d0%be%d0%b3%d0%be%d1%80%d0%b5%d1%86/", "text": "Мегадерби „Левски“ – „Лудогорец“ е гвоздеят от 1/4-финалите в турнира за Купата на България. Това отреди тегленият във вторник жребий на базата в Бояна. „Сините“ са домакин, а победителят ще бъде определен в рамките на един двубой. От „Герена“ демонстрираха самочувствие и обявиха, че са убедени в крайния успех.  “Прекрасен жребий, аз мисля, че всички трябва да бъдем доволни от факта, че на нашия стадион ще посрещнем лидера в класирането – каза за клубната телевизия на „сините“ изпълнителният директор Павел Колев. – Ако „Левски“ иска да спечели този трофей, а нашето желание е огромно, така или иначе трябва да премерим сили с най-добрите отбори в турнира. Какво по-хубаво от това да напълним стадиона и да играем мач срещу „Лудогорец“, който надявам се да спечелим.“  На въпрос дали шефът на столичният гранд е и имал предпочитан съперник, Колев разкри: „Да, „Лудогорец“. Надявах се да се паднем с тях, добре са ни дошли в София на стадион „Георги Аспарухов“. Сигурен съм, че трибуните ще бъдат пълни, а тимът ще е готов за този двубой. Абсолютно убеден съм, че ще победим.“  Ръководителят на 26-кратните шампиони разкри, че клубът ще настоява двубоят да се играе навръх 3-и март.  Двата тима са се срещали само веднъж в най-новата история на българския футбол. През 2015 година „сините“ триумфираха в два мача от 1/2-финалната фаза – 0:0 в Разград и 1:0 с гол на Антонио Аниете в 90-ата минута.", "date": "2019.12.10", "title": " „Левски“ се закани на „Лудогорец“"}
{"url": "https://trud.bg/%d0%b4%d0%b8%d1%80%d0%b5%d0%ba%d1%82%d0%be%d1%80-%d0%bd%d0%b0-%d1%83%d1%87%d0%b8%d0%bb%d0%b8%d1%89%d0%b5-%d0%be%d1%82%d1%81%d1%82%d1%80%d0%b0%d0%bd%d0%b5%d0%bd-62-%d0%be%d1%82-%d1%83%d1%87%d0%b5/", "text": "Директор на училище е бил освободен от длъжност, след като проверка установили, че над 47% от учениците не са в клас, а при следваща се оказало, че вече ги няма 62% от децата. Това стана ясно след заседание на Областния координационен център в Търговище, където информацията е съобщена от Регионалното управление по образование. Заради задълбочаващите се проблеми в училището, с отсъстващите ученици, освен отстраняването на директора, са взети мерки за изпълнение на задължителни предписания. Засилени проверки е имало в общо 6 училища, с висок процент отсъстващи деца през миналата учебна година, съобщиха още от областната управа в Търговище. В 5 от тях е установено, че над 20% от учениците не са в час в деня на проверките. Отчита се, че има тенденция към намаляване броя на отсъстващите от занятия. При работата по изпълнение на мерките за обхващане на децата в училище от 5 051 деца, подлежащи на задължително предучилищно и училищно обучение, е установено, че 4 886 са в чужбина. Върнатите в клас или записани за училище са 68, а за други  97 деца и ученици са издадени мерки за съвместна работа на различните институции. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.12.10", "title": " Директор на училище отстранен, 62% от учениците му не били в час"}
{"url": "https://trud.bg/%d0%b1%d0%b5%d0%bb%d0%be%d0%b4%d1%80%d0%be%d0%b1%d0%bd%d0%b0-%d0%b1%d0%be%d0%bb%d0%b5%d1%81%d1%82-%d0%b5-%d0%bd%d0%b0%d0%b9-%d0%b2%d0%b5%d1%80%d0%be%d1%8f%d1%82%d0%bd%d0%b0%d1%82%d0%b0-%d0%bf%d1%80/", "text": "По повод   от училище „Христо Ботев“ – гр. Враца, в Окръжна прокуратура – Враца е образувано досъдебно производство, в рамките на което се извършват множество процесуално-следствени действия – оглед на местопроизшествие, разпит на свидетели и назначаване на експертизи. Това съобщиха от пресслужбата на държавното обвинение. По първоначални данни от извършената аутопсия вероятната причина за настъпилата смърт се дължи на белодробно страдание, развило се бързо и довело до летален изход. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.12.10", "title": " Белодробна болест е най-вероятната причина за смъртта на 13-годишната ученичка във Враца"}
{"url": "https://trud.bg/%d0%b4%d0%b5%d0%bf%d1%83%d1%82%d0%b0%d1%82%d0%b8%d1%82%d0%b5-%d0%bf%d1%80%d0%b5%d0%bc%d0%b0%d1%85%d0%b2%d0%b0%d1%82-%d0%b4%d0%be%d0%b1%d1%80%d0%be%d0%b2%d0%be%d0%bb%d0%bd%d0%b8%d1%82%d0%b5-%d0%bf/", "text": "Изминалата седмица бе белязана от темата за спасяването на длъжниците от банки и кредитори. Тя е сериозна, заради нерешените с години проблеми при кредитирането и събирането на дългове, но с това е и благодатна за популизъм и за вредни действия. Такива емоционални и прибързани дебати са  често са опасни, защото политиците повече си играят с темите, които носят рейтинг пред хората, отколкото да дават реални  решения.  Повече се застъпват и приемат външни становища, отколкото да лансират собствени идеи, работи се на парче, вместо да се следва обща концепция. Припомням, че през 2017 г. при един такъв скоростен дебат за  длъжниците, БСП внесоха предложения на тогавашния омбудсман Мая Манолова, които според редица експерти категорично ощетяваха правата на малките длъжници, вместо да им помагат – премахването на таксите в срока за доброволно изпълнение и таван на таксите в съдебното изпълнение.  Още по-странно беше, че като депутат Манолова  през 2012 г. се бореше срещу тях и ги наричаше от трибуната на народното събрание „лобизъм за банките и големите длъжници и монополисти“, а като омбудсман през 2017 г. яростно ги рекламираше, а БСП дори ги внесоха. Разбира се тези предложения не бяха приети. В резултат на целия шумен дебат се приеха някои общи промени, които бяха добри, но пък бяха насочени единствено към съдебните изпълнители – прекрати се порочната практика гражданите да бъдат съдени, без да знаят; прекроиха се таксите в изпълнителния процес в полза на длъжниците; предвиди се принцип на съразмерност при изпълнението; детайлизираха се и се допълниха подлежащите на обжалване действия на съдебния изпълнител; измениха се сумите, които не могат да се събират, т.нар. несеквестируем доход; и др. Истината е, че след тези радикални за времето си промени от 2017 г. в ГПК отново имаше недоволни – длъжниците се чувстваха излъгани, защото дебатът се водеше като битка с банки и монополи, обещаваха се нереални неща, а завърши като натриване на носа на съдебните изпълнители, които са следствие, а не причина за проблемите в сектор дългове. Сегашният дебат е иницииран заради  критика на ЕК към България за неравноправни клаузи в потребителските договори, нарушени права и неравноправно положение на длъжниците. Критиката е към привилегията на банките (прословутия чл. 417 в ГПК), но и към бездействието на съда, който често подхожда абсолютно формално в тези дела и не проверява дали длъжниците са в неравнопоставено положение, не изследва самите договори и не се произнася по клаузите в тях.  Няма да се спирам конкретно на предлаганите промени в тази посока, защото в Комисията по правни въпроси настъпи хаос по тази тема, обсъждаха се различни варианти и е важно да се види в окончателния доклад и предложения за гласуване в зала какво се е приело и какво не. Дали то ще реши проблемите на длъжниците радикално, дали ще внесе баланс в отношенията или ще блокира процеса. Направи ми впечатление друго или по-скоро същото като от дебата през 2017 г. Покрай добрите идеи и намерения за промяна в законодателството, така че да се регулират и балансират отношенията кредитор и длъжник, се реализират и откровено вредни идеи. Докато се води дискусия по същинските проблеми и внесени законопроекти, без да има внесено подобно предложение, с процедурна хватка, изведнъж от БСП се предложи да отпаднат доброволните продажби от ГПК, защото от тях могат да се възползват и не длъжници и т.н. Така БСП и управляващите в опасен тандем между редовете като принципно положение ощетиха длъжниците – лишиха ги от възможността без допълнително оскъпяване, ако признават дълга си да постигнат оптимална цена в един електронен търг. Под претекст, че се брани закона и конституцията, се ощетиха права на гражданите. Доброволните продажби и електронните публични търгове бяха въведени през 2017 г. по време на подобен дебат за свръхправомощията на банките, който както вече припомних завърши единствено и само с намаляване на таксите на частните съдебни изпълнители и в който бяха въведени някои нови законодателни положения, свързани с електронното правосъдие като тези търгове например. Електронните публични търгове дават възможност за продажба на имоти без манипулация и на реални пазарни цени, защото процедурата е ясно регламентирана, а човешкото участие и възможностите за влияние – изолирани до минимум. Разбира се България все още е аналогова държава и две години по-късно платформата за електронни търгове не е готова и не работи. В електронните търгове бе включена и възможност за доброволна продажба на имущество, която на практика означава следното – по писмено искане на собственика на недвижим имот съдебен изпълнител може да проведе електронен публичен търг и без да е представен изпълнителен лист. Началната цена се посочва от собственика, а в случаите на учредена ипотека или особен залог – от собственика и обезпечения кредитор. Разпределението на постъпилите суми се предявява и подлежи на обжалване. Тази възможност беше въведена за облекчаване на добросъвестните длъжници и предвижда те да могат да поискат електронен публичен търг още преди съдебната фаза и последващия изпълнителен процес. По този начин те ще постигнат бързо възможно най-висока цена на своите имоти, като спестят натрупването на значителни разходи за държавни такси, адвокатски хонорари, разноските по изпълнението, съответно и законови лихви. Предвид че продажбата се извършва по реда на ГПК, тя има последиците на публичната продан, което не може да се постигне при продажбата на имота на свободния пазар. И тук е ябълката на раздора и причина за внезапното предложение за отпадане въобще на възможността на доброволна продажба, при която бих били спестени между 10 и 20% от разходите. Хипотетичната възможност всеки да иска продажба през електронната платформа, без да е длъжник. Може би трябваше изрично да се запише, че електронните търгове и доброволните продажби касаят само длъжниците. Защото от Нотариалната камара заподозряха през годините, а депозираха и официално становище, че по този начин и други собственици на имоти, ще могат да се възползват от тази процедура, като ги заобикалят. Заговори се за извънредни и противоконституционни правомощия на съдебните изпълнители по продажбите на имотите от тези търгове. Друг е въпросът кой обикновен собственик би избрал продажба през електронната платформа, която подлежи на обжалване по ГПК, вместо да си продаде свободно имота при нотариус. Ясно е, че тези продажби са насочени само към длъжниците, ако текстът е непрецизен, може да се уточни. За сметка на това се предложи да отпадне въобще възможността за доброволна продажба. И така докато се радваме, че за пореден път съдебните изпълнители (държавни и частни) са ограничени и че няма и да могат да си помислят за нови правомощия например, то потърпевши са изцяло длъжниците. Защото нека да не мислим, че всички длъжници са недобросъвестни –  аз самият познавам такива, които осъзнават дълга си, осъзнават и това, че е по-добре да продадат доброволно на по-висока цена и да си изплатят дълга, преди да са се натрупали още разноски и разходи.  Днес се предлага да отпаднат доброволните продажби, които могат да спестят на добросъвестния длъжник огромни разходи, защото някой не желае да прецизира текста, така, че да няма неясноти, а предпочита да го премахне – няма текст, няма проблем. Утре някой ще реши да премахне и електронните търгове, защото години не са му достатъчни да създаде и въведе електронната платформа. И  така по ред на номерата ще се отстрелват всички законови норми, които някой не желае да изпълни или да промени към по-добро.", "date": "2019.12.10", "title": " Депутатите премахват доброволните продажби и между редовете отново ощетиха длъжниците"}
{"url": "https://trud.bg/%d0%b1%d0%be%d0%b9%d0%bb%d0%b5%d1%80-%d1%81%d1%80%d1%83%d1%82%d0%b8-%d0%ba%d1%8a%d1%89%d0%b0-%d0%b2-%d1%88%d1%83%d0%bc%d0%b5%d0%bd-%d1%81%d0%bd%d0%b8%d0%bc%d0%ba%d0%b8/", "text": "Бойлер избомби къща преди минути в Шумен. Електрическият бойлер е отнесъл половин къща. Вътре не е имало хора. Очаквайте подробности. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.12.10", "title": " Бойлер срути къща в Шумен (СНИМКИ)"}
{"url": "https://trud.bg/29-%d0%b3%d0%be%d0%b4%d0%b8%d1%88%d0%bd%d0%b0-%d0%b8-%d0%b1%d0%b0%d1%89%d0%b0-%d0%b9-%d0%bf%d0%be%d1%81%d1%82%d1%80%d0%b0%d0%b4%d0%b0%d1%85%d0%b0-%d0%bf%d1%80%d0%b8-%d0%ba%d0%b0%d1%82%d0%b0%d1%81/", "text": "29-годишна жена е с фрактура на черепа, след като баща й загубил контрол над колата им БМВ, която излязла от пътя Русе-Разград и се преобърнала. Инцидентът е станал към 14,30 часа в понеделник между разградските села Езерче и Осенец. Зад волана бил 64-годишен мъж от Русе, който по първоначални данни се движел с несъобразена скорост и след завой колата излязла от пътя. Водачът е в болницата в Разград със счупено ребро. Дъщеря му, която пътувала на предната седалка, е настанена в същото лечебно заведение. По случая е образувано досъдебно производство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.12.10", "title": " 29-годишна и баща й пострадаха при катастрофа"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d0%bf%d0%bb%d0%b0%d1%89%d0%b0-170-000-%d0%bb%d0%b5%d0%b2%d0%b0-%d0%b7%d0%b0-%d1%84%d0%b0%d1%82%d0%b0%d0%bb%d0%b5%d0%bd-%d0%b8%d0%bd%d1%86%d0%b8%d0%b4%d0%b5%d0%bd/", "text": "Община Монтана бе осъдена да плати безпрецедентната сума от 170 000 лева на близките на мъж, починал след падане от мост на територията на града, съобщиха от окръжната магистратура. Делото е образувано по молба на близки на загиналия А.К.Я., който минавал по оказалия се фатален за него ден 3 април 2014 г. по железен мост на улиците “Велико Търново“ и “Парта“, подпрял колелото си на парапета, който се счупил и паднал в канала. При падането мъжът си счупил черепа и починал. Общината оспори изцяло исковата молба, но магистратите прецениха, че властите са проявили бездействие като не са ремонтирали съоръжението. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.12.10", "title": " Община плаща 170 000 лева за фатален инцидент на мост"}
{"url": "https://trud.bg/%d0%bf%d0%be%d0%b6%d0%b0%d1%80%d0%bd%d0%b8%d0%ba%d0%b0%d1%80-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b8%d1%80%d0%b0-%d0%b2-%d1%82%d1%8a%d1%80%d0%b3%d0%be%d0%b2%d0%b8%d1%89%d0%ba/", "text": "50-годишен мъж от София, служител в пожарната, катастрофира на територията на община Антоново. Ренени са той и 57-годишна жена от Русия, която е в много тежко състояние. Инцидентът е станал към 17,50 часа в понеделник, близо до разклона за село Божица. Водачът на „Мицубиши Каризма“ загубил контрол след завой над колата, която се движела в посока Варна. Автомобилът навлязъл в другата лента, завъртял се и се ударил с дясната част в дърво. Жената, возеща се на предната дясна седалка на автомобила, е откарана в болницата в Търговище. Настанена е в интензивното отделение с разкъсани черен дроб, далак и корем. Имала счупени ребра, белодробна контузия и други. Пострадалата е в кома, оперирана е през нощта. Тя е от Перм. В интензивния сектор е и шофьорът на колата.  Той е с пневмоторакс на белия дроб. Съдействие за изваждане на ранените хора са оказали служители на пожарната от Търговище и Омуртаг. По случая е образувано следствено дело по описа на Окръжен следствен отдел при Окръжна прокуратура-Търговище, тъй като има участие на служител от системата на МВР. Пожарникарят работел като водач на специализиран автомобил. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.12.10", "title": " Пожарникар катастрофира в Търговищко, тежко ранена е руска гражданка"}
{"url": "https://trud.bg/%d0%b1%d1%8f%d0%b3%d1%81%d1%82%d0%b2%d0%be-%d0%bd%d0%b0-%d1%82%d0%b0%d0%bb%d0%b0%d0%bd%d1%82%d0%b8-%d0%b2-%d1%81%d1%82%d0%be%d0%bb%d0%b8%d1%87%d0%bd%d0%b8-%d0%b3%d1%80%d0%b0%d0%bd%d0%b4%d0%be%d0%b2/", "text": "Бягства на водещи таланти вбеси наставникът на „Ботев“ (Пд) Ферарио Спасов. През последните дни двама играчи от школата на „канарчетата“ напуснаха, за да подсилят столичните грандове „Левски“ и ЦСКА. Става въпрос за халфа Асен Митков, ново попълнение на „сините“, а също и нападателят Андрей Цой, подсилил „червените“.  „Потвърждавам, че този футболист, както и Цой заминаха за София – коментира наставникът на първия тим Ферарио Спасов за „PlovdivDerby“ и „BgDerby“. – Преди това да се случи имах среща с треньорите, защото имаше такива индикации. Тогава взехме решение, че ще освободим и двамата играчи, дори и преминаването им София да се провали. Аз съм на мнение, че с предателство футбол не се играе.“  А на „Коматево“ научиха и съперника си за следващата фаза от турнира – втородивизионният „Ботев“ (Гълъбово). Двубоят ще се играе в Стара Загора на „Трейс Арена“. Ако се справят със задачата, „жълто-черните“ ще играят на четвърти пореден 1/2-финал в турнира.  В същото време настоящият носител на трофея „Локомотив“ (Пд), приема другият представител на Втора лига ЦСКА 1948.", "date": "2019.12.10", "title": " Бягство на таланти в столични грандове вбеси „Ботев“ (Пд)"}
{"url": "https://trud.bg/50-%d0%bd%d0%be%d0%b2%d0%b8-%d1%81%d0%bb%d1%83%d1%87%d0%b0%d1%8f-%d0%bd%d0%b0-%d1%82%d1%83%d0%b1%d0%b5%d1%80%d0%ba%d1%83%d0%bb%d0%be%d0%b7%d0%b0-%d0%b2-%d1%80%d1%83%d1%81%d0%b5/", "text": "Трима души са починали от туберкулоза през тази година в Русе. Досега са открити около 50 нови случая, съобщи д-р Димитър Лазаров – главен експерт в Регионална здравна инспекция – Русе, цитиран от БГНЕС. „Най-уязвимите групи са лицата с намалена имунна система, по-точно носителите на човешки имунодефицитен вирус – ХИВ, т.е. който причинява СПИН и според данни на СЗО 9% от починалите са носители на СПИН“, добави д-р Лазаров. Туберкулозата е хронично протичащо специфично възпалително заболяване, което засяга предимно белите дробове, но може да засегне и централната нервна система, лимфните съдове, храносмилателната система, костите, ставите и дори кожата. До 13 декември в Тубдиспансера се провеждат консултации за риска от туберкулозата. Целта е да се повиши обществената информираност по отношение на това все още социално значимо заболяване. В сравнение с миналата година, се забелязва ръст в броя на откритите случаи на туберкулоза в Специализираната болница за активно лечение и профилактика на пневмо фтизиатричните заболявания в Русе. По данни на Световната здравна организация туберкулозата остава един от основните проблеми на общественото здраве в Европа. През 2018 година 1,5 милиона души са починали от туберкулоза в световен мащаб. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.12.10", "title": " 50 нови случая на туберкулоза в Русе"}
{"url": "https://trud.bg/%d0%ba%d0%be%d0%bb%d0%b8%d1%82%d0%b5-%d1%86%d0%b0%d0%bf%d0%b0%d1%82-%d0%bf%d0%be-%d0%bc%d0%b0%d0%bb%d0%ba%d0%be-%d0%be%d1%82-%d0%ba%d1%80%d0%b0%d0%b2%d0%b8%d1%82%d0%b5/", "text": "ЕС упражнява здрав контрол върху производителите Който замърсява повече, плаща повече. Тази формула бърка допълнително в джоба на собствениците на леки коли, които са незаменим източник на средства за държавата. Пряко или косвено потребителите плащат данъци и такси за превозните средства, горивата, пътищата, ДДС, а вече и за замърсяването на въздуха. Ако се съберат всички приходи от притежателите на автомобили в Европейския съюз, сумата ще надхвърли четири пъти общия бюджет на ЕС. Във времето на климатичните промени ползването на леки коли ще става още по-скъпо, защото те изхвърлят вредни вещества, които допринасят за глобалното затопляне и увреждат околната среда. А това е актуална и обществено чувствителна тема, която генерира противоречиви реакции. Всички хора искат чист въздух, но колко от тях са готови за тази цел да слязат от автомобила си? Ако се въведе обсъжданото увеличаване на данъците в София за по-стари превозни средства, ефектът ще е по-скоро акумулиране на финансови средства (общината възнамерява да ги използва за паркове и паркинги), отколкото намаляване на трафика или отказване от вехтите коли. Мерките срещу автомобили с по-голяма степен на замърсяване и въвеждане на ограничения за движение принуждава собствениците им да знаят не само каква е мощността, но и какъв е екологичният им стандарт. Иначе рискуват да изпаднат в нарушение и шофирането да им излезе още по-солено. Идеята за ограничаване на автомобилите и отделяните от тях вредни вещества се ражда в САЩ през 60-те години, когато калифорнийската столица Лос Анджелис е задушавана от тежък смог. В Европа първите предписания за нивата на отработените газове се правят през 1970 г. Днес ЕС упражнява здрав контрол върху производителите, като въвежда все по строги екологични изисквания към новите автомобили. Ако даден модел не отговаря на тези норми, той няма право да бъде регистриран като нова кола на територията на ЕС. В зависимост от годината на производство и нивата на вредни емисии в отработените газове леките коли се групират в евростандарти от Евро 1 до Евро 6. За нови автомобили с първа регистрация в ЕС след 1 септември 2015 г. важи актуалният стандарт Евро 6. Той има различни подстандарти, защото критериите се затягат едва ли не всяка година. Продаваните в момента нови коли отговарят на подстандарта Евро 6D и замърсяват по-малко, отколкото моделите до 31 август 2018 г. с подстандарт Евро 6B. В изпитания е установено, че днешните дизелови модели Евро 6 изхвърлят 85% по-малко азотни оксиди в сравнение с дизелите Евро 5, като при най-добрите двигатели подобрението достига до 99%. Евростандартът се определя на базата на вредните вещества в отработените газове. По стандартизирана процедура се измерват количествата на въглеродния монооксид, азотните оксиди, въглеводородите и твърдите частици. Тези стойности са различни за бензиновите и дизеловите коли поради спецификата на техните двигатели. Един от основните показатели за замърсяването е въглеродният диоксид. Модерните дизелови коли изхвърлят по-малки количества от този парников газ, защото изразходват с около 20% по-малко количество гориво за придвижване от точка А до точка Б от бензиновите автомобили с идентична мощност. Колкото по-малко гориво се консумира, толкова по-малко въглероден диоксид се произвежда. В дизеловия мотор горивната смес се самовъзпламенява при силно сгъстяване и изгаря по-ефективно при по-висока температура. Енергията се оползотворява по-добре отколкото в бензиновия мотор, в който горивото се възпламенява с подаване на искра от свещите. Недостатък на дизела е, че при по-високата температура на изгаряне са образуват повече азотни оксиди. Новите бензинови двигатели с директно впръскване имат друго несъвършенство – отделят повече твърди частици. Някои от частиците се образуват от самостоятелно изгаряне на окислени в смукателните колектори капчици гориво, други частици се образуват вторично в атмосферата при химична реакция от изхвърлените газове. Макар че един модерен дизелов автомобил е по-чист от един модерен бензинов, дизелът е подложен на целенасочена демонизация след скандала от 2015 г. с манипулираните стойности на вредните емисии. Щетите върху индустрията са толкова големи, че много производители намалиха драстично дизеловите си модели и дори спряха някои от тях. Това съвпадна и със затягането на екологичните мерки в ЕС, което доведе до сериозна трансформация на пазара – дизелите оредяват за сметка на хибридите и електромобилите със съответните им предимства и недостатъци. От миналата година се въведе и нова процедура на измерване на разхода на гориво и вредните емисии, която да се доближава до реалната експлоатация на един автомобил. Защото дотогава тези стойности бяха измервани на стенд в стерилна обстановка и се получаваха парадокси – по заводски данни (и съответно по евростандарт) консумацията на гориво и отделяните емисии са многократно по-ниски, отколкото в действителност. Всички автомобили, които имат двигател с вътрешно горене, притежават евростандарт – Евро 1, 2, 3, 4, 5 или 6. Нормата Евро 1 е въведена за коли, чиято първа регистрация е след 1 януари 1993 г. Евростандартът е записан в талона на превозното средство. Ако то е със стар хартиен талон, собственикът може да се обърне към официално представителство на марката и да получи информация (безплатно или срещу заплащане) за евростандарта по номера на шасито. България е държавата с най-стар автопарк в ЕС и огромната част от колите са с най-ниските екологични стандарти Евро 1, Евро 2 или изобщо нямат евростандарт (първа регистрация преди 1 януари 1993 г.). Такива са над 1,5 милиона от общо 3,74 милиона автомобила у нас. Превозните средства с по-новите стандарти Евро 5 и Евро 6 са по-малко от половин милион, така че евентуално увеличение на данъците на база замърсяване ще засегне пряко или косвено повечето домакинства с леки коли. Идеята за вдигане на налозите повдига и някои въпроси. Например защо автомобилите на газ, които реално замърсяват по-малко, трябва да плащат като за бензинови превозни средства. Или пък как ще се третира огромното количество приходящи в София коли от други градове, които на практика всеки ден влизат в столицата и я замърсяват дори повече, отколкото много от колите на местните жители… Автомобилната индустрия направи много в последните десетилетия, за да чисти газовете от ауспуха. Съвременните коли са като пътуващи химически лаборатории, които елиминират голяма част от вредните вещества. И докато производителите инвестират огромни ресурси в технически фокуси по темата как да пречистят газовете, в гаражните „сервизи“ у нас се прилагат други фокуси по темата как да се премахнат тези фабрични технологии. Най-разпространеното средство за изчистване на газовете от бензинови мотори са катализаторите. Те са част от изпускателната система и наподобяват пчелни пити, покрити с ценните метали платина, паладий и родий. При контакт с тях вредни газове като въглеродният оксид, въглеводородите и азотните окиси се разпадат при химична реакция на по-малко отровни вещества – въглероден диоксид, азотен газ и водни изпарения. При продължителна и неправилна експлоатация обаче катализаторите се амортизират и повреждат, поради което много „майстори“ предлагат да ги премахнат, за да не създават проблеми на собственика на автомобила. Невежите клиенти са доволни, защото колата върви по-добре и харчи по-малко гориво, тъй като част от мощността на двигателя отива за извеждане на газовете, а те вече имат едно препятствие по-малко. Реално обаче автомобил без катализатор замърсява много повече и не отговаря на евростандарта, по който е хомологиран от производителя. За дизелите след 2011 г. е задължително да разполагат с филтър (метален или керамичен) за твърди частици. Той действа като катализатор, който окислява някои от замърсителите с помощта на излишния кислород в по-чистата дизелова горивна смес. Отскоро някои автомобилни производители започват да слагат филтри за твърди частици и на големи и мощни бензинови мотори. Филтърът за твърди частици намалява с 40% вредните субстанции, но нашите „майстори“ често го премахват от коли с голям километраж, за да не създава главоболия на собственика. Всички нови дизели в ЕС вече са оборудвани и с технология за селективна каталитична редукция. Изхвърляните от автомобилите вредни вещества се отразяват по различен начин на планетата и нейните обитатели. Твърдите частици проникват през дихателните пътища и могат да причинят онкологични заболявания, а въглеродният диоксид и азотните оксиди водят до глобално затопляне и хронични увреждания. Така погледнато – колите са убийци на хората и природата. Но какво да кажем за кравите, след като една от тях замърсява атмосферата с отделяния вреден газ само за един ден толкова, колкото един автомобил със стандарт Евро 5 за 40 000 км? За кравите, за разлика от колите, още не е изобретена технология за намаляване на вредните емисии.", "date": "2019.12.10", "title": " Колите цапат по-малко от кравите\t"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d0%ba%d1%8a%d0%bc-%d0%be%d0%bb%d0%b8%d0%bc%d0%bf%d0%b8%d0%b9%d1%81%d0%ba%d0%b8%d1%82%d0%b5-%d0%be%d1%82%d0%b1%d0%be%d1%80%d0%b8/", "text": "„Вашите победи и успехи на терена на науката както у нас, така и в чужбина винаги ни изпълват с гордост. „Воювайки“ на този изключително труден терен вие не само отстоявате себе си и работите за напредъка на науката, но и за бъдещето на България. Едно бъдеще, което все повече се доминира от науката, иновациите и дигитализацията“. С тези думи президентът Румен Радев се обърна към участниците в Деветата годишна среща на олимпийските отбори по природни науки. Тържественото събитие се състоя днес в Националния археологически институт с музей при БАН. Държавният глава подчерта, че успехите в настоящия състезателен сезон са впечатляващи – за България са спечелени 79 медала и грамоти от различни олимпиади. Президентът открои невероятните постижения на българските олимпийци като един от най-важните фактори за привличане на преки чуждестранни инвестиции в България. „За да може една държава със седем милиона население да се мери с гиганти като САЩ, Русия, Китай и Япония, тя трябва да има най-важния капитал за всяка една нация – талантливи млади хора с огромен потенциал, които са надеждата за бъдещето на България“, посочи Румен Радев. Президентът се обърна към ръководителите, преподавателите, треньорите и олимпийските отбори по природни науки на България и им благодари за всеотдайността, упоритостта, енергията и вярата. „С всеотдаен и безрезервен труд вие утвърждавате нашата силна българска школа, давате перспектива в бъдеще и от нас се учат много други“, отбеляза още на церемонията държавният глава. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.12.10", "title": " Президентът към олимпийските отбори по природни науки: Надеждата за България е в огромния потенциал на младите хора"}
{"url": "https://trud.bg/%d0%b7%d0%b0%d1%82%d0%b2%d0%be%d1%80%d0%b8%d1%85%d0%b0-%d1%86%d0%b0%d1%80%d0%b8%d0%b3%d1%80%d0%b0%d0%b4%d1%81%d0%ba%d0%be-%d1%88%d0%be%d1%81%d0%b5-%d0%bf%d1%80%d0%b8-4-%d1%82%d0%b8/", "text": "Временно е преустановено движението на пътни превозни средства по бул. „Цариградско шосе“ при 4-ти километър. Това съобщиха от пресцентъра на Столична община. Причината е катастрофа при бензиностанция на ОМВ и изтичане на газ. Спряно е движението и на градския транспорт в участъка от Площада на Авиацията до бул. „Брюксел“ посока изход. От МВР уточниха, че към 14.15 часа е получен сигнал за лек автомобил, ударил се в устройство за зареждане с газ на бензиностанция в ж.к. „Младост“. При инцидента няма пострадали, но заради опасността от изтичане на газ, към мястото са насочени четири екипа на столичната пожарна и районът е заграден. Временно е спряно движението в локалното платно към „Младост“, при необходимост временно ще бъде ограничено и движението по „Цариградско шосе“, посока изход. Предприети са действия за обезопасяване на района. Тролеите и автобусите по бул. „Цариградско шосе“ посока изход в отсечката от площад на Авиацията до бул. „Брюксел“ ще се движат по локалното платно.", "date": "2019.12.10", "title": " Затвориха „Цариградско шосе“ при 4-ти километър заради теч на газ от бензиностанция"}
{"url": "https://trud.bg/%d1%81%d0%b8%d0%b4%d0%b5%d1%80%d0%be%d0%b2-%d0%bf%d1%80%d0%be%d1%82%d0%b8%d0%b2-%d0%b2%d0%b4%d0%b8%d0%b3%d0%b0%d0%bd%d0%b5%d1%82%d0%be-%d0%bd%d0%b0-%d0%b4%d0%b0%d0%bd%d1%8a%d0%ba%d0%b0-%d0%b7%d0%b0/", "text": "Екологичната комисия в Столичния общински съвет прие предложението на кмета Йорданка Фандъкова да бъдат вдигнати данъците на собствениците на стари автомобили. Вдигането на налога е одобрено от 7 от членовете на комисията и ще бъде подложено на гласуване от Общинския съвет в края на декември, съобщиха от партия „Атака“. „За втори път предложих да се оттегли вдигането на данъците, но предложението ми не беше прието. Гласувах „Против” вдигането на налога и наказването на половин милион софиянци, защото не могат да си позволят нови коли”, каза Волен Сидеров. По думите му от Нова година за софиянци се готвят повече плащания. Той е на мнение, че обществеността и граждански организации трябва да изразят своя протест срещу вдигането на тези данъци, а Сидеров е готов да ги подкрепи. От партията припомнят, че лидерът на „Атака“ и общински съветник в София още преди седмица се обяви категорично против повишаването на каквито и да било данъци и особено този за автомобилите. По време на предишното заседание на комисията по околна среда в СОС Сидеров разкритикува общинската администрация, че не разполагат с данни за броя на електрическите автомобили и тези с газови уредби и въпреки това ще накажат шофьорите да плащат повече, макар че те не замърсяват въздуха. В допълнение той каза, че вдигането на данъка няма да доведе до по-чист въздух, а до социално недоволство. Стана ясно още, че комисията е одобрила и вдигане на данъка при продажба на имоти и автомобили (възмездно придобиване), което ще натовари хиляди софиянци. Сидеров гласува „Против” и това искане на Фандъкова.", "date": "2019.12.10", "title": " Сидеров против вдигането на данъка за колите в София\t"}
{"url": "https://trud.bg/%d0%ba%d0%b0%d0%bb%d0%be%d1%8f%d0%bd-%d0%bf%d0%b0%d1%80%d0%b3%d0%be%d0%b2-%d1%84%d0%b0%d0%bd%d0%b4%d1%8a%d0%ba%d0%be%d0%b2%d0%b0-%d0%b8-%d1%81%d0%be-%d1%81%d0%b0-%d0%b1%d0%b5%d0%b7%d0%bf%d0%be%d0%bc/", "text": "Филтри за комините – чакайте ги догодина. Смяна на печките – до 2023 г. – тази зима нищо! Така лидерът на БСП – София и председател на групата на социалистите в СОС Калоян Паргов коментира факта, че втори ден поред за София е обявен жълт код за гъста мъгла, а прилаганите мерки от Столична община са формални и безрезултатни, съобщиха от пресцентъра на партията. “Зелен и бял билет са химера”, констатира Паргов. Той припомни, че в списъка от над 100 мерки не беше предвидена мярката “повишаване на данъци”, но тя се появи само месец след изборите. “Хората със стари коли ще плащат по-висок данък, но това няма да промени нищо, защото те не могат да си позволят по-нови. А градският транспорт все не става и не става алтернатива за придвижване. В „Младост“ има няколко метростанции, а задръстванията в комплекса не намаляват. Явно има причина за това”, посочи лидерът на столичните социалисти. “Изводът е ясен – Фандъкова и Столична община са безпомощни в борбата с мръсния въздух. Всичко е в бъдеще време и нищо реално”, категоричен е Калоян Паргов. Той обърна внимание, че новото обещание на заместник-председателят на ГЕРБ Фандъкова – депутатите да гласуват инкриминиране на горенето на гуми, дрехи и пластмаса, се появява едва сега. А това е проблем, който е известен от години. “Отговорът е – преди избори ГЕРБ не атакуват тези, които ще им ги спечелят. Резултатът е, че спечелиха за сметка на здравето на софиянци“, заяви Калоян Паргов.", "date": "2019.12.10", "title": " Калоян Паргов: Фандъкова и СО са безпомощни в борбата с мръсния въздух"}
{"url": "https://trud.bg/%d0%b8%d0%b7%d0%bb%d0%be%d0%b6%d0%b1%d0%b0-%d0%b8%d0%bd%d1%84%d0%be%d1%80%d0%bc%d0%b8%d1%80%d0%b0%d0%bd%d0%b8-%d1%81%d1%80%d0%b5%d1%89%d1%83-%d0%b0%d0%bb%d0%be-%d0%b8%d0%b7/", "text": "Изложба на студентски плакати на тема: „Информирани срещу „ало“ – измамите” беше открита в Съдебната палата на Бургас във вторник – Международния ден за правата на човека. Изложбата беше открита от председателя на Апелативен съд – Бургас съдия  Деница Вълкова, която припомни датата 10 декември 1948 година и подписаната Всеобща декларация на правата на човека, записана в книгата на Гинес, като най-превеждания документа в света. “И тъй като едно от основните човешки права е правото на собственост, което в наши дни грубо се погазва от така нар. „телефонни измамници“, преценихме за уместно да представим на вниманието на гражданите по един особен художествен и не толкова правен начин информация, целяща да запознае хората със защитата срещу такива посегателства“, заяви г-жа Вълкова. Тематичните плакати на студентите са разположени във фоайето на Съдебната палата. Изложбата беше презентирана и на видеоекран, където освен творбите на младите плакатисти гостите на събитието разгледаха и текстовете, свързани с основните схеми на изнудване и съветите на органите на реда и правосъдието за това, как да не станат жертви на телефонни измамници. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.12.10", "title": " Изложба „Информирани срещу „ало“- измамите“"}
{"url": "https://trud.bg/%d0%bd%d0%b8%d0%bd%d0%b0-%d0%b4%d0%be%d0%b1%d1%80%d0%b5%d0%b2-%d1%80%d0%b0%d0%b7%d0%ba%d1%80%d0%b8-%d1%82%d0%b0%d0%b9%d0%bd%d0%b8%d1%82%d0%b5-%d1%81%d0%b8-%d0%b7%d0%b0-%d0%ba%d1%80%d0%b0%d1%81%d0%be/", "text": "Българската красавица Нина Добрев сподели пред VOGUE своята бюти рутина и малки тайни за красота. От козметичните продукти, които използва всекидневно до триковете да се справи с черните кръгове под очите, актрисата дава много полезни и интересни съвети, които всяка жена може да приложи върху себе си. Нина не крие своите недостатъци като често появяващи се пъпки и обриви, но е измислила хитри начини да ги прикрие.", "date": "2019.12.10", "title": " Нина Добрев разкри тайните си за красота (ВИДЕО)\t"}
{"url": "https://trud.bg/%d0%b2%d0%b0%d1%80%d0%bd%d0%b5%d0%bd%d1%81%d0%ba%d0%b8%d1%8f%d1%82-%d0%b0%d0%b4%d0%bc%d0%b8%d0%bd%d0%b8%d1%81%d1%82%d1%80%d0%b0%d1%82%d0%b8%d0%b2%d0%b5%d0%bd-%d1%81%d1%8a%d0%b4-%d1%80%d0%b5%d1%88/", "text": "При изборите за кмет в провадийското с. Бозвелийско са използвани химикали с невидимо мастило. Това потвърдиха експерти от Научноизследователския институт по криминалистика – София и Лабораторията към специализирания отряд за борба с тероризма на поредното заседание на Варненския административен съд по делото за оспорване на изборните резултати за кмет на селото. То бе заведено от загубилия вота кандидат на БСП Живко Панев. Опонентът му от ГЕРБ Дамян Дамянов спечели с 48 гласа преднина при общо 605 гласували и близо 1/3 недействителни бюлетини, върху които нямаше маркирано нито едно квадратче. В деня на вота хора от селото коментираха, че пред двете избирателни секции са се раздавали химикали. Върху празните бюлетини пък ясно личали вдлъбнатини от писец. В хода на процеса съдът назначи две съдебно-технически и химическа експертизи, за да се установи дали е използвано т. нар. невидимо мастило, припомниха от пресслужбата на ВАС. Заключението на първата експертиза бе, че е вероятно натиска върху бюлетините да е от химикал с мастило с изчезващо действие. Категорично тази теза бе потвърдена от столичните вещи лица, според които „изследваните безцветни щрихи са изписани върху бюлетините, като е използвано пишещо средство с обезцветяващо пишещо вещество“, което се продава свободно в търговската мрежа. Експертизите се базират на изследване на недействителните бюлетини с микроскоп и видеоспектрален компаратор, химическо проявяване, течна и газова хроматография с масселективен детектор. Резултатите от проверката на общо 177 бюлетини сочат, че с изчезващо мастило за Живко Панев подадени 145 гласа, а за Дамян Дамянов – 18. Варненският административен съд ще се произнесе с решение в 7-дневен срок, уточниха от институцията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.12.10", "title": " Варненският административен съд решава законен ли е местният вот в с. Бозвелийско\t"}
