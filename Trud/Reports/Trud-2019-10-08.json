{"url": "https://trud.bg/%d0%bb%d0%b5%d0%b3%d0%b8%d0%be%d0%bd%d0%b5%d1%80-%d1%81%d0%b5-%d0%b1%d0%b0%d1%80%d0%b8%d0%ba%d0%b0%d0%b4%d0%b8%d1%80%d0%b0-%d1%81%d0%bb%d0%b5%d0%b4-%d1%83%d0%b1%d0%b8%d0%b9%d1%81%d1%82%d0%b2%d0%be/", "text": "Барети и жандармеристи блокираха село Орешник Стреля по полицаи преди година и половина Командоси от отряда за борба с тероризма арестуваха бившия боец от Чуждестранния легион във Франция Иван Пачелиев, който е заподозрян за убийство на фелдшер в тополовградското село Орешник. Баретите щурмуваха дома на 35-годишния мъж, който с часове се бе барикадирал в една от стаите. 72-годишният селски доктор бе открит мъртъв рано сутринта в здравната служба. На трупа се натъкнала съселянка, която чула викове от лекарския кабинет. Когато отишла да види какво става, жената се сблъскала с 35-годишния Иван Пачелиев, който побягнал. По време на огледа станало ясно, че по тялото и главата на фелдшера Димитър Факиров имало много следи от жесток побой. По неофициална информация той бил обезобразен. Заради убийството селото почерня от полицаи, които започнаха издирването на заподозрения. По обед в търсенето се включиха и барети от отряда за борба с тероризма на МВР. Те обградиха дома на Пачелиев, където той се бе заключил. Спецполицаите не даваха пиле да прехвръкне. На място дойде и екип от електроразпределително дружество, за да изключи тока на къщата при нужда. Всички входове и изходи на селото пък бяха блокирани от жандармеристи с автомати. На място пристигна и главният секретар на МВР Ивайло Иванов. Малко след 17 часа Пачелиев бе арестуван. Предполага се, че между него и фелдшера е избухнал скандал, след като бившият легионер е поискал лекарства, тъй като в понеделник си наранил ръката при рязане на дърва. Малко след като излязъл от здравната служба 35-годишният мъж бил срещнат от своя съселянка и й казал, че фелдшерът няма да работи. Пачелиев, който е известен като Горския човек и Дюмона, попадна в медиите през февруари 2018 г. Тогава полицаи отидоха до дома му в селото за връчване на призовка. Той обаче се ядоса, заключи се в дома си и стреля няколко пъти с пушка. След едно денонощие, барикадиралият се мъж бе арестуван от командоси. През март 2018 г. той бе пуснат от ареста срещу 5000 лева. Според местни хора след излизането от килия, Пачелиев се затворил в дома си и рядко излизал навън. Жителите на Орешник споделиха, че напоследък бившият легионер се разхождал неадекватен по улиците.", "date": "2019.10.08", "title": " Легионер се барикадира след убийство на фелдшер (обзор)\t"}
{"url": "https://trud.bg/%d0%b4%d0%b6%d0%b0%d0%bd%d1%81%d1%83-%d0%b4%d0%b5%d1%80%d0%b5-%d1%81-%d0%bd%d0%be%d0%b2%d0%b0-%d1%80%d0%be%d0%bb%d1%8f/", "text": "Актрисата от сериалите „Завръщане“, „Езел“, „Великолепният век“ и „Майка“ подписа договор с продуцентска компания O3 Medya. Джансу Дере ще участва в новия проект на компанията с работно заглавие „Ферхат и Ширин“. В него ще се включат и не по-малко популярните Толга Саръташ, Лейля Танлар, Ъшъл Юджесой и Йълдърай Шахинлер.", "date": "2019.10.08", "title": " Джансу Дере с нова роля"}
{"url": "https://trud.bg/%d1%80%d0%b0%d0%b7%d0%bc%d0%b5%d1%81%d1%82%d0%b2%d0%b0%d0%bd%d0%b5-%d0%bd%d0%b0-%d1%82%d0%be%d0%b2%d0%b0%d1%80-%d0%b5-%d1%81%d1%80%d0%b5%d0%b4-%d0%b2%d0%b5%d1%80%d0%be%d1%8f%d1%82%d0%bd%d0%b8%d1%82/", "text": "Разместване на товар е сред вероятните причини за инцидента на ферибот, при който   български моряк, а други трима  . Трагедията стана вчера край бреговете на италианския остров Сардиния, предаде БТВ. От Министерството на външните работи уточниха, че силна вълна е ударила моряците на палубата. Единият е със счупен крак в болница в Сардиния. Други двама българи са прегледани, но не се е наложила хоспитализация. Корабът „Юрофери Малта“, се е движел от Каляри за Порто Торес, при лошо време. Съдът е собственост на многонационалната компания „Грималди груп“. Българите отпътували с гръцка агенция за подбор на екипажи по различно време, потвърдиха от клона на фирмата у нас. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.08", "title": " Разместване на товар е сред вероятните причини за инцидента в Сардиния, при който загина българин"}
{"url": "https://trud.bg/%d0%bf%d0%b5%d1%81%d0%ba%d0%be%d0%b2-%d1%80%d1%83%d1%81%d0%b8%d1%8f-%d0%bd%d0%b5-%d0%bf%d1%80%d0%b8%d0%b5%d0%bc%d0%b0-%d1%81%d0%b0%d1%89-%d0%b2-%d0%bd%d0%be%d1%80%d0%bc%d0%b0%d0%bd%d0%b4%d1%81%d0%ba/", "text": "Русия отхвърли днес идеята за привличане на САЩ към преговорите за разрешаване на конфликта между правителството в Киев и проруските сепаратисти в Източна Украйна, предаде Ройтерс. Говорителят на Кремъл Дмитрий Песков каза, че няма подкрепа за идеята САЩ да се присъединят към нормандския формат за преговори за уреждане на конфликта. В него участват Русия, Украйна, Германия и Франция. Тази седмица бе съобщено за дипломатически пробив, който може да открие пътя към международна среща на върха между 4-те страни с цел да се намери начин за прекратяване на сраженията в Източна Украйна. Песков обаче добави, че САЩ могат да използват влиянието си върху Украйна, реагирайки на изявлението на беларуския президент Александър Лукашенко, който каза, че разрешаването на украинския конфликт е невъзможно без участието на САЩ. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.08", "title": " Песков: Русия не приема САЩ в нормандския формат за преговори за Украйна"}
{"url": "https://trud.bg/%d0%b1%d0%b5%d0%bb%d0%b5%d0%b2-%d0%b8-%d0%b8%d0%b3%d0%bd%d0%b0%d1%82%d0%be%d0%b2-%d0%bf%d1%8a%d1%80%d0%b7%d0%b0%d0%bb%d1%8f%d1%82-%d1%81%d0%be%d1%84%d0%b8%d1%8f%d0%bd%d1%86%d0%b8-%d0%b7%d0%b0-%d0%b2/", "text": "Старият, но действащ План не допуска изграждане на въжени линии за достъп до туристическите центрове В документа е записана и забрана за нови ски писти и лифтови съоръжения, която и до днес е в сила Витоша да се развива чрез разработването на Подробни устройствени планове (ПУП). Тази идея предложиха кандидатът за кмет на София от коалицията „Демократична България“ Борислав Игнатов и номинираният за общински съветник Тома Белев. Странното е, че ПУП-овете са заложени и в новия План за управление (ПУ) на Природния парк, срещу който от години протестират Белев и „еколозите“ от „За да остане природа в България“. По време на дискусията в София участниците пропуснаха да споменат, че новият ПУ вече четвърта година не се приема заради „природозащитниците“. Вместо това Игнатов и Белев опитаха да изпързалят събралите се хора как ще „върнат Витоша на гражданите“. Справка на „Труд“ във все още неприетия ПУ показа, че в него са заложени Специализирани устройствени планове (СПУП). Те се изработват, когато трябва да се определят режимите за специфични територии (земеделски, горски, защитени), каквито са тези в ПП „Витоша“. Борислав Игнатов не благоволи да обясни специализирано идеите, а представи Белев като експерт и кандидат за общински съветник и му даваше да думата непрекъснато. Така и не спомена, че лесовъдът в продължение на 13 години, от 1999 до 2012, е директор на Дирекцията на парка. Под негово ръководство планината потъва в разруха и става недостъпна за жителите и гостите на столицата. Партийни интереси От години начело с Белев партийните „еколози“ от „За да остане природа в България“, която е едно с формацията „Зелено движение“, част от „Демократична България“, правят всичко възможно да не бъде приет новият ПУ на Витоша. Сега парадоксално и по нескопосан начин взимат параграфи от него, а техните „експерти“ ги представят за свои по време на предизборната кампания. Въпреки твърденията, че Борислав Игнатов е голям специалист и архитект, което предполага перфектно познаване на Закона за устройство на територията (ЗУТ), на разговора си пролича точно обратното. Според „специалистите“ на „Демократична България“ ЗУТ в момента не действал на Витоша напълно, защото ставало дума за горска територия. Но в нея има урбанизирани територии, за които трябва изработка на устройствени планове. Защото налице са съществуващи сгради с цялата прилежаща инфраструктура, която вече е в ужасно състояние. За да се ремонтират, трябва да се е направи СПУП-ове. Тоест всичко, което касае строителство и възстановителни дейности на съществуващи съоръжения и постройки в ПП „Витоша“, препраща към ЗУТ. А от „Демократична България“ твърдят, че той не „действал“ в парка, което е абсурд. Саботажът срещу новия план Съдбата на новия План за управление, който трябваше да влезе в сила през 2015 и да действа до 2025 г., до днес се решава от Белев и „еколозите“. Въпреки че навремето в него са отразени техните становища, „природозащитниците“ организират протести и официалните власти не придвижват документа. Затова в момента действа старият ПУ, който е редактиран под натиска на Белев и „За да остане природа в България“.  Документът е удобен за „природозащитниците“, защото е пълен с противоречия и невярна информация, които се използват за заблуда на обществеността. Старият ПУ е и в колизия със Закона за устройство на територията (ЗУТ) – за да се подмени стар лифт с нов по същото трасе, трябва да се сменят фундаментите (така наречените стъпки – б.а.). на стълбовете. Тази подмяна според ЗУТ е строителство. А действащият План за управление забранява новото строителство и се получава омагьосан кръг – единият документ допуска, а другият забранява. Противоречията Докато Тома Белев и Борислав Игнатов говореха как ще „върнат Витоша на гражданите“ и приоритетът им е възстановяването на Княжевския и Драгалевския лифт, които дори не са собственост на Столична община, а на „Витоша ски“ АД, „Труд“ потърси истински експерти за противоречията в действащия План за управление. Те посочиха много примери. От тях се вижда защо всъщност няма как да бъдат модернизирани въжените линии, докато този ПУ е в сила. Например в графата „Подмяна на лифтови съоръжения“ на страница 194 от Плана е записано: „С настоящия План не се предвижда изграждането на нови ски писти и лифтови съоръжения“. По-надолу четем: „Необходима е подмяната или демонтирането на морално остарелите и представляващи опасност лифтови съоръжения…“. В тези две точки има противоречие, замаскирано в думата „подмяна“ – такъв законов термин няма. Той е вкаран умишлено, за да блокира всякаква модернизация. В случая се получава следното – от една страна остарелите въжени линии трябва да се „подменят“ или премахнат, а в същото време изграждането на нови е забранено няколко реда по-нагоре. А в Закона за устройство на територията никъде не се дава разрешение за подмяна – дава се разрешение за строеж. След това е записано още: „Капацитетът на лифтовото съоръжение не може да надвишава капацитета на пистата, която обслужва“.  На дискусията Тома Белев обяви, че на Витоша има много писти. Това не отговаря на истината. На практика в планината официално има само една – „Витошко лале“. Всички други трасета, по които се карат ски, са така наречените „снежни полета“. За да станат писти, те трябва да се трасират. Но както вече стана ясно по-горе, това е забранено, защото ПУ не позволява нови писти. Поредното недомислие е в точка 158 и оставя в безизходица Драгалевския лифт, който е въведен в експлоатация през 1956 година. Неговото модернизиране е невъзможно, защото според ЗУТ дейностите, за да заработи отново, са ново строителство, а то е забранено в действащия План за управление. По същата причина Княжевският лифт не може да бъде ремонтиран. Той беше 4-местна кабинка. За ремонта му трябват нови фундаменти (стъпки). Това, разбира се, е ново строителство според ЗУТ, а то не се разрешава от ПУ. Една от идеите, които получават одобрение от обществото, е трасето на Княжевския лифт да бъде удължено – сегашната крайна станция „Копитото“ да стане междинна, а трасето да стигне до „Офелиите“ и „Конярника“. На дискусията за Витоша Борислав Игнатов каза, че тяхната програма предвижда единствено възстановяване на лифтовете (което в момента е невъзможно), без да се правят нови просеки. Но в разговора се включи Виктор Чаушев, който също е кандидат за общинар от „Демократична България“. Той обяви, че Княжевският лифт може да се удължи от Копитото до Златните мостове. Въпросът е кой лъже – Игнатов и Белев, които „няма да позволят нови просеки“, или техният съпартиец, който каза, че ще има поне една такава. Истината е, че цялата дискусия за „Витоша“ беше измама, защото именно Тома Белев и „еколозите“ обжалват всички актове, свързани с модернизирането на планината. А сега щели те да я „спасяват“.", "date": "2019.10.08", "title": " Белев и Игнатов пързалят софиянци за Витоша\t"}
{"url": "https://trud.bg/%d0%b0%d0%bb%d0%b5%d0%bd%d0%b0-%d0%b0%d0%b9%d0%bd%d1%89%d0%b0%d0%b9%d0%bd-%d0%b7%d0%b0-%d0%b0%d1%81%d1%82%d1%80%d0%be%d0%bb%d0%be%d0%b7%d0%b8%d1%82%d0%b5-%d0%b2-%d0%b3%d0%b5%d1%80%d0%bc%d0%b0%d0%bd/", "text": "Светлана Тилкова е единственият представител на Източна Европа Немското издание на книгата на Светлана Тилкова – Алена “Универсалната матрица на Питагор” беше представена официално по време на редовния годишен конгрес на Съюза на германските астролози. Алена е единственият член на организацията от Източна Европа, а работната тема за докладите и лекциите на събитието беше “Парите и властта”. На официалното откриване на конгреса лично Първият председател на Германския съюз на астролозите Клеменс Лудвиг представи на книгата на български астролог. “С радост ви представям първото издание на немски език на “Универсалната матрица на Питагор”, книга върху която Светлана е работила осемнадесет години, променила е математическият изчислителен апарат на Питагоровия квадрат и с над петдесет хиляди хороскопа е проверила верността на новите тълкувания, включващи и числото нула. Светлана е Айнщайн на Германския астрологичен съюз, който от неработещата в началото на третото хилядолетие класическа Матрица на Питагор създаде Универсалната матрица работеща във всички бъдещи хилядолетия”. Така Клеменс Лудвиг представи книгата на Алена, след което дойде време за автографи.", "date": "2019.10.08", "title": " Алена – Айнщайн за астролозите в Германия"}
{"url": "https://trud.bg/a%d1%81%d1%82%d1%80%d0%be%d0%bd%d0%be%d0%bc%d0%b8-%d0%be%d1%82%d0%ba%d1%80%d0%b8%d1%85%d0%b0-%d0%bd%d0%be%d0%b2%d0%b8-%d1%81%d0%bb%d0%b5%d0%b4%d0%b8-%d0%be%d1%82-%d0%b4%d1%80%d0%b5%d0%b2%d0%b5%d0%bd/", "text": "Повторният анализ на данни, събрани от космическия апарат „Венера експрес“, и нови компютърни модели на атмосферата на Венера показаха, че в далечното минало е имало големи водни запаси на планетата, предаде ТАСС. Това заявиха австрийски планетолози на 10-ия Московски симпозиум по изследванията на Слънчевата система. Възможно е на ранната Венера да е имало океан и почти „земен“ климат. „Извършените от „Венера експрес“ измервания на процентното съотношене на изотопи на водорода и проучванията показват, че подобен дял е невъзможно да се получи, ако всички запаси на въпросния химичен елемент са донесени от комети или са свъръзани с вулканични изригвания – поясни планетоложката Майке Бауер от Института за космически изследвания към Австрийската академия на науките. Поне част от деутерия вероятно е присъствала на Венера от момента на формирането на планетата“. Компютърни модели разкриха, че в далечното минало Венера вероятно е напомняла Земята, притежавала е големи водни запаси и е имала относително мек климат. Поради тази причина учени се питат какво е превърнало Венера в този адски свят, който съществува от поне милиард години. Като изследвали процеси, които са допринесли молекули вода завинаги да напуснат Венера, Бауер и колегата й Хелмут Ламер открили нови доказателства, че някога на планетата е имало големи водни запаси. Учените използвали данни, събрани от „Венера експрес“, и аналогични данни за Земята, за да създадат няколко модела на еволюцията на атмосферите на двете планети. Резултатите показали, че сегашният дял на деутерия в атмосферата на Венера е невъзможно да се обясни, ако всички водни запаси се дължат на падане на комети или вулканични изригвания. Дали това означава, че на Венера действително е имало океан, подобен на тези на Земята? „Не непременно, защото в такъв случай трябва да се търси обяснение къде е изчезнал кислородът от изпарилите се океани на Венера, след като молекулите вода от тези водоеми вероятно са се натрупали в атмосферата й след превръщането й в партик“, поясни Ламер. Неизвестно е също как последните „остатъци“ вода са напуснали Венера, след като днес скоростта на „бягството“ на водорода от атмосферата й е съвсем малка. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.08", "title": " Aстрономи откриха нови следи от древен океан на Венера"}
{"url": "https://trud.bg/%d1%82%d1%83%d1%80%d1%86%d0%b8%d1%8f-%d1%83%d0%b4%d1%8a%d0%bb%d0%b6%d0%b0%d0%b2%d0%b0-%d1%81-%d0%b3%d0%be%d0%b4%d0%b8%d0%bd%d0%b0-%d0%b2%d0%be%d0%b5%d0%bd%d0%bd%d0%b8%d1%8f-%d0%bc%d0%b0%d0%bd%d0%b4/", "text": "Турският парламент ратифицира документ за удължаване на военния мандат за операции в Сирия и Ирак до 30 октомври 2020 г., съобщава „Сабах“. Решението идва, след като Националното министерство на отбраната обяви по-рано същия ден, че Турция е приключила всички подготовки за военна операция в района, източно от река Ефрат в Сирия за създаване на безопасна зона. „Създаването на безопасна зона, коридор за мир, е от съществено значение за безопасността на сирийците, стабилността и мира в региона“, заяви министерството в Туитър. „Турските сили за сигурност никога няма да толерират създаването на коридор за терор на нашите граници. Всички подготовки за операцията са приключени“, добави то. Американските военни сили започнаха да се изтеглят от зоната в понеделник, часове след съобщението за оттегляне на Белия дом. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.08", "title": " Турция удължава с година военния мандат за операции в Сирия и Ирак"}
{"url": "https://trud.bg/%d0%ba%d1%8e%d1%80%d0%b4%d0%b8%d1%82%d0%b5-%d0%b7%d0%b0%d0%bf%d0%bb%d0%b0%d1%88%d0%b2%d0%b0%d1%82-%d1%81%d1%8a%d1%81-%d0%b7%d0%b0%d0%b2%d0%be%d0%b9-%d0%ba%d1%8a%d0%bc-%d0%bc%d0%be%d1%81%d0%ba%d0%b2/", "text": "Тръмп бил готов да унищожи Турция 50 US военни съветници напуснали района Самопровъзгласената кюрдска администрация в северната част на Сирия обяви готовността си да започне преговори с Дамаск и Москва, за да гарантира сигурността на региона срещу неминуемата турска военна офанзива, съобщи АФП. “Ако Америка евакуира зоната за сигурност и в частност тази по границата, ще бъдем принудени, в качеството си на автономен регион, да проучим всички възможни варианти”, казва пред агенцията говорителят Бадран Джиа Кюрд. Той посочи, че всичките разположени в района 50 американски военни съветници са били изтеглени от граничната зона, без да уточни дали решението засяга общия брой от 1000 US военнослужещи на територията на Сирия. “Готови сме на преговори с Дамаск или Москва, за да спрем това турско нашествие, и да избегнем възможния вакуум в сигурността”, каза още Кюрд. РИА “Новости” цитира изявлението на говорителя на руския президент Владимир Путин – Дмитрий Песков, според когото Москва не е била предупредена за едностранното решение на Вашингтон да се изтегли от зоната на конфликта в Сирия. Междувременно президентът Доналд Тръмп заплаши Турция с тежки икономически последствия, ако планираната от Ердоган кампания постави под въпрос човешките права. Според наблюдатели ходът на Тръмп е за да контрира критиките в родината му срещу изтеглянето от Сирия.", "date": "2019.10.08", "title": " Кюрдите заплашват със завой към Москва"}
{"url": "https://trud.bg/%d0%b4%d0%bb%d1%8a%d0%b6%d0%bd%d0%b8%d0%ba%d1%8a%d1%82-%d0%bc%d1%8a%d0%b6-%d0%b4%d0%be-30-%d0%b3%d0%be%d0%b4%d0%b8%d0%bd%d0%b8-%d0%b7%d0%be%d0%b4%d0%b8%d1%8f-%d1%80%d0%b0%d0%ba/", "text": "815 лева е средната забавена сума Мъж до 30 години, зодия Рак, със средно или висше образование е профилът на средния длъжник у нас. Това показва проучване на Асоциацията на колекторските агенции в България. Най-много длъжници има в градовете Благоевград и Варна. Колекторски фирми търсят 570 хиляди длъжници у нас. Общата сума, която те дължат, е в размер на 464,3 милиона лева. Това е обемът на възложените на фирмите за събиране вземания за първите шест месеца на тази година. Размерът им все пак намалява като за същия период на миналата година те са били 743,9 милиона лева, а длъжниците са били 636 хиляди, показват още данните на асоциацията. Основната причина за спада в задлъжнялостта на населението е устойчивото подобряване на макроикономическата среда. Потребителите са по-платежоспособни, по-сигурни в доходите си и се стремят да погасяват задълженията си навреме, обясни данните Райна Миткова, председател на АКАБГ. По думите є не е за пренебрегване и друг факт – финансовата култура на българите се подобрява, макар и постепенно. Те все повече разбират, че неплащането на дължимото носи единствено негативи за тях, което ги кара да бъдат по-стриктни и съответно да запазят доброто си кредитно досие, допълни тя. Средният размер на дълга на потребителите, който миналата година надхвърли психологическата граница от 1000 лева и достигна 1 162 лева, през първото полугодие на 2019 г. отново слиза в по-ниския диапазон и се равнява на 815 лева.   Фирмите бавят 23% от фактурите  Увеличава се изкупеният дълг  Междуфирмената задлъжнялост намалява, показва още изследването на Асоциацията на колекторските агенции в България. 77% от издадените фактури у нас се плащат навреме през настоящата година, при 76% през миналата. Българските компании демонстрират най-добрите показатели по редовност на плащанията от 6 години насам. Подобна е и ситуацията в Европа, където по-голям процент от фактурите се плащат навреме през 2019 г. в сравнение с предходната 2018 г. Без сериозно изменение остава разпределението на кредиторите по сектори, показват още данните на асоциацията. Делът на банките остава най-съществен, макар да бележи понижение с около 5% спрямо същия период на 2018 година. Телекомите растат от 15% на 17%, докато възложените задължения по застрахователни продукти намаляват с 3 процентни пункта. Малък ръст се наблюдава при задълженията за комунални услуги – от едва 1% за първото полугодие на 2018 г. до 5% през настоящия отчетен период. От 18% на 20% растат възложените за събиране бързи кредити. Нов ръст, този път двоен – от 584,6 млн. на 1,180 млрд. лева отчитат от АКАБГ в обема на изкупения дълг у нас. Според асоциацията това се дължи на няколко сделки с банкови институции, които са продали пакети със сериозен обем в рамките на периода. И извън частните случаи, активността при продажбата на задължения е висока.", "date": "2019.10.08", "title": " Длъжникът – мъж до 30 години, зодия Рак\t"}
{"url": "https://trud.bg/%d0%b7%d0%b0-%d1%81%d1%82%d1%8a%d1%80%d1%87%d0%b0%d0%bd%d0%b5%d1%82%d0%be-%d0%b2-%d0%bf%d0%be%d0%bb%d0%b8%d1%82%d0%b8%d0%ba%d0%b0%d1%82%d0%b0/", "text": "Партийното членство в НТД повече напомня на комитските времена, където само войводите приемат четници и те се кълнат „на живот и смърт“ Странна взе да става политиката в България напоследък. В едно изречение: Няма такава политика. Ето, погледнете изборите за местна власт. Ако махнем столицата, където сме свидетели на оспорвана, гореща борба с окраска на кал, то в провинцията апатията е овладяла положението. Големи градове остават с по един или двама кандидати, трудно се намират желаещи да се впишат в листите за съветници. Просто, няма такава апатия. То си има и причина за тази апатия. А` си решил да се включиш в играта, а` са ти намерили някоя кирлива риза под кревата или пък ти ще намериш призовка на вратата. Така както е тръгнало, качествените политици в едно с народа ще изчезнат. А като открият магистрала „Хемус“ след ден-два, Борисов ще навие маркуча и ще се оттегли в Банкя. Все пак за феновете на ГЕРБ остава надеждата, че Борисов под „готова магистрала“ има предвид и края на ремонтите, а те са безкрайни, както знаем, няма такива ремонти. Изобщо ще дойде моментът, в който някой ще се качи на трибуната в парламента и ще каже „Има ли такава партия, която може да поеме властта и отговорността да оправи страната?“, ако ми позволите да плагиатствам от Ираклий Церетели. Е, в ранния следобед на събота разбрахме – има такава партия: „Няма такава държава!“ (НТД). Слави Трифонов и неговият сценариен екип (без Иво Сиромахов) се преместиха от диванчетата в студиото на Би Ти Ви на политическата трибуна. От субекти на присмеха и критиката сами избраха да станат обект на присмех и критика. И няма как да бъде другояче – те вече са партийци. „Няма такова учредяване на партия“ беше едно от най-малките подмятания в социалните мрежи. И наистина няма – пълна тайна, странни и непознати хора стоят и чакат с часове в залата, за да премине събранието за 15 минути и всеки да си тръгне с широко затворена уста. Вероятно учредителите имат своите мотиви – не искат да ги снима Недялко или Ива Николова да ги гони с микрофон из залата. Но трябва да свикват, защото вече са политици. А щом си политик, колкото и добре да живееш, един ден се появява Беновска. НТД вече натрупа цял архив от неотговорени въпроси, а тези въпроси не са от тези, които ще могат да бъдат захвърлени като ненужен скеч. Започнах с това, че хората са станали апатични към политиката, но властта е сто процента – винаги. Все някой ще събира и харчи бюджета на страната. Колкото по-активни са хората, толкова е по-голям шансът този някой да бъде грамотен, почтен и с визия за държавата. И обратното – апатията ще качва на трибуната само хора, чието хоби е да целуват ръцете на този, който ги е пробутал на поста. Затова от новата партия искаме оптимизъм, позитивизъм, светлина в очите. Но все още е рано да съдим. Като начало трябва да изчакаме с регистрацията на партията, защото вече се заговори, че съществува възможност съдът да отхвърли името „Няма такава държава“. Спомняме си, че през 1995-а съдът отказа да регистрира друга политическа инициатива на друго сатирично шоу – „Ку-ку“, която се наричаше „Народно движение Ку-Ку“. Мотивът на съдията имаше доста последици за много хора. Едни умираха от смях, други се вцепеняваха от почуда, а едни трима от инициативния комитет успяха да получат политическо убежище в САЩ. Ето го и онзи легендарен мотив: „То (наименованието) съдържа междуметието „куку“, което е звукоподражание, изразяващо глас на кукувица. Заявителят счита, че кукувицата е предвестник на пролетта и от тук са целите на регистрираната партия да внесе свежест в политическия живот на страната. Но посочената птица се свързва и с т.н. гнездов паразитизъм“. Сега да видим как ще постъпи съдът и на какви пачи яйца се е насадил Станислав Трифонов. Или какво? Няма такъв съд? Професор Огнян Герджиков вече описа защо има проблем с името на партията. Има проблем и с логото на НТД, защото се използва държавен символ – знамето. Все пак името остава по-големият проблем. И то не защото съдът може да откаже или не регистрация, а защото е класическа истина, че трябва да внимаваш как кръщаваш детето си. Всяка оригиналност днес, става за посмешище утре. Сещате ли се за онази луда идея да се направи университет в Перник, който да обхваща всичко в образованието, без медицината? Толкова бързаха, че на никого не му хрумна да види каква абревиатура се получава – Пернишки университет по телекомуникации, компютри и архитектура. „Няма такава държава“ е нешлифован диамант за всеки стендъп комедиант, за всеки сценарист на скечове. Рано или късно ще се наслаждаваме на геговете в „Комиците“. Може би хората от шоуто на новия политик трябва да се молят съдът да отхвърли името на партията. Ако променяш една държава, с мрънкане и отрицание няма да стане. Хората обичат позитивните послания, пък било то и лъжи. Например: „Готов съм да предложа схема от икономически мерки и социално-икономическо партньорство, посредством които не по-късно от 800 дни прочутото българско трудолюбие и предприемчивост ще променят живота ви.“ Чудно послание – има срок, има цел, има уважение към българския народ, към неговото трудолюбие (откъде му хрумна), има думата „живот“. Няма „няма“, а има „има“. Вярно, от всяко име може да се направи майтап. Ето, Главанаци за европейско развитие на България. Но ГЕРБ си стои солидно като гербова марка в родната политика. Влизането в голямата игра е скъпо струващо удоволствие. Скъпо, защото се залагат най-важните и скъпи за един човек акредитиви – честта и името. А както казва Рачко Пръдлето, „За една чест и за едно красно име…“ живее човек. Много малко големи политици са успявали да излязат от терена без контузии, травми и кал. Да стърчиш в шоубизнеса не е по-малко трудно, не е по-малко изцеждащо, но от теб публиката не очаква чудеса, а развлечение, в случая на „Шоуто на Слави“ и политически попържни. Страхът като един Дамоклиев меч е надвиснал над НТД – да не се случи нещо лошо, да не стане беля, да не ги налазят „кафевите мечки“, да не изкарат още на втория ден някой учредител със странно минало – някой дилър, някое ченге. Няма такава мнителност. Уставът на НТД показва, че лидерите на партията, т.е. Слави, е преценил рисковете от инфилтриране на всякакви лепки, партийни мигранти и откровени агенти на други политически сили. Партийното членство повече напомня на комитските времена, където само войводите приемат четници и те се кълнат „на живот и смърт“. Но и тогава това е било трудна задача – да стърчиш. Ботев е стърчал на Вола, но и до ден днешен не се знае дали поганец или четник му е теглил куршума. „Няма такава държава“ също е революционна песен, но няма такава решителност като в „На прощаване“. Някак си би било хубаво да има нова партия, която дълги години да устиска на мръсотията и да напъните да бъде покварена. Някак ми се иска НТД да успее и в нея да се съберат почтени хора, професионалисти и с енергия и желание да преобразят България, но къде е оптимизмът в „Няма такава държава“?", "date": "2019.10.08", "title": " За стърчането в политиката\t"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b4%d0%b0-%d1%81%d0%b5-%d0%b2%d1%8a%d0%be%d1%80%d1%8a%d0%b6%d0%b0%d0%b2%d0%b0-%d1%81%d1%80%d0%b5%d1%89%d1%83-%d1%80%d1%83%d1%81%d0%b8%d1%8f/", "text": "Препоръчва се разполагането на ракети у нас и в Румъния Кремъл опитвал да отдалечи София и Анкара от ЕС и алианса НАТО трябва да предприеме допълнителни мерки в областта на гарантирането на сигурността на Алианса и държавите членки срещу Русия в Черноморския регион, включително разполагането на допълнителни военновъздушни и военноморски системи за отбрана на територията на България и Румъния. Тези отбранителни мерки не е необходимо да се опитват да отговарят напълно реципрочно на ескалиращото въоръжаване на Кримския полуостров от страна на Кремъл, ако бъдат съпътствани с увеличаване на военноморските учения на Алианса в Черно море и запазване на подкрепата за Украйна и Грузия. Това са част от заключенията в доклад на влиятелната американска лобистка корпорация във военно-промишления сектор RAND. Той е съставен след среща, на която е била обсъждана стратегия за сдържане на Русия в Черноморския регион. В документа се подчертава, че при съществуващите геополитически обстоятелства е “немислимо” на този етап за западните съюзници да изградят устойчива стратегия за защита на общите интереси в Черно море, която успоредно на отбранителните предизвикателства да контрира и различните видове “злонамерено руско влияние”. В доклада си RAND посочва още, че тъй като няма чисто военно решение за сигурността в Черно море, ефективната западна стратегия предполага по-добро съревнование с Русия за добронамереното отношение на хората в региона. Това, според корпорацията, изисква по-ефективни и по-добре интегрирани стратегически комуникационни усилия, както и противопоставяне на кибер и хибридните заплахи. Сред заключенията, които прави RAND, е, че основните цели на Москва в Черноморието са моделирани спрямо условията във всяка страна от региона. Основна задача е различните съседи да бъдат държани в състояние на необвързаност или несигурност, що се отнася до отношенията на конкретната държава с Русия и Запада. Това ги оставя открити за руско икономическо, политическо и злонамерено влияние, смятат от корпорацията. По отношение на България и Турция, според доклада, Кремъл прилага различни стратегии, посредством икономически и енергийни стимули и поощрения, за да раздалечи и двете страни от ЕС и НАТО. Сред ходовете на Москва са стратегическите медийни операции, които се водят в двете страни и целят основно създаването на положителен имидж на Русия. По този начин Москва използвала и проекта за газопровода “Турски поток”, за да предложи на България ролята на “газов хъб за руски природен газ”, при положение че държавата не разполага с необходимата инфраструктура и не може да е повече от “транзитна страна”, посочват експертите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.08", "title": " България да се въоръжава срещу Русия"}
{"url": "https://trud.bg/%d0%ba%d0%b0%d0%bc%d0%b8%d0%be%d0%bd-%d1%81-%d0%bf%d1%80%d0%b0%d1%81%d0%b5%d1%82%d0%b0-%d1%81%d0%b5-%d0%bf%d1%80%d0%b5%d0%be%d0%b1%d1%8a%d1%80%d0%bd%d0%b0-%d0%bd%d0%b0-%d0%bc%d0%b0%d0%b3%d0%b8%d1%81/", "text": "Камион, превозващ прасета, се преобърна на км 224 на АМ „Тракия” в посока София в района на с. Пшеничево, съобщи БТВ. От полицията съобщиха, че шофьорът се е качил зад волана пиян – дрегерът е отчел 1,83 промила. Животните останаха блокирани в камиона. Движението в района беше затруднено, като колите се наложи да се придвижват само в изпреварващата лента. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.08", "title": " Камион с прасета се преобърна на магистрала „Тракия“, шофьорът бил пиян"}
{"url": "https://trud.bg/%d1%86%d0%b8%d0%b3%d0%b0%d0%bd%d0%b8%d1%82%d0%b5-%d1%82%d0%b5%d1%81%d1%82%d0%b2%d0%b0%d0%bd%d0%b8-%d0%b7%d0%b0-%d1%82%d0%b5%d0%b6%d0%ba%d0%b0-%d0%bf%d1%80%d0%be%d0%b2%d0%be%d0%ba%d0%b0%d1%86%d0%b8/", "text": "Масовата истерия от врата на врата преди изборите В София махалите обикаляли емисари, в Сливен разпространявали клипове “Има провокатори на напрежението в Сливен, Ямбол и Карнобат и службите вече разследват случая. Това са разни пастори, партийни, които ходят и лъжат хората”, заяви премиерът Бойко Борисов във връзка с паниката сред циганските общности в няколко града, че социалните служби ще им отнемат децата. По думите му, когато дойдат избори има цели щабове, които заседават и измислят какво мръсотия да се направи. Специалисти по диверсионни дейности коментираха пред “Труд”, че събитията с разпространяването на фалшивите слухове сред циганската общност не са случайни. Те са тест за евентуално активиране на малцинствени общности, които при необходимост да бъдат използвани за още по-тежки размирици. Емисари са обикаляли и в ромския квартал в София “Факултета” да всяват смут сред населението с “новината”, че ще бъдат отнети децата им от учебните стаи, но опитът им се оказал несполучлив, съобщи просветният министър Красимир Вълчев. Той уточни, че опитът е от миналата седмица, хората обаче не са се поддали. Министърът обяви, че е разпоредил през следващите дни да не се пишат отсъствия на ромските ученици, чиито родители се подплашиха и си ги прибраха от училище. В София внушенията са били направени “не по електронен път, а чрез обикаляне на квартала”, каза Вълчев. Тролове и партийни пастори в сливенския квартал “Надежда” са изиграли централна роля за родителския смут сред ромите, потвърди той думите на премиера Борисов. Според министъра напрежението сред родителите в Сливен е тръгнало от клипове, които те са получили. В основата на конспирацията били групи, които са против несъществуващата Национална стратегия за детето. От своя страна, премиерът Борисов призова хората да не се поддават на подобни провокации. “Какво държавата ще ги прави тези деца, къде ще ги настани. Как ще влезеш и на нормално семейство ще му вземеш детето”, попита Борисов. “Създалата се паника е престъпна злоупотреба със страховете на родителите, което граничи с опит да се разруши образователната система”, категоричен бе и образователният министър. Социалният министър Бисер Петков и Държавната агенция за закрила на детето отново заявиха, че няма промени в законодателството, които да регламентират нов ред за извеждане на деца от семействата им. А твърденията, че правителството прокарва нова политика чрез стратегията за детето, с която се иска да се отнемат деца, са неверни. Органите на МВР и на ДАНС в Сливенско работят по образуваното досъдебно производство за разпространението на фалшивите слухове. Събрани са и данни, че напрежението в кв. “Надежда” е било предизвикано от разтревожена майка. Домът й е бил посетен от социални служители, за да се установи какви са условията за отглеждането на децата във връзка с раздялата със съпруга й. Жената е приела това като знак, че є вземат децата, съобщиха служители на реда. От полицията казаха, че установят всички лица, съпричастни към разпространението на фалшиви слухове, както и към публикации в социалните мрежи, провокиращи напрежение в “Надежда”. Има яснота за самоличността им. Извършва се проверка на всеки сигнал, свързан с насаждането на страх сред местното население. Разследването продължава. “Има заподозряно лице, което в момента се издирва. Не е задържано и по тази причина повече подробности не следва да се съобщават”, казаха специално за “Труд” от прокуратурата в Сливен. “По случая се води досъдебно производство по чл. 326 от Наказателния кодекс”, уточниха магистратите. Текстът в закона предвижда до 2 години затвор за този, който предава по радио, телефон или по друг начин неверни повиквания или заблуждаващи знаци за помощ, злополука или тревога. В случай, че от деянието са настъпили значителни вредни последици, наказанието е лишаване от свобода до 5 години и глоба от 500 до 2000 лева. Децата в Сливен започнаха да се връщат в клас Учениците в Сливен започнаха да се връщат в училище след паниката в понеделник сред родителите в ромския кв. “Надежда”, породена от фалшиви слухове, че децата им са застрашени. В двете основни училища, където учат деца само от “Надежда”, за занятия във вторник се явиха близо 30 на сто от записаните. Очакванията на училищната ръководства бяха, че на следващия ден нормалният учебен процес ще бъде възстановен. В детската градина в “Надежда” пък родителите завели всички деца, които обичайно посещавали забавачницата – около 70-80 на сто от записаните. От областната администрация увериха, че във всички учебни заведения в Сливен и областта обстановката е спокойна. Областният управител Чавдар Божурски определи фалшивите слухове като “престъпни внушения и престъпно посегателство спрямо чувствата на всеки един родител” и подчерта, че приоритет в Сливен и общините от областта са децата, оказването на помощ и задържането им в класните стаи. “Призовавам политическите, обществените и религиозните общности да проявят отговорност в този момент”, каза още Божурски. “Алармираме за течащите тревожни процеси още от четвъртък и тъй като заплахата се отнася до десетки училища и хиляди ученици и родители с които работим, представители на организацията бяха на терен в Сливен още в понеделник и участваха в усилията за успокояване на родителите”, обясниха от Центъра за междуетнически диалог “Амалипе” в позиция по случая. “В Сливен и областта не е имало и няма случаи на “вземане” на деца от семействата”, коментираха нелепата ситуация от социалната служба. Още в деня на паниката ръководителите на “Социално подпомагане” и отдел “Закрила на детето” заедно с ръководството на РУ на МВР в Сливен са провели среща с лидерите на общностите в ромското гето, с евангелските пастори и жители на квартала, на които са разяснили, че никой не “взема” деца от родителите и че няма Национална стратегия за децата, тъй като такъв документ не е приеман. От областната администрация допълниха, че екипите за обхват на децата и учениците в образованието продължават обходите си на адреси, като акцент в срещите им с родителите ще е да дадат разяснения във връзка с изкуствено създаденото от слухове напрежение.   Извеждането от семейството е по решение на съда Работещи в социалните структури в Сливен лаконично поясниха основни моменти в законодателството: деца се предоставят на грижите на приемни семейства или на социалните институции единствено и само с решение на съда. В Сливен и по-големите населени места имало не повече от 30-ина приемни семейства. През годините от областната болница се е случвало да съобщят, че майки са изоставяли новородените си бебета и се налага да ги издирват с полиция. Дори и след като ги открият, те отказват да се грижат за тях. По данни от неонатологията в областната болница, изнесени през 2018 г., повече от една десета от родилките са били под 18 години, като 6 от тях са били деца на 13 години. 37 деца са били изоставени, като 27 от тях са настанени в социални институции, а останалите – в приемни семейства. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.08", "title": " Циганите тествани за тежка провокация\t"}
{"url": "https://trud.bg/%d0%b0%d0%b2%d1%82%d0%be%d0%b1%d1%83%d1%81-%d1%81-%d1%83%d1%87%d0%b5%d0%bd%d0%b8%d1%86%d0%b8-%d0%bf%d0%b0%d0%b4%d0%bd%d0%b0-%d0%b2-%d0%bf%d1%80%d0%be%d0%bf%d0%b0%d1%81%d1%82-%d0%b2-%d1%88%d1%80%d0%b8/", "text": "Автобус с ученици излетя в пропаст в централната провинция на Шри Ланка, съобщава БГНЕС. Инцидентът се е случил близо до град Дикоя Рейсът е излязъл от пътя и е полетял надолу по скалите, след което се е обърнал на една страна. Местната полиция съобщава за пострадали 28 деца на възраст от 6 до 15 години и четирима възрастни. Ранените са откарани в болница. Шофьорът на автобуса също е ранен. Според полицията автобусът е излязъл от пътя при опит да отстъпи път на микробус. Започнало е разследване на инцидента. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.08", "title": " Автобус с ученици падна в пропаст в Шри Ланка"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b4%d0%b0%d0%b2%d0%b0-%d0%bf%d1%8a%d0%bb%d0%bd%d0%b0-%d0%bf%d0%be%d0%b4%d0%ba%d1%80%d0%b5%d0%bf%d0%b0-%d0%b7%d0%b0-%d0%b5%d0%b2%d1%80%d0%be%d0%b8/", "text": "България дава пълна подкрепа за интеграцията на РС Македония в Европейския съюз. Това се казва в проект на декларация на Народното събрание, посветена на разширяването на ЕС и Процеса на стабилизиране и асоцииране на РС Македония и Албания, предаде БГНЕС. В проектодокумента София призовава Скопие да прилага ефективно, без забавяне и на добра воля Договора за приятелство, добросъседство и сътрудничество, който беше подписан от премиерите на двете страни Бойко Борисов и Зоран Заев на 1 август 2017 г. България настоява за приемане на историческата истина за общата ни история, която нашите две държави и народи споделят. „Да прилагат изцяло договореностите, постигнати в рамките на Съвместната мултидисциплинарна експертна комисия по исторически и образователни въпроси, като същите бъдат отразени в учебните програми и материали в най-кратки срокове“, е написано в проектодокумента. В проектодекларацията на Народното събрание се настоява също така да се прекрати всякаква форма на „говор на омразата“ спрямо България и гражданите на РС Македония с българско самосъзнание, включително в медии, надписи на паметници, паметни плочи и др. По отношение на Албания София иска да се гарантира „в максимална степен“ правото на българското национално малцинство да изучава книжовен български език като майчин в регионите, в които то живее – Голо Бърдо, Гора, Преспа, Корча, Елбасан, Кукъс. В проектодекларация се настоява и за преброяване на населението, според европейските стандарти, с цел обективното отразяване на етническата му принадлежност. „На тази основа и при тези условия, Четиридесет и четвъртото Народно събрание на Република България подкрепя започването на предприсъединителните преговори на ЕС с Република Северна Македония и Република Албания. В тази връзка, Народно събрание подкрепя, приетата от Министерския съвет на 9 октомври 2019 г., Рамкова позиция“, се подчертава в проектодокумента. България ще подкрепи започване на преговори между Европейския съюз и Северна Македония, но при няколко условия. Това заяви външният министър Екатерина Захариева пред БТВ. Тя добави, че намерението на страната ни да отстои националния си интерес е твърдо. Дипломатът изброи част от условията: Прекратяване на всякакви претенции на Северна Македония за малцинствата в България; Заличаване от табели с антибългарска идеология и спиране на езика на омразата; Постигане на съгласие по историческите въпроси; Поемане на ясни ангажименти за времето, до което ще бъдат изпълнени условията. „Ние ще подкрепим започване на преговори, но с ясно включване в Преговорната рамка на тези условия. Те са и критерии за присъединяване. В 35-а глава трябва да се включат всички тези ангажименти. Искането ни е тази глава да бъде отворена в началото и да бъде затворена последна“, посочи дипломатът. Утре правителството ще обсъди и приеме т.н. „Пакет разширяване’, който включва всички условия на страната ни към Северна Македония. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.08", "title": " България дава пълна подкрепа за евроинтеграцията на Северна Македония, но при определени условия"}
{"url": "https://trud.bg/%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb%d1%8f%d1%82-%d0%bd%d0%b0-%d1%86%d0%b8%d0%ba-%d1%81%d1%82%d0%b5%d1%84%d0%ba%d0%b0-%d1%81%d1%82%d0%be%d0%b5%d0%b2%d0%b0-%d0%bf%d1%80/", "text": "Защо местните избори ще са предизвикателство за съставите на Секционните избирателни комисии и кое ги определя като сложни по провеждане и трудни за обработка? Разговаряхме с председателя на Централната избирателна комисия (ЦИК) Стефка Стоева за готовността на изборните комисии по осигуряването на изборния ден. Заседанията на ЦИК се провеждат ежедневно, а само за половин година са приети над 1300 решения, като всеки ден се приемат около 20 протоколни решения. – Госпожо Стоева този път, за разлика от Европейските избори, имахте достатъчно време като председател на ЦИК да структурирате хронограмата за местния вот – кои практики оставяте в миналото?  – Да, така е тези избори бяха насрочени на 10 юли 2019 година с Указ на президента. Това даде възможност на ЦИК да започне по-рано своята организационна работа и да приеме хронограмата за изборите още на 22 юли 2019 година. Това е първото важно решение, което комисията гласува в началото на всички видове избори, веднага след насрочването им. Хронограмите включват процедурите, действията и решенията които предстоят да се вземат от участниците в изборите към определени дати. Това решение на ЦИК зададе ритъма на изборите. До 30.08.2019 г. назначихме всичките 265 Общински избирателни комисии. Комисията заседава непрекъснато, като само за последните 6-месеца е приела над 1300 решения, а и всеки ден приема около 20 протоколни решени. Публикувани са вече предварителните списъци на избирателите и гражданите с избирателно право могат да проверят дали са вписани в тях, през Интернет страницата на ГРАО или на безплатния телефон 0800 14726. Към момента броят на избирателите е 6 227 901. Тези избори ще са много тежки, защото на 26 октомври предстоят да бъдат направени всъщност четири избора: за общински съветници, за кметове на общини, кметове на кметства, кметове на райони. За да се проведе гласуването ще са необходими по предварителни данни 19 000 000 бюлетини само за първи тур. Различните вида бюлетини ще са 2531. Силно се надявам, активността на предстоящите избори да е голяма. Убедена съм, че всички участници в предизборния процес ще спазват разпоредбите на Изборния кодекс и изискванията на добрите нрави, както наблюдаваме досега с малки изключения. – Предизборната кампания започна и вече има недоволни кандидати, с жалби ви сезираха Мая Манолова и Волен Сидеров, има ли нарушения на Изборния кодекс и какви са правомощията на ЦИК?   – ЦИК получава жалби всеки ден и затова ние заседаваме непрекъснато. ЦИК разглежда всички жалби и сигнали за нарушения на изборния процес в съответствие с правомощията си, като срока за произнасяне е до 24 часа от тяхното постъпване. (чл. 57, ал. 1 т. 26 ИК). Комисията е колективен орган и приема своите решения с мнозинство две трети от присъстващите членове. По жалбата на г-жа Мая Манолова, срещу публикация във в.“Труд“ от 26.09.2019 г., ЦИК прие отхвърлително решение при условие на чл.53 ал.4 ИК с „8“ на „8“гласове. Решенията на ЦИК подлежат на обжалване пред ВАС и г-жа Манолова се възползва от това свое право. Съдът възприе становището на половината от членовете на комисията, че статията не е агитационен материал. ЦИК беше сезирана и по повод участието на Волен Сидеров в предаването „Референдум“ излъчено на 1 октомври 2019 г. с три жалби – от СЕМ, от г-н Ангел Джамбазки, като кандидат за кмет на Столична община от партия „ВМРО-Българско национално движение“ и от БНТ. Решението на комисията е, че установява нарушение от страна на кандидата за кмет Волен Сидеров изразяващо се в накърняване на добрите нрави, честта и доброто име на кандидатите участващи в предаването по чл.183 ал.4 ИК. С жалба до ЦИК, г-н Десислав Чуколов – началник на предизборния щаб на ПП „Атака“ поиска комисията да задължи обществената медия да допусне Волен Сидеров до участие в предаването „Панорама“ на 4 октомври 2019 г. и ЦИК отхвърли сигнала. Това решение подлежи на обжалване и Върховният административен съд е органът, който следва да се произнесе по законосъобразността на нашето решение. – Кои ще бъдат най-големите предизвикателства пред съставите на ОИК? Преброяването на гласовете в секциите и с районни кметове или преференциите?   – До сега Общинските избирателни комисии работеха усилено по регистрацията на кандидатските листи на партии, коалиции, местни коалиции и независими кандидати, като срокът изтече на 24.09.2019 г. Регистрирани са общо 36 288 кандидатски листи. Общо 29 515 са кандидатите за общински съветници, 1254 са кандидатите за кметове на общини, 5059 са кандидатите за кметове на кметства и 460 са кандидатите за кметове на райони. Най-много са кандидатите за кмет на Столична община – 19 и на Пловдив 14. Преброяването на гласовете за партии, коалиции, местни коалиции и независими кандидати, включително и преброяването на преференциите за отделни кандидати се извършва от секционните избирателни комисии. Качеството на работа зависи в огромна степен от тяхната компетентност. Секционните комисии са гръбнакът на изборния процес, при тях се осъществява гласуването и те попълват и отчитат протоколите с изборните резултати. При добра организация се надявам да се справят добре като цяло. Разбира се проблеми ще има, както при всички избори до сега, но се надявам да са бързо решими и да не се преекспонират. – Пред в. „Труд“ бяхте казала, че работата на комисиите ще се подобри чрез обучения – на какъв принцип ще ги проведете сега и кои бяха най-честите грешки, които колегите ви в страната допускат ?   – ЦИК предвижда обучение, с което да се подобри организацията на работа и да се повиши компетентността на членовете на изборните комисии. Идеята е по-голям брой от членовете на секционните комисии да участват в обучението, което ще се проведе от ЦИК и от Общинските избирателни комисии. Обучението ще се осъществи на няколко етапа с аудиовизиални материали, ще се попълват примерни електронни протоколи. Подготвяме два обучителни клипа. Единият ще показва стъпките какво трябва да се предприеме в изборния ден, а другият изключително подробно ще показва начина на попълване на протоколите и проверка на контролите, защото както знаете предстоят четири вида избори с четири отделни протокола. Всички членове на Общински избирателни комисии и на секционни избирателни комисии могат да се запознаят на интернет страницата на ЦИК с всички обучителни материали, методическите указания и с принципните решения на ЦИК. Непрекъснато в комисията постъпват от членове на комисии и от граждани въпроси по електронната поща, затова сме създали специална рубрика „Въпроси и отговори“. Всички тези организационни действия са насочени към правилното попълване на секционните протоколи и към точното преброяване на гласовете, включително и на преференциите. Най-честите грешки, според мен са свързани с преброяването на преференциите, но конкретни примери ще мога да ви дам когато приключат изборите. – Какви ще са възнагражденията на броящите бюлетините?   – В план-сметката за тези избори са предвидени по-високи възнаграждения за членовете на секционните комисии. В цифрово изражение увеличението е следното – за председател на комисия -100 лв., заместник-председател/ секретар- 90 лв. и за член на комисия- 80 лв. Ще има и допълнителни възнаграждения от 15 лв. за предаване в ОИК на изборните книжа. Това са хората, които са на терен от рано сутринта в изборния ден, обичайно две денонощия не спят, освен че броят бюлетините, съставят протоколи, тяхната работа е изключително тежка. С увеличението на възнагражденията много ми се иска да привлечем повече млади, образовани и компетентни хора за членове на комисиите. – Колко души са ангажирани с тези местни избори?   – Окончателният брой на секционните избирателни комисии е 11 659. На тази база може да се предположи, че ангажираните в изборите ще са над 80 000 души само членове на секционните избирателни комисии. Отделно от това са ангажирани служители на НСО, МВР, МОН, ДАНС, противопожарна охрана, ГРАОв МРРБ, общинската администрация, информационно обслужване, ВКП, ВАС, административните съдилища. – Ще бъдем ли свидетели на среднощни опашки при предаването на бюлетините?   – Произвеждането едновременно на четири вида избори на някои места, плюс преференциалното гласуване за общински съветници ще е предизвикателство в работата на общинските и секционни избирателни комисии. Преброяването на гласовете за всеки отделен вид избор и попълването на секционните протоколи, а след това и отчитането на гласовете в ОИК е свързано с необходимо време за организиране и осъществяване на тези дейности. Законовата разпоредба на чл.100 ал.1 т.4 ИК предвижда секционните комисии в срок от 24 часа след края на изборния ден да извършат преброяването на гласовете и да отчетат резултатите в ОИК. На територията на Столична община ще работят над 1570 секционни избирателни комисии, това ще са най-големият брой комисии в страната. Няма как отчитането на резултатите във всички комисии да стане едновременно и изведнъж в рамките на кратък период от време. В тази връзка за първи път ЦИК прие решение, с което прие протоколите на секционните избирателни комисии в София да се предават на три обособени пункта. Надявам се, изборният ден и отчитането на резултатите да приключи, като цяло спокойно в законовите срокове и при спазване на изборното законодателство. Разбира се, че ще има напрежение и струпване на много хора, както и на недобра организация в някои ОИК, но се надявам проблемите да бъдат овладени и отстранени умело и спокойно без да се губи самообладание. Да се твърди, че няма да има нарушения е нереалистично. Само се молим те да са по-малко и по-леки. – Вие сте юрист с голям опит – каква оценка бихте поставила на сегашния ИК?   – Сегашният Изборен кодекс не е перфектен, но знаете, че препоръките на ОССЕ и Венецианската комисия, която аз напълно споделям е да не се правят промени 6 месеца преди избори. Практиката показва, че има текстове в Изборния кодекс които имат нужда от промяна, но това може да стане от парламента след местните избори. Промените в кодекса трябва да осигурят една по спокойна и нормална среда за работа, защото една седмица между двата тура е крайно недостатъчна. Този срок трябва да се удължи поне на две седмици, както е в други страни по света. Да се назначи постоянна изборна администрация с намален състав, която да се обучи как се правят избори, защото това е един сложен и тежък процес. Във време на свърх технологии и комуникации, трябва да се помисли и за електронно гласуване, което ще привлече повече избиратели. Призовавам отново да се прецени въпроса за социологическото проучване в изборния ден, защото сега не само всички неофициално знаят от обяд междинните резултати, но и ЦИК цял ден вместо да си изпълнява правомощията, разглежда жалби и сигнали срещу медии, които нарушават законовата забрана. Това са само част от промените, които смятам, че трябва да се направят в Изборния кодекс. – Колко време ще е необходимо за гласуване на един гражданин?   Според решение на Конституционния съд в изборния ден могат да гласуват в една секция не повече от 930 избиратели. Колко време ще гласува един избирател зависи от него, както и до колко е подготвен, когато влезе в стаята за гласуване. Разбира се ако има повече кабини и добра организация ще могат да гласуват повече избиратели. – Извън елемента на криво разбрано сиромахомилство, че ЦИК харчи пари за кетеринг – ще успеете ли да осигурите храна, вода, напитки и елементарни условия за работа на членовете на комисията?  – ЦИК работи от 10.07.2019 г.- датата на издаване на президентския Указ за насрочване на изборите много усилено, което е нормално за изборен период. Работи се вечер до късно, работи се в почивните и празничните дни. Работят, както членовете на комисията, така и служителите от администрацията. По време на самите избори се работи денонощно, защото естеството на работа го изисква. Това е изтощителна и нервна работа. И разбира се, поради големия обем работа комисарите и служителите на ЦИК нямат време и възможност да излязат от сградата и да се нахранят. Затова по време на изборите за членове на Европейския парламент ЦИК осигури сандвичи за членовете, за служителите, за лицата които участваха в приемането на документите. Не разбирам, защо това предизвика толкова негативни коментари с което огорчи всички ангажирани с изборите. Не споделям пестенето на пари за сметка на здравето на хората. Не ми е приятно да се коментира и принизява по-подобен начин работата на ЦИК. Нека ви припомня, че заседанията на ЦИК са публични и всички граждани могат да ги гледат онлайн на сайта.   Нашият гост  Стефка Стоева е родена на 14 февруари 1953 г. във Велико Търново. Завършила Юридическия факултет на Софийския университет “Свети Климент Охридски” и има следдипломна специализация по Граждански процес. Била е зам.-председател на Върховния административен съд (2004-2009 г.). Член на Съвета по законодателство към 40-то Народно събрание (2008-2009 г.). Избрана за съдия в Конституционния съд от Общото събрание на съдиите от Върховния касационен съд и Върховния административен съд (2009). През март тази година парламентът избра Стефка Стоева за председател на новия състав на Централната избирателна комисия.", "date": "2019.10.08", "title": " Председателят на ЦИК Стефка Стоева пред „Труд“: Изборният кодекс е за ремонт, вотът ще е много тежък\t"}
{"url": "https://trud.bg/it-%d1%86%d0%b5%d0%bd%d1%82%d1%8a%d1%80-%d0%bd%d0%b0-bosch-%d0%b4%d0%b0%d0%b2%d0%b0-%d1%80%d0%b0%d0%b1%d0%be%d1%82%d0%b0-%d0%bd%d0%b0-500-%d0%b8%d0%bd%d0%b6%d0%b5%d0%bd%d0%b5%d1%80%d0%b8-%d0%be%d0%b1/", "text": "Германският концерн BOSCH откри в София Тех парк водещ IT глобален софтуерен център на производителите на автомобили. На официалната церемония премиерът Бойко Борисов изтъкна, че страната ни продължава да привлича чуждестранни инвеститори и припомни, че само преди дни във Варна беше открит център за споделени услуги на белгийската финансова група KBC, където ще бъдат разкрити над 300 нови работни места. “Усилията дават своите резултати – център след център, висококвалифицирани служители, българи, връщащи се от чужбина, защото България е прекрасно място за живеене”, подчерта министър-председателят. Откриването на BOSCH Инженеринг център в София Тех парк е пример за това, как на територията на София Тех парк се развиват модерни инвестиции: помещава и аутсорсинг центъра на Световната банка, както и че тук ще бъде разположен един от осемте суперкомпютри на ЕС. “Прави се наука, правят се велики неща и продължава да се изгражда. Усилията ни се възнаграждават”, заяви премиерът Борисов. Той припомни, че неслучайно новият председател на ЕК Урсула фон дер Лайен ни определи един прекрасен ресор в състава на сегашната Комисия: “По-добър ресор не бихме и искали – това е бъдещето – образование, култура, спорт, “Еразъм+”, университети, и това, което вие правите тук”.  Разработването на софтуер за бъдещото развитие на автомобилостроенето ще постави България на световната карта като важна дестинация за автомобилния бизнес. Това от своя страна би могло да бъде повод за привличане на стратегически инвеститори в България. До 2023 година в центъра ще заработят над 500 високо квалифицирани инженери.   Министър-председателят Бойко Борисов: БСП са като кукувици, чудят се къде да снесат яйчице “Не се меся в изборите, имаме много работа. Оправят се достатъчно добре. Фандъкова получи от мен 100% право сама да определи листите си и да си проведе кампанията”. Това каза премиерът Бойко Борисов при участието си в предаването “Тази сутрин” на Би Ти Ви. По думите му битката на вота изобщо не е за София: “Тук е завършена преди да е започнала. Битката е в смесените райони и е с ДПС. Никога не предопределям резултати, не съм оракул. Голямата група е на ГЕРБ, как ще се направи бюджета, ако спечели Манолова? Или мисли, че пак ще подвие опашка – избори бяха, трябваше да говоря някакви неща, а сега да си работим”. “БСП са като кукувици, чудят се къде да снесат по едно яйчице. Може ли да са партия и да си нямат кандидат в София. Да загубят поне достойно”, подчерта Борисов. Партиите да оставят прокурорите да избират свободно “За да е обективен изборът направихме промени в закона, съдийската гилдия да си избира ръководството и прокурорската гилдия да си избира ръководството, за да няма пряко вмешателство на политически партии в този избор. Сега прокурорите са си избрали този кандидат за главен прокурор. Политическите партии трябва да оставят прокурорите да си изберат, който си преценят”, обясни Борисов. Милите колеги от Македония – да вземат да се съгласят с нашите историци Помолих да не ги спираме по пътя за ЕС. Много по-добре е съседът ни да е в НАТО. Аз мога да чета между редовете. Турция се въоръжава с руско оръжие, за да не може натовските системи там да работят. Няма по-сложна от тази ситуация в този регион. Някой като каже: “Ще ни вземат историята”. Коя история ще ни вземат, коя? Милите ми колеги от Македония, да седнат и да се съгласят с нашите учени, за да им помагам”, заяви премиерът. Не може докторът да получава 50 000 лв., а медицинска сестра – 1000 “За здравеопазване са дадени 2 634 367 лв., когато започнахме да управляваме през 2009 г., през 2019 г. са 5 млрд. на година”, каза министър-председателят. Никога не съм подвеждал медицинските сестри, че ще им увелича заплатите, с огромно уважение се отнасям към лекарите и медицинските сестри. Достатъчно пари, два пъти повече пари са се отпуснали за здравеопазване. 200 млн. лв. ще бъдат преразпределени, че да получават повече заплати. Не може да отиват Х милиона в една болница, докторът да получава 36 000 или 50 000 лв. заплата, медицинската сестра да получава 1000. Трябва Министерство на здравеопазването така да направи лимитирането, че Х% да отидат за медицински работници”, каза още той. Цветанов изговори глупости, които не му правят чест “Апартаментгейт” ни разби, тежко репутационно ни удари. Г-н Цветанов го нямаше, когато се кандидатирах за кмет, обясни Бойко Борисов. Той допълни: “Да не се надценява моята роля, нито неговата, нито ничия. Обликът на една партия не се прави от един човек. След последните две интервюта, които даде, вече не ми липсва. Не го бях гледал, щадя си нервите и не гледам телевизия. Изговори глупости, които не му правят чест. Дано проектът да му е успешен като на Слави Трифонов, но да не ми дава оценки. Той много добре знае за какво става въпрос. Не очаквах толкова бързо да говори срещу колегите и партията си. Цвета Караянчева беше възмутена какво е казал за смесените райони. Ако има битка, тя е в смесените райони между ГЕРБ и ДПС.” АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.08", "title": " IT център на BOSCH дава работа на 500 инженери (обзор)\t"}
{"url": "https://trud.bg/%d0%b4%d0%b5%d1%86%d0%b0%d1%82%d0%b0-%d0%b2-%d1%81%d0%bb%d0%b8%d0%b2%d0%b5%d0%bd-%d0%b7%d0%b0%d0%bf%d0%be%d1%87%d0%bd%d0%b0%d1%85%d0%b0-%d0%b4%d0%b0-%d1%81%d0%b5-%d0%b2%d1%80%d1%8a%d1%89%d0%b0%d1%82/", "text": "Учениците в Сливен започнаха да се връщат в училище   в понеделник сред родителите в ромския кв.“Надежда“, породена от фалшиви слухове, че децата им са застрашени. В двете основни училища, където учат деца само от „Надежда“, за занятия във вторник се явиха близо 30 на сто от записаните. Очакванията на училищната ръководства бяха, че на следващия ден нормалният учебен процес ще бъде възстановен. В детската градина в „Надежда“ пък родителите завели всички деца, които обичайно посещавали забавачницата – около 70-80 на сто от записаните. От областната администрация увериха, че във всички учебни заведения в Сливен и областта обстановката е спокойна. Областният управител Чавдар Божурски определи фалшивите слухове като „престъпни внушения и престъпно посегателство спрямо чувствата на всеки един родител“ и подчерта, че приоритет в Сливен и общините от областта са децата, оказването на помощ и задържането им в класните стаи. „Призовавам политическите, обществените и религиозните общности да проявят отговорност в този момент“, каза още Божурски. Органите на МВР и на ДАНС в областта работят по образуваното досъдебно производство, засега срещу неизвестен извършител, за разпространението на фалшивите слухове. Събрани са данни, че напрежението в кв.“Надежда“ е било предизвикано от разтревожена майка. Домът й е бил посетен от социални служители, за да се установи какви са условията за отглеждането на децата във връзка с раздялата със съпруга й. Жената е приела това като знак, че й вземат децата, съобщиха служители на реда. От полицията съобщиха, че установят всички лица, съпричастни към разпространението на фалшиви слухове, както и към публикации в социалните мрежи, провокиращи напрежение в „Надежда“. Има яснота за самоличността им. Извършва се проверка на всеки сигнал, свързан с насаждането на страх сред местното население. Разследването продължава. „В Сливен и областта не е имало и няма случаи на „вземане“ на деца от семействата“, коментираха нелепата ситуация от социалната служба. Още в деня на паниката ръководителите на „Социално подпомагане“ и отдел „Закрила на детето“ заедно с ръководството на РУ на МВР в Сливен са провели среща с лидерите на общностите в ромското гето, с евангелските пастори и жители на квартала, на които са разяснили, че никой не „взема“ деца от родителите и че няма Национална стратегия за децата, тъй като такъв документ не е приеман. „Смятаме, че хората разбраха това. Пасторите поеха ангажимент да обяснят на съкварталците си“, увериха участници в срещата. Официална информация от социалните структури в града бе отказана заради правилата данни да се предоставят от пресцентъра на министерството. Работещи в системата лаконично поясниха основни моменти в законодателството: че деца се предоставят на грижите на приемни семейства или на социалните институции единствено и само с решение на съда. В Сливен и по-големите населени места имало не повече от 30-ина приемни семейства. През годините от областната болница се е случвало да съобщят, че майки са изоставяли новородените си бебета и се налага да ги издирват с полиция. Дори и след като ги открият, те отказват да се грижат за тях. По данни от неонатологията в областната болница, изнесени през 2018 г., повече от една десета от родилките са били под 18 години, като 6 от тях са били деца на 13 години. 37 деца са били изоставени, като 27 от тях са настанени в социални институции, а останалите – в приемни семейства. От областната администрация допълниха, че екипите за обхват на децата и учениците в образованието продължават обходите си на адреси, като акцент в срещите им с родителите ще е да дадат разяснения във връзка с изкуствено създаденото от слухове напрежение. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.08", "title": " Децата в Сливен започнаха да се връщат в училище"}
{"url": "https://trud.bg/19-%d0%b3%d0%be%d0%b4%d0%b8%d1%88%d0%b5%d0%bd-%d1%89%d0%b5-%d1%87%d0%b0%d0%ba%d0%b0-%d0%bf%d1%80%d0%be%d1%86%d0%b5%d1%81-%d0%b7%d0%b0-%d1%83%d0%b1%d0%b8%d0%b9%d1%81%d1%82%d0%b2%d0%be-%d0%b7%d0%b0/", "text": "19-годишният Шенер Р., който е в ареста от 25 септември по обвинение за грабеж и убийство на 41-годишен добричлия, ще дочака процеса си в килия. Това постанови Апелативният съд във Варна, който потвърди наложената от Добричкия окръжен съд най-тежка мярка за неотклонение на тийнейджъра. Зверството, което потресе добруджанци, Шенер извършил заедно с 18-годишния Румен К. На 12 септември двамата убили губретчията Диян, за да задигнат златните му накити с тегло 90 грама. Плячката продали във Варна за 3000 лв., докато разтревожените роднини на Диян го обявили за издирване. Тялото на мъжа бе открито в землището на с. Котленци 10 дни по-късно в напреднал стадий на разложение. Аутопсията установи, че Диян е бил намушкан 14 пъти с нож. Часове след откриването на трупа добричките криминалисти задържаха Румен. Съучастникът му Шенер, който веднага след убийството заминал за Великобритания, бе арестуван няколко дни по-късно, когато пристигна с обратен полет у дома. От 3 г. цялото му семейство живее на Острова и въпреки че младежът е с чисто досие, извършеното престъпление е тежко и има риск той да се укрие или да престъпи отново закона, ако е на свобода, прецениха магистратите. Определението на съда е окончателно. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.08", "title": " 19-годишен ще чака процес за убийство зад решетките"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-498/", "text": "Циганите тествани за тежка провокация В София махалите обикаляли емисари, в Сливен разпространявали клипове. Има заподозрени за фалшивите слухове, които опразниха училища, издирват ги.           Белев и Игнатов пързалят софиянци за Витоша Преписват от новия План за управление на Природния парк, срещу който от години протестират         “Норвежките” крайности срещу българските деца Посягането на децата е „ядреното оръжие“ на социалните инженери и крепителите на неолибералния глобализъм – коментар на Петър Кичашки.             Безумие превзема социологическите агенции, време е за прочистване Наивно е да се мисли, че с Мая Манолова София ще „почервенее“, казва проф. Михаил Мирчев в интервю за „Труд“.         Китай – 70 години по пътя на коприната Ако има пълноценна и ефективна държава, оттам нататък успехът е неизбежен – анализ на Димитър Гърдев.         Майсторът на шперца и грима Четвърт век банкерите бълнуват в кошмарите си Спас Дойчев – „Легенди и истини в българската история“ с Росен Тахов.           Попфолк примата Силует на Глория. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.08", "title": " Вижте акцентите в броя на вестник „Труд“ в сряда, 9 октомври 2019"}
{"url": "https://trud.bg/%d0%b4%d0%b2%d0%b0%d0%bc%d0%b0%d1%82%d0%b0-%d0%b7%d0%b0%d0%b4%d1%8a%d1%80%d0%b6%d0%b0%d0%bd%d0%b8-%d0%b7%d0%b0-%d0%b1%d0%b0%d0%bd%d0%ba%d0%be%d0%b2%d0%b8%d1%8f-%d0%be%d0%b1%d0%b8%d1%80-%d0%b2-%d1%81/", "text": "Софийски градски съд постанови най-тежката мярка – задържане под стража, за двамата обвинени за  . Арестуваните са признали вината си. Задържаните са обвинени в извършване на обир на стойност 185 000 лв. на банков клон в ж.к. „Люлин“ в столицата на 5 октомври. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.08", "title": " Двамата задържани за банковия обир в София остават в ареста"}
{"url": "https://trud.bg/%d0%bd%d1%83%d1%80%d1%82%d1%81-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b4%d0%b0%d1%82%d0%b8%d1%82%d0%b5-%d0%b7%d0%b0-%d0%bf%d1%80%d0%be%d1%84%d0%b8%d0%bb%d0%b0%d0%ba%d1%82%d0%b8%d0%ba/", "text": "Датите за профилактика на отделните предаватели, чрез които се разпространяват програмите на БНР, са известни на БНР от 30.11.2018 г. Това съобщиха от НУРТС България в своя позиция във връзка с изказване на директора на БНР Светослав Костов, който заяви, че е  то радио. Публикуваме цялата позиция без редакторска намеса: „По повод публикациите в медиите, че от страна на НУРТС България ЕАД е извършен опит за спиране на сигнала на БНР, изразяваме позицията на НУРТС България ЕАД: Датите за профилактика на отделните предаватели, чрез които се разпространяват програмите на БНР, са известни на БНР от 30.11.2018 г., когато НУРТС България ЕАД е изпратило на БНР окончателния график за профилактика през 2019 г. Не са постъпвали възражения и/или коментари от страна на БНР. Договорът между НУРТС БЪЛГАРИЯ ЕАД и БНР възпроизвежда нормативните задължения на НУРТС България ЕАД, произтичащи от Техническите изисквания за работа на електронни съобщителни мрежи от радиослужба радиоразпръскване и съоръженията, свързани с тях, приети от КРС и обнародвани в ДВ, бр. 98 от 27 ноември 2007 г. Съгласно този нормативен акт НУРТС България ЕАД е задължено да извършва периодични профилактични прегледи и настройки на предавателните съоръжения по определен график. В посочения документ Комисията за регулиране на съобщенията ясно указва, че профилактика на електронните съобщителни мрежи се извършва поне веднъж в годината, като предварително се уведомява КРС и аудиторията. Целта на профилактиката е да не се допуска спиране на сигнала на излъчваните в ефир радио- и телевизионни програми поради авария и дефектирали съоръжения. Профилактиката не се провежда в национален мащаб, а засяга само предавателите от определена кула на НУРТС България ЕАД. Годишният план за профилактика е съставен по начин, който да позволява изключване на отделни предаватели при минимално засягане на интересите на крайните потребители. Последните могат да слушат/гледат програмата чрез други предаватели, които в голяма степен припокриват своя обхват. Посоченият по-горе основен принцип на профилактиката се отнася и до програмите на БНР – графикът за профилактики е съставен по такъв начин, че да няма прекъсване на излъчването в големи райони, като се има предвид и припокриването от отделните предаватели. Ето защо профилактиката на дадено съоръжение по графика, не означава пълна липса на приемен сигнал на програма „Хоризонт“ в зоната на обслужване на съответния предавател. Минималната степен на засягане на аудиторията на програма Хоризонт е демонстрирана многократно. През месец март и август 2019 г. са извършвани дейности по профилактика и поддръжка на КРТЦ Витоща. Спирането на работата на предавателя за извършване на тези дейности не е довело до липса на сигнал на програма „Хоризонт“ на територията на град София и не са постъпвали сигнали и възражения, нито от БНР, нито от слушателите на неговите програми. Писмото, изпратено от НУРТС България до БНР на 03.10.2019 г., представлява действие по точно и добросъвестно изпълнение на договорните задължения на НУРТС България ЕАД. До БНР е изпратено потвърждение, че планираната профилактика ще бъде извършена на 04.10.2019 г. на КРТЦ Витоша, така, както е предвидено в одобрения през 2018 график. След получаване на искане от БНР за отлагане на профилактиката, от страна на НУРТС България ЕАД е изпратено потвърждение, че искането на БНР ще бъде отчетено и профилактиката ще бъде отложена. Искането на БНР е изпълнено, въпреки че в резултат на отлагането на профилактиката възниква необходимост от ново координиране и взимане на съгласие на всички оператори, разположени на съответния обект“, пише в съобщението. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.08", "title": " НУРТС България: Датите за профилактика в БНР са известни от 2018 г."}
{"url": "https://trud.bg/%d0%b2%d0%b8%d0%ba%d1%82%d0%be%d1%80%d0%b8%d1%8f-%d0%b1%d0%b5%d0%ba%d1%8a%d0%bc-%d0%bf%d0%be%d0%b4%d0%b4%d1%8a%d1%80%d0%b6%d0%b0-%d1%84%d0%be%d1%80%d0%bc%d0%b0-%d1%81-%d1%87%d0%b5%d1%80%d0%b2%d0%b5/", "text": "Съпругата на Дейвид Бекъм винаги е била в страхотна форма както заради напрегнатото й ежедневие, така и заради строгия хранителен и тренировъчен режим, който спазва. Въпреки това Виктория Бекъм вярва в баланса, поради което често пие чаша червено вино, а когато е на парти – и няколко шота текила. „Да тренираш е също толкова важно, колкото и да се забавляваш“, признава модната икона в сутрешно предаване. Колкото до храненето й, тя залага на свежите продукти, консумирани редовно и в малки порции.", "date": "2019.10.08", "title": " Виктория Бекъм поддържа форма с червено вино и шотове текила"}
{"url": "https://trud.bg/%d0%be%d1%82%d0%ba%d1%80%d0%b8%d1%85%d0%b0-%d0%b0%d0%bd%d1%82%d0%b8%d1%87%d0%bd%d0%b0-%d0%ba%d0%be%d0%bb%d0%be%d0%bd%d0%b0-%d0%b2-%d1%87%d0%b0%d1%81%d1%82%d0%b5%d0%bd-%d0%b8%d0%bc%d0%be%d1%82-%d0%b2/", "text": "Антична римска колона е иззета при проверка на частен имот във видинското село Арчар, съобщиха от ОД на МВР – Видин. На 7 октомври служители от участъка в Арчар извършили претърсване в частен имот в селото, обитаван от 64-годишна жена. Там открили и иззели каменен блок, наподобяващ база от антична римска колона. Артефактът не е бил предоставен за идентификация и регистрация по законния ред. По случая е образувано досъдебно производство. По всяка вероятност находката е от античния град Рациария, останки от който се намират на 2 км от крайдунавското селище. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.08", "title": " Откриха антична колона в частен имот във видинско село"}
{"url": "https://trud.bg/%d0%b2%d0%b8%d1%86%d0%b5%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d0%bf%d0%be%d0%b4%d0%ba%d1%80%d0%b5%d0%bf%d0%b8-%d0%b1%d0%bb%d0%b0%d0%b3%d0%be%d1%82%d0%b2%d0%be%d1%80%d0%b8/", "text": "С уникални картина и шал, изработени по техниката Ебру от българката Мария от Одрин, вицепрезидентът Илияна Йотова подкрепи благотворителния търг на Вечер на добродетелите, организирана за десети път от фондация „За нашите деца“. Вицепрезидентът беше патрон на тазгодишното издание. Мисия на неправителствената организация е осигуряването на здрава семейна среда и пълноценно развитие и щастливо детство за всяко дете. Отдавна поети ангажимент към българската общност в Казахстан не са позволили на Йотова да присъства на събитието. Във видео послание тя посочи, че „За нашите деца“ е пример как упорито и смело можеш да събираш подкрепа и да постигаш цели. „Всяко дете в България трябва да има равен старт в живота, да расте в сигурна и любяща семейна среда. Общата ни цел като държава и общество трябва да бъде да накараме българските деца да вярват, да имат надежда и много смели мечти“, изтъкна вицепрезидентът. „Не забравяме да употребяваме думата добродетели, но сякаш позабравихме да я чувстваме. Днес се борим с фалшивите новини, но по-тежка е битката с фалшивите ценности“, подчерта Йотова. Зад предметите, които Илияна Йотова дари, се крие историята на едни българи с мисия, на съвременни будители. Хора, които съхраняват българското, разпространяват го отвъд пределите на България. Те са Мария и Александър Чъкърък. Родът на Александър успява през годините да съхрани българските храмове в Одрин – „Св. Георги“ и „Св. св. Константин и Елена“, който неотдавна чества своята 150-годишнина. С притегателната си сила успяват да ги превърнат в средище за българите в Одрин. Вратите и сърцата им са отворени на всеки български празник за всеки. Над 2000 тома българска литература и етнографска експозиция, която разказва за живота на българската общност в този край на Турция – това видя вицепрезидентът Йотова преди година, когато откри обновената сграда на читалище „Просвета“ в Одрин. Българската светиня е единственият клон на читалище извън границите на България. Всичко започнало с няколко стари предмета, които Мария открила на втория етаж на църквата „Св. Георги“. С помощта на българската държава, на съмишленици от цяла България се родило читалище „Просвета“. С общи усилия – както се случват големите идеи. Там всяка седмица около 30 деца изучават български език. Читалището развива различни дейности, които привличат не само представителите на българската общност в Одрин. Танцовият клуб, например, в момента изучава различни танци от Балканите и се изявява на фестивали в България и Турция – като мост между културите, народите, държавите. В читалището има и клуб по Ебру. Защо произведенията на т. нар. изкуство върху вода са уникални? Защото рисунъкът е винаги неповторим. Корените на Ебру са в далечния IX век, на територията на днешен Иран. Днес техниката се прилага върху различни материали. Какво е необходимо? Капки въображение, капки минерални бои, извлечени от скала, четка от конски косъм с дръжка от розов храст, жлъчка от животни, шило – за издърпване на цветните капки, съд с вода. И магията се случва.", "date": "2019.10.08", "title": " Вицепрезидентът подкрепи благотворителната вечер на фондация „За нашите деца“\t"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%be%d1%82%d0%bd%d0%be%d0%b2%d0%be-%d1%89%d0%b5-%d0%b8%d0%bc%d0%b0-%d0%b3%d0%b8%d0%bc%d0%bd%d0%b0%d1%81%d1%82%d0%b8%d0%ba-%d0%bd%d0%b0-%d0%be%d0%bb/", "text": "България отново ще има гимнастик на олимпийски игри, след като не успя да класира на последните в Рио 2016. Квотата за Токио 2020 спечели 19-годишният дебютант Дейвид Хъдълстоун, който изигра без грешка и шестта си съчетания в многобоя на световното в Щутгарт. Националът събра 80,481 точки и завърши 39-и. Но след отпадането на състезателите от първrтe 12 отбора с квоти, нашият талант се нареди 10-и, като най-добрите 12 индивидуални гимнастици също се класират за най-престижния форум на планетата догодина. Другият ни участник Йордан Александров завърши 65-и, а страната ни има право само на една виза, която е поименна.  „Изключително сме доволни, голямо постижение – заяви Красимир Дунев, президент на федерацията. – Той ще продължи да се готви в България под ръководството на Дамян Игнатов.“ Хъдълстоун е роден в Холандия, майка му е българка, а баща му – американец. Легендарният Йордан Йовчев бе последният ни състезател на олимпийски форум. В Лондон 2012 той завърши седми на халки. Тогава при жените страната ни бе представена от Ралица Милева, която се нареди 56-а. Сега обаче Лени Медсън, тренираща в Щатите, не успя да се класира за Токио, като остана 156-а.", "date": "2019.10.08", "title": " България отново ще има гимнастик на олимпиада след Лондон 2012"}
{"url": "https://trud.bg/%d0%b3%d0%b5%d0%be%d1%80%d0%b3%d0%b8-%d0%bc%d0%b0%d1%80%d0%ba%d0%be%d0%b2-%d0%b1%d0%bb%d0%b0%d0%b3%d0%be%d0%b4%d0%b0%d1%80%d0%b5%d0%bd%d0%b8%d0%b5-%d0%bd%d0%b0-%d0%b8%d0%b2%d0%b0%d0%bd-%d0%bf%d0%be/", "text": "Благодарение на Иван Портних морската ни столица е променена и модернизирана, Варна е истински европейски град. Тези впечатления сподели при посещението си във Варна народният представител от Парламентарната група на ГЕРБ и бивш конституционен съдия Георги Марков. Той гостува в града, за да представи книгата си „Феноменът Виктор Орбан“. Събитието се проведе по инициатива на варненския депутат Таня Петрова и събра в Градската художествена галерия десетки граждани, сред които и народните представители Павел Христов и Емилия Милкова и  кандидати на ГЕРБ за кметове и общински съветници. „Спомням си 1990-1991 г. как пътувах до Варна като депутат от Великото народно събрание. По пътя нямаше коли, защото нямаше бензин. Беше страшна мизерия! Другарите и другарките ни завещаха режим на тока и  празни магазини. СДС направи политическата промяна, а ГЕРБ – видимата“, изтъкна Георги Марков в емоционален разговор под наслов „30 години демокрация”. „Днес Варна е колосално променена. Този прекрасен град с европейски вид е гордост за България. За броени минути стигнах от летището до центъра. Накъдето и да се обърнеш, виждаш положителна промяна. Работи се по много мащабни проекти с подкрепата на правителството и лично на премиера Борисов“, категоричен бе Георги Марков и поздрави за постигнатото досегашния кмет и кандидат за нов мандат Иван Портних. „Виктор Орбан е голям приятел на България и на нашия успешен премиер Бойко Борисов. Орбан много обича и нашето Черноморие. Неслучайно преди няколко години избра да дойде на почивка не някъде другаде, а именно във Варна“, разказа Георги Марков. Представяйки книгата си, той заяви, че в ЕС няма друг държавник като Виктор Орбан, който да е с толкова ярко антикомунистическо минало. „Той е човекът, който през 1989 г. публично призова съветските танкове да напуснат Унгария. За 10 години три поредни  мандата е избиран за министър-председател с по две трети от гласовете на избирателите, а 30 години – за народен представител“, отбеляза авторът. След срещата Георги Марков символично се снима за спомен с бившия кмет и свой дългогодишен приятел Христо Кирчев и с кандидата на ГЕРБ Иван Портних, на когото пожела успех в предизборната надпревара. Сред гостите, дошли за представянето на книгата, бе и Божил Колев – легендата на българския футбол и футболист №1 на Варна за XX век. Избори 2019. Платено съдържание. Купуването и продаването на гласове е престъпление. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.08", "title": " Георги Марков: Благодарение на Иван Портних морската ни столица е променена и модернизирана, Варна е истински европейски град\t"}
{"url": "https://trud.bg/monika-valerieva-oklevetena-ot-gospodari-na-efira/", "text": "Моделът Моника Валериева взриви социалните мрежи с гневен пост срещу репортаж на „Господари на ефира“, в който се твърди, че тя пътува често до чужбина в компанията на „чичко паричко“. Валериева дори се закани, че при повторно споменаване на името й в лъжлив репортаж, тя е готова да осъди предаването. Брюнетката качи доста снимки и клипове, на някои от които е прикрила лицата на приятелите й, с цел да покаже кой е взела със себе си на всяко едно пътуване. Под поста във Facebook тя допълни, че иска да качи още кадри от пътуванията си, особено от работните, за да изясни ситуацията напълно. „ „, написа Моника.  В репортажа на предаването, озаглавен „Сама в Дубай“, се твърди: „Моника Валериева е сама в Шанхай, Маями, Маракеш и много други места“. Въпреки че репортажът е от средата на лятото, явно Валериева едва сега го вижда, което предизвика и още по-бурната й реакция.", "date": "2019.10.08", "title": " Моника Валериева оклеветена от „Господари на ефира“\t"}
{"url": "https://trud.bg/%d0%b3%d0%b5%d1%80%d0%bc%d0%b0%d0%bd%d1%81%d0%ba%d0%b8-%d0%b4%d1%8a%d1%80%d0%b6%d0%b0%d0%b2%d0%b5%d0%bd-%d1%81%d0%b5%d0%ba%d1%80%d0%b5%d1%82%d0%b0%d1%80-%d0%bf%d1%80%d0%b5%d0%b4-%d0%b0%d0%bd%d0%b3/", "text": "Благодаря на българското правителството за реакцията, Вие бяхте от малкото държави, които действахте по този начин, след фалита на туроператора „Томас Кук“. Това заяви Улрих Нусбаум, държавен секретар в Министерството на икономиката и енергетиката на Федерална Република Германия на среща с министъра на туризма Николина Ангелкова. Тя е на работно посещение в Германия, където днес ще има поредица от срещи във връзка с възможностите за договаряне на сезон 2020 г. и обстоятелствата след прекратяването на дейността на световния туроператор. Това съобщиха от пресслижбата на МТ. Реагирахме своевременно, в министерството бе сформирана работна група, която да следи непрекъснато ситуацията, посочи министър Ангелкова. Експерти на министерството бяха по Черноморието, за да съдействат на туристите и бизнеса и да помагат за бързото решаване на всякакви възникващи трудности. За нас бе важно туристите от Германия и другите държави да не почувстват допълнителни затруднения след фалита на оператора и да си тръгнат от България с впечатления, които да ги накарат да се върнат отново и през следващата година. Радвам се, че почивката им мина безпроблемно, това е от определящо значение за имиджа на страната ни като приветлива дестинация за организиран туризъм, коментира българският министър. Тя заяви пред домакина си още за готовността на правителството да подпомогне бизнеса за привличане на повече туристи чрез реклама. Важно е нашите правителства да работят съвместно, което ще допринесе за насърчаването на посещенията в двете страни, коментира Николина Ангелкова. За правителството на премиера Бойко Борисов туризмът е национален приоритет, затова бе създадено самостоятелно Министерство на туризма, чиято основна цел е утвърждаването на България като целогодишна туристическа дестинация. Двамата събеседници обсъдиха ситуацията след обявяването на фалита на най-стария туроператор и възможностите на съответното законодателство за намаляване на щетите на контрагентите му. Министър Ангелкова увери държавен секретар Нусбаум, че Германия е сред трите водещи пазари за входящ туризъм в България и привличането на интереса на германските туристи е сред основните задачи на Министерството на туризма и припомни, че през миналата година чуждестранните туристически посещения у нас са над 9,2 млн. туризмът е ключов за развитието на икономиката, като формира 12% от БВП. Относно германските туристи министърът посочи, че те основно организират пътуванията си чрез туроператор или през международни платформи за резервации. И добави, че България и Германия имат дългогодишни и добре развити двустранни отношения. Искам да благодаря на Вас и колегите Ви за доброто партньорство в последните години, с което постигнат огромен успех и вече е дадена зелена светлина за съвместна работа с германските здравни каси, заяви министър Ангелкова. Благодарение на споразуменията те ще изпращат в България германски граждани, които искат да ползват услугите на нашия здравен и спа туризъм и огромното богатство на България от минерални извори. Частните хотели също могат да предлагат свои услуги, сертифицирани и спазващи наредбите на Министерството на здравеопазването и на Министерството на туризма.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.08", "title": " Германски държавен секретар пред Ангелкова: Благодаря на България за реакцията след фалита на „Томас Кук“"}
{"url": "https://trud.bg/%d0%bf%d0%b5%d1%82%d0%b8%d0%bc%d0%b0-%d0%be%d1%81%d0%bd%d0%be%d0%b2%d0%bd%d0%b8-%d0%ba%d0%b0%d0%bd%d0%b4%d0%b8%d0%b4%d0%b0%d1%82%d0%b8-%d0%b7%d0%b0-%d0%ba%d0%bc%d0%b5%d1%82-%d0%bd%d0%b0-%d1%81%d0%be/", "text": "Институтът за пътна безопасност организира предизборен дебат за проблемите на транспорта в столицата, в който ще участват петима основни кандидати за кмет на София – Йорданка Фандъкова, Мая Манолова, Ангел Джамбазки, Борислав Игнатов и Борис Бонев. Диспутът ще се проведе в петък – 11 октомври, от 11 ч. в Интер Експо Център-София, като за първи път въпросите не са предварително поставени на кандидатите. „Ще бъдат зададени неудобни въпроси, чиито отговори столичани очакват да чуят“, каза пред „Труд” ръководителят на института Богдан Милчев, който е бивш шеф на КАТ-София. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.08", "title": " Петима основни кандидати за кмет на София на дебат за транспортните проблеми\t"}
{"url": "https://trud.bg/%d0%bf%d1%8a%d0%bb%d0%bd%d0%b0-%d1%87%d0%b8%d1%81%d1%82%d0%ba%d0%b0-%d0%b2-%d0%b1%d0%be%d1%82%d0%b5%d0%b2-%d0%bf%d0%b4/", "text": "Георги Самуилов, босът на „Ботев“ (Пд), действа с размах след фиаското на тима срещу „Ботев“ (Враца) през уикенда.  Три дни след болезненото 0:3, смъкнало отбора до предпоследното място в класирането, бизнесменът уволни наставника Желко Петрович. Тепърва обаче двете страни ще преговарят за неустойка, която според запознати възлиза на 100 000 лева. Във вторник черногорският спец, работил като асистент в „Уест Хем“, „Хамбургер“, „Съндърланд“ и националния отбор на Сърбия, не води заниманието на „жълто-черните“. В негово отсъствие това сториха кондиционния треньор Тодор Георгиев и този на вратарите Мишо Ролев. Часове по-късно клубът обяви заместника на Петрович. Това е Ферарио Спасов, който вече е водил тима през 2012 година. Опитният наставник до момента изпълняваше функцията шеф на школата на „Ботев“.  Сега в щаба му влизат Деян Божилов и Лилчо Арсов. Заедно с уволнения спец пък си тръгват помощниците му Жарко Лучич и Мишо Ролев. Повторният дебют на Спасов начело на „канарчетата“ е другият уикенд срещу „Лудогорец“. В същото време оставка хвърли и Иван Йотков, изпълнителен директор на клуба. Още в понеделник пък същото стори спортният директор Адалберт Зафиров.", "date": "2019.10.08", "title": " Пълна чистка в „Ботев“ (Пд)"}
{"url": "https://trud.bg/%d0%b2%d0%ba%d1%81-%d0%b2%d1%8a%d1%80%d0%bd%d0%b0-%d0%b4%d0%b5%d0%bb%d0%be%d1%82%d0%be-%d0%b7%d0%b0-%d1%83%d0%b1%d0%b8%d0%b9%d1%81%d1%82%d0%b2%d0%be%d1%82%d0%be-%d0%bd%d0%b0-%d0%b0%d0%bb%d0%b5%d0%ba/", "text": "ВКС върна на съда във Велико Търново делото за смъртта на Алекс от Бяла, предаде БТА. 18-годишният Алекс изпадна в кома на 8 юли 2017 г. след жесток побой заради спор за цигара пред дискотека. За смъртта, по хулигански подбуди, е осъден Валентин Маринов. С решението си преди време съдът в Търново измени присъдата на Маринов, като преквалифицира и обвинението за причинена смърт вследствие на умишлено нанесена лека телесна повреда и така наказанието бе свалено от 20 на 3 години. ВКС не е съгласен с мотивите на съда във Велико Търново. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.08", "title": " ВКС върна делото за убийството на Алекс от Бяла"}
{"url": "https://trud.bg/%d0%ba%d1%83%d0%bb%d1%82%d0%be%d0%b2%d0%b0-%d1%8f%d1%85%d1%82%d0%b0-%d0%bf%d0%be%d1%82%d1%8a%d0%bd%d0%b0-%d0%bd%d0%b0-%d0%bc%d0%be%d1%80%d1%81%d0%ba%d0%b0-%d0%b3%d0%b0%d1%80%d0%b0-%d0%b2%d0%b0%d1%80/", "text": "Атракционната яхта „Санта Марина“, на която преди години са снимани сцени от легендарния филм „Конан Варварина“, потъна в яхтеното пристанище на Морска гара-Варна. Инцидентът станал в понеделник, когато плавателният съд започнал бързо да се пълни с вода. Организирана била спасителна акция с две външни помпи, но те не успели да задържат „Санта Марина“ на повърхността. По-късно потъналата яхта била извадена с кран и превозена до сух док. На борда й се пази част от реквизита на прочутата филмова продукция. Затова всяко лято „Санта Марина“ се ползваше като плаващ хотел и за партита от приятелски компании. В края на този сезон името на яхтата влезе в криминалната хроника, след като почерпен 22-годишен белгиец падна от борда при опит да се прави на акробат, разби си в главата и потъна в морето. Тялото му бе открито след ден от водолази. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.08", "title": " Култова яхта потъна на Морска гара-Варна"}
{"url": "https://trud.bg/%d1%85%d0%b2%d0%b0%d0%bd%d0%b0%d1%85%d0%b0-%d0%b3%d0%be%d1%80%d1%81%d0%ba%d0%b8-%d1%81-%d0%bf%d0%be%d0%b4%d0%ba%d1%83%d0%bf-%d1%81%d0%ba%d1%80%d0%b8%d1%82-%d0%b2-%d1%86%d0%b8%d0%b3%d0%b0%d1%80%d0%b5/", "text": "61-годишен служител на горско стопанство в област Видин е задържан за подкуп, съобщиха от МВР. Полицейските действия са предприети в хода на досъдебно производство. В полицията е постъпила информация, че служителят на горското стопанство е поискал имотна облага – парична сума, за да не извърши действия по служба. По пътя между селата Толовица и Макреш униформени спрели за проверка лек автомобил „Мицубиши Паджеро“ с видинска регистрация. Колата шофирал 61-годишният видинчанин. В багажния отсек били открити и иззети 8 банкноти от по 50 лева и пет банкноти от 20 лева, поставени в кутия от цигари, както и други документи, свързани с разследването.", "date": "2019.10.08", "title": " Хванаха горски с подкуп, скрит в цигарена кутия"}
{"url": "https://trud.bg/%d0%b4%d0%b5%d1%82%d0%b5%d1%82%d0%be-%d0%ba%d0%be%d0%b5%d1%82%d0%be-%d0%bf%d0%b0%d0%b4%d0%bd%d0%b0-%d0%be%d1%82-%d0%b2%d1%82%d0%be%d1%80%d0%b8%d1%8f-%d0%b5%d1%82%d0%b0%d0%b6-%d0%bd%d0%b0-%d0%ba%d1%8a/", "text": "Детето, което падна от   етаж на семейно жилище в Пловдив в началото на септември и оцеля по чудо вече е при родителите си. Бебето Дария е добре и няма да има последствия за здравето й – съобщиха днес от дирекция „Социално подпомагане“, предаде БНТ. От там подчертаха, че детето няма да бъде изведено от семейството, защото приемат случилото се за инцидент, въпреки, че майката и бащата дадоха положителни проби за употреба на алкохол. След случая бащата сам е поискал да ползва социална услуга за повишаване на родителски капацитет. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.08", "title": " Детето, което падна от втория етаж на къща в Пловдив, вече е при родителите си"}
{"url": "https://trud.bg/%d1%83%d0%b3%d0%be%d0%b2%d0%b0%d1%80%d1%8f%d1%82-%d0%b1%d0%b8%d0%b2%d1%88-%d0%b7%d0%b0%d1%82%d0%b2%d0%be%d1%80%d0%bd%d0%b8%d0%ba-%d0%b7%d0%b0-%d0%b1%d0%be%d0%b9-%d1%81-%d0%ba%d0%be%d0%b1%d1%80%d0%b0/", "text": "Екипът на Кубрат Пулев все още се опитва да му намери съперник за предстоящата гала във Фресно, Калифорния. Шоуто е на 9 ноември, а билетите вече са в продажба, но само месец преди него от участие се отказа австралиецът Марк де Мори, който трябваше да е съперник на българския боксьор в един от подгряващите мачове. Така Боб Аръм и агенцията му „Топ Ранк“ трябваше да реагират светкавично и уговориха американеца Райдъл Букър да излезе срещу Кобрата. Все още обаче няма подписан договор, а боксьорът е дал устно съгласие.  Букър е 38-годишен като има 26 победи (13 с нокаут) и 2 загуби на професионалния ринг. Кариерата му започва, след като отпада от американския тим за световното първенство за аматьори през 2001-а заради кражба на карта за телефон и става професионалист. Следващият му сблъсък със закона е през 2004-а, когато е арестуван за притежание на над 1 кг кокаин. Получава 12-годишна присъда, а след изтърпяването й се завръща на ринга с 3 поредни победи. Тази година обаче Букър отстъпи по точки на Джърмейн Франклин, а след това победи с технически нокаут хаитянина Диоли Аристилд. Американецът отстъпва по ръст на Пулев – 191 см срещу 194 за българина. Но пък го превъзхожда по тегло – на последния си мач е бил малко над 120 кг.", "date": "2019.10.08", "title": " Уговарят бивш затворник за бой с Кобрата"}
{"url": "https://trud.bg/%d1%80%d0%b0%d0%b7%d0%ba%d1%80%d0%b0%d1%81%d0%b8%d1%85%d0%b0-%d0%bc%d0%be%d1%80%d1%81%d0%ba%d0%b0%d1%82%d0%b0-%d0%b3%d1%80%d0%b0%d0%b4%d0%b8%d0%bd%d0%b0-%d1%81-%d0%bd%d0%b0%d0%b4-1000-%d0%bd%d0%be/", "text": "Над 1000 нови храста и 150 дървета са засадени от началото на тази година в Морската градина, съобщиха от община Варна. Предстои всички дървесни видове в парка да бъдат изследвани с резистограф. „Машината предоставя графични изображения на плътността на всяко  дърво и така можем да преценим какво е вътрешното му състояние – дали има гъбични образувания и хралупи, има ли опасност от прекършване. На база на тази информация специалистите ще могат да преценят много по-точно дали се налага частична или цялостна резитба и как да бъде укрепено или лекувано всяко болно дърво. С помощта на резистографа ще се извършва също картотекиране и последващ мониторинг на растителността в Морската градина“, съобщи Стоян Аргиров, управител на общинското предприятие „Управление на проекти и озеленяване“. За поддръжка на парка то ще закупи две мотометачни машини за автоматично чистене на алеите, както и акумулаторна техника за коситба и резитба, която ще свие разходите за консумативи и ще прекрати използването на замърсяващи околната среда горива и масла. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.08", "title": " Разкрасиха Морската градина с над 1000 нови храста и 150 дървета\t"}
{"url": "https://trud.bg/%d0%bc%d0%bc%d0%b0-%d0%b1%d0%be%d0%b5%d1%86-%d1%83%d0%bc%d1%80%d1%8f-%d1%81%d0%bb%d0%b5%d0%b4-%d0%bc%d0%b0%d1%87/", "text": "Узбекистански ММА боец почина часове след загуба по точки в трирундов мач. Бекзод Нурматов отстъпил на руснака Беслан Исаев след равностойна битка в Грозни, която довела до разделение в гласовете на съдиите. По-късно същата вечер 27-годишният узбек се почувствал зле и загубил съзнание, след което бил закаран в болница, но лекарите не успели да спасят живота му. Според информации от болницата причина на смъртта не са травми от боя, а инсулт.  Нурматов имаше 11 победи и 2 загуби в общо 13 мача за 3 години в клетката, а освен това беше и носител на Световната купа по ръкопашен бой . Очаква се тялото му да бъде транспортирано в родината му за погребение.", "date": "2019.10.08", "title": " ММА боец умря след мач"}
{"url": "https://trud.bg/%d0%b4%d0%b0%d0%b4%d0%be%d1%85%d0%b0-%d0%bd%d0%b8-%d1%84%d0%b8%d0%bd%d0%b0%d0%bb%d0%b8%d1%82%d0%b5-%d0%bd%d0%b0-%d0%b7%d0%bb%d0%b0%d1%82%d0%bd%d0%b0%d1%82%d0%b0-%d0%bb%d0%b8%d0%b3%d0%b0-%d0%bf%d0%be/", "text": "Страната ни ще посрещне финалите на турнира от Златната европейска лига по волейбол при жените догодина. Датите и градът-домакин ще бъдат определени допълнително. Това е втори голям форум, който България ще организира през 2020-а след евроквалификациите за юноши до 18 г. през януари.  Победителят в Златната лига ще получи правото да участва в турнира „Чалъндж“, в който първият тим ще си осигури квота за Лигата на нациите през 2021-а. „Това за нас е едно предизвикателство, надявам се да го преодолеем успешно – заяви Иван Петков, старши треньор на националките. – „У дома и стените помагат“, отговорността тежи, но е чест за целия щаб и всички състезателки да играем пред българска публика. Ще имаме сериозни съперници – Хърватия, Чехия Азербайджан… Готвим се за битка докрай!“", "date": "2019.10.08", "title": " Дадоха ни финалите на Златната лига по волейбол при жените"}
{"url": "https://trud.bg/%d0%b0%d1%80%d0%b5%d1%81%d1%82%d1%83%d0%b2%d0%b0%d1%85%d0%b0-%d0%b1%d0%b8%d0%b2%d1%88-%d0%bb%d0%b5%d0%b3%d0%b8%d0%be%d0%bd%d0%b5%d1%80-%d0%b7%d0%b0%d0%bf%d0%be%d0%b4%d0%be%d0%b7%d1%80%d1%8f%d0%bd/", "text": "Тежко престъпление вдигна спецслужбите на крак. Отрядът за борба с тероризма и жандармерията влязоха в тополовградското село Орешник. В рамките на няколко часа униформените издирваха бившия легионер Иван Пачалиев, който преди повече от година стреля срещу полицаи и се барикадира в дома си. Мъжът вече е заловен, този път ще го разследват за убийство. 37-годишният мъж, заподозрян за тежкото престъпление, е задържан от екипи на СОБТ, съобщи  главният секретар на МВР главен комисар Ивайло Иванов на брифинг в с. Орешник  след сигнала за открит мъртъв 72-годишен жител на населеното място. По време на акцията е създадена организация и заградителни дейности, като разследващите се ориентирали бързо и се насочили към човек от селото, който може да е евентуалният извършител. Предприета е специализирана полицейска операция с участието на екипи от Гранична полиция. След обстоен анализ, имайки предвид предишни действия на заподозрения, е извикан екип на СОБТ и са предприети мерки за сигурността на местните хора. Заподозреният е локализиран в дома му, служители на Института по психология са осъществили контакт с него, изведен e от жилището и е задържан без използването на оръжие. Главният секретар благодари на участвалите в акцията служители за бързата и професионална реакция. До момента няма сигнали от местните хора, че задържаният е проявявал агресия. Към момента 37-годишният е бил под парична гаранция, определена му във връзка с предишна случка, когато е бил задържан в столицата през декември 2018 и по образувано досъдебно производство по чл. 144 от НК, уточни директорът на ГД „Национална полиция“ главен комисар Христо Терзийски. Огледът на мястото продължава, както и другите процесуално-следствени действия, образувано е досъдебно производство по чл. 116 ал. 2, съобщи окръжният прокурор Д. Дойчев. Мястото, където е намерена жертвата сочи, че е възможно смъртта на медицинския специалист да е настъпила при и по повод изпълнение на служебните му задължения. Разследването продължава под ръководството на наблюдаващия прокурор. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.08", "title": " Арестуваха бивш легионер, заподозрян за убийството на фелдшер в Орешник"}
{"url": "https://trud.bg/%d0%ba%d0%bd%d1%81%d0%b1-%d0%bf%d0%be%d0%b4%d0%ba%d1%80%d0%b5%d0%bf%d0%b8-%d0%b9%d0%be%d1%80%d0%b4%d0%b0%d0%bd%d0%ba%d0%b0-%d1%84%d0%b0%d0%bd%d0%b4%d1%8a%d0%ba%d0%be%d0%b2%d0%b0-%d0%b7%d0%b0-%d0%ba/", "text": "Днес КСНБ подписа споразумение за подкрепа с кандидата за кмет на София Йорданка Фандъкова, издигната от коалиция ГЕРБ-СДС. Синдикатът застава зад кандидатурата на Йорданка Фандъкова с очаквания за нов успешен мандат и още по-резултатно  социално партньорство, каза Пламен Димитров, президент на КНСБ. Всички федерации на КНСБ застанаха зад кандидатурата на Фандъкова за кмет на София. В мотивите за подкрепата те изтъкаха постигнатите резултати в управлението на града, активният социален диалог със Столична община, отговорността и морала на  Йорданка Фандъкова. „Фандъкова е гарант за устойчивото развитие на образованието, гарант за непрекъснато повишаващите се грижи за децата и за повишаване статуса на българския учител“, това казаха представителите на най-голямата федерация – Съюза на българските учители. Споразумението, което беше подписано, съдържа конкретни ангажименти и политики в сферите социален диалог, повишаване на заетостта, развитие на човешките ресурси, борба с бедността, образование, здравеопазване, подобряване на административното обслужване, развитие на обществения транспорт и транспортната инфраструктура. По искане на КНСБ към Столичната община ще бъде сформиран Съвет за консултации и тристранно сътрудничество. „Благодаря ви за партньорството и диалога. За мен решаването на проблемите зависи от активния диалог, какъвто с вас винаги сме имали. Знаете, че никога не съм поемала ангажименти без ясна сметка за реалните възможности. Не поемам ангажименти, които не мога да изпълня. В следващият мандат трябва да работим за развитие на икономиката, защото градът заработи, завъртяхме колелото на икономиката. За 10 години удвоихме бюджета без да вдигаме данъци и такси. Това става с финансова дисциплина и работа. Инвеститорите идват там, където има предвидимост, стабилност, по-добра инфраструктура и образовани кадри. Нашата голяма цел сега е да привлечем стратегически инвеститор за София“, каза Йорданка Фандъкова по време на срещата със синдикатите. Избори 2019. Платено съдържание. Купуването и продаването на гласове е престъпление.", "date": "2019.10.08", "title": " КНСБ подкрепи Йорданка Фандъкова за кмет на София\t"}
{"url": "https://trud.bg/%d0%b8%d1%82%d0%b0%d0%bb%d0%b8%d1%8f-%d0%b2%d0%ba%d0%b0%d1%80%d0%b0-%d0%bf%d0%b5%d1%82-%d0%bd%d0%b0-%d0%b3%d0%b5%d1%80%d0%bc%d0%b0%d0%bd%d0%b8%d1%8f-%d0%b7%d0%b0-33/", "text": "Германия не успя да вземе своя реванш от Италия за загубения полуфинал на домашния мондиал през 2006 година. Легенди на двата тима направиха зрелищно 3:3 в немския град Фюрт 13 години след успеха на „сините“ в Дортмунд с 2:0 след продължения. Този път обаче мачът имаше далеч по-благородна цел – събраните средства ще отидат за благотворителност. На стадион „Шпортпарк Ронхоф“ в тима на „адзурите“ блестяха имена като Анджело Перуци, Фабио Гросо, Фабио Канаваро, Джанлука Дзамброта, Бруно Конти, Франческо Тоти, Андреа Пирло, Дженаро Гатузо … Голяма част от тях бяха в основата на триумфа в Германия. А Бундестима включваше световните шампиони Гуидо Бухвалд, Томас Бертолд и Юрген Клинсман.  Двубоят започна ударно за Германия след… автоголове на Канаваро и Панучи. Това обаче само оживи срещата и „адзурите“, водени от Антонио Кабрини, извел Италия до световния връх през 1982 година, успяха да стигнат до пълен обрат. Точни бяха Тоти, Лука Тони и Даниеле Томази. В края Филип Волшайд оформи крайното 3:3.  След двубоя Клинсман си спомни за годините, в които се подвизаваше като футболист на Апенините: „В САЩ имам приятели италианци, с които успявам да поддържам езика, а през уикенда и да играем футбол. За мен Италия бе най-важната стъпка в кариерата ми. В „Интер“ разбрах, че има и друг свят, друг начин на живот. Трябваше да се адаптирам и го направих. Това бе най-важният урок в живота ми към днешна дата.“  Бившият нападател призна, че под ръководството на Антонио Конте неговият „Интер“ бележи възход, но допълни, че „Ювентус“ е все така могъщ.", "date": "2019.10.08", "title": " Италия вкара пет на Германия за 3:3"}
{"url": "https://trud.bg/14-%d1%81%d1%82%d0%b0%d0%bd%d0%b0%d1%85%d0%b0-%d0%b7%d0%b0%d0%b4%d1%8a%d1%80%d0%b6%d0%b0%d0%bd%d0%b8%d1%82%d0%b5-%d0%be%d1%82-%d0%bd%d0%b0%d0%b9-%d0%b3%d0%be%d0%bb%d1%8f%d0%bc%d0%b0%d1%82%d0%b0-%d0%bd/", "text": "Броят на задържаните за участие в  о момента у нас, група за разпространение на   в София и страната достигна 14, след като на 7 октомври 2019 г. Специализираният наказателен съд определи най-тежката мярка за неотклонение на поредния задържан участник. Други двама са с мерки за неотклонение „Парична гаранция. Това съобщиха от пресслужбата на държавното обвинение. Част от членовете на групата, общо 33-ма на брой, бяха задържани на 7 август 2019 г. при съвместни действия по разследването на Специализиранана прокуратура и ГДБОП. Тогава в сладове в столицата бяха намерени и иззети над 230 килограма различни по вид наркотици, подготвени за продажба на едро от участниците. Установени бяха и две оранжерии за производство на канабис (едната от които в производствено хале), както и чували с над 100  килограма суха маса, подготвени за черния пазар.. Към момента 16 от участниците все още са в неизвестност. Всички те са обявени за издирване както в страната, така и в чужбина. Повдигнати са им задочни обвинения, които предстои да им бъдат предявени след като бъдат задържани или доброволно се явят пред органите на разследването. Очаква се в скоро време броят на издирваните лица да намалее драстично.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.08", "title": " 14 станаха задържаните от най-голямата наркобанда в страната, разбита през август"}
{"url": "https://trud.bg/%d0%ba%d0%b8%d1%82%d0%b0%d0%b9-%d1%81%d0%b0%d0%bd%d0%ba%d1%86%d0%b8%d0%be%d0%bd%d0%b8%d1%80%d0%b0-%d0%bd%d0%b1%d0%b0-%d0%be%d1%82%d0%b1%d0%be%d1%80/", "text": "Китай наложи своеобразни икономически санкции на отбора от НБА „Хюстън Рокетс“, след като генералният мениджър на „Ракетите“ Дарил Мори подкрепи в Туитър протестите в Хонконг.  Китайските мерки се изразяват в спиране на излъчването на срещите на „Рокетс“ пред 500-милионната аудитория в страната и в забрана за продажба на клубните артикули. Освен това бе отменен мач на втория тим на „Хюстън“ с „Далас“, който трябваше да се играе в Китай.  За да замаже положението, собственикът на „Ракетите“ Тилман Фрийман се разграничи от позицията на Мори, а звездата Джеймс Хардън обяви, че обича китайците.", "date": "2019.10.08", "title": " Китай санкционира НБА отбор"}
{"url": "https://trud.bg/%d1%86%d0%b0%d1%86%d0%b0%d1%80%d0%be%d0%b2-%d0%bf%d0%be%d1%82%d0%b2%d1%8a%d1%80%d0%b4%d0%b8-%d0%bf%d0%be%d0%b7%d0%b8%d1%86%d0%b8%d1%8f%d1%82%d0%b0-%d1%81%d0%b8-%d0%b7%d0%b0-%d0%bd%d0%b5%d0%b7%d0%b0/", "text": "Главният прокурор Сотир Цацаров се срещна с временно управляващия посолството на Австралия Джон Филип. Срещата се проведе по молба на австралийския дипломат, предадена чрез българското Министерство на външните работи. Тя е в рамките на програма с поискани срещи по време на визитата на г-н Филип в София /посолството на Австралия е със седалище в Атина/. Това съобщиха от пресслужбата на държавното обвинение. В срещата участваха още Джанин Маклейн, консулски служител в посолството, и Цветомир Йосифов, завеждащ международния отдел на Върховната касационна прокуратура. Тема на разговора, по молба на Джон Филип, бе инициираното от главния прокурор производство пред Върховния касационен съд по искане за възобновяване, по повод решението на състав на Апелативен съд София за условно предсрочно освобождаване на осъдения австралийски гражданин Джок Полфрийман. Главният прокурор изрази позицията, че това решение е постановено от незаконен състав, като за двама от съдиите са съществували безспорни основания за отвод. Сотир Цацаров подчерта, че при тези условия искането е отправено до съда без да се влияе от това, дали осъденото лице е чужд гражданин. Подчерта също, че Джок Полфрийман е осъден за тежко престъпление против личността, липсват убедителни доказателства за поправянето му при изтърпяване на наказанието лишаване от свобода в Затвора в София и не е изплатил дори минимална част от обезщетението, присъдено на пострадалите. Тези обстоятелства са мотивирали главния прокурор да откаже трансфер в Австралия на осъдения Полфрийман, като и понастоящем те остават непроменени. Отхвърлени бяха всякакви съмнения за политическо влияние в действията на държавното обвинение, като бе изрично подчертано, че те са съобразно законовите правомощия на прокуратурата, в защита на обществения интерес и на правата на пострадалите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.08", "title": " Цацаров потвърди позицията си за незаконното освобождаване на Полфрийман пред австралийски дипломат"}
{"url": "https://trud.bg/%d0%bc%d0%b8%d0%bb%d0%b0%d0%bd-%d1%81%d0%b5-%d1%81%d0%bf%d1%80%d1%8f-%d0%bd%d0%b0-%d0%bd%d0%be%d1%80%d0%bc%d0%b0%d0%bb%d0%bd%d0%b8%d1%8f/", "text": "Нощта на понеделник срещу вторник донесе своя изненадващ обрат в опитите на „Милан“ да намери нов треньор. В понеделник следобед медиите на Апенините обявиха голямата новина – Лучано Спалети казал „да“ на „росонерите“. Оставаха само да се уточнят формалности около договора. Денонощие по-късно като фаворит за поста на все още действащия наставник Марко Джампаоло се събуди Стефано Пиоли. Работилият за последно начело на „Фиорентина“ специалист е успял да спечели доверието на Паоло Малдини и Звонимир Бобан, двама от директорите на „Милан“ на работна среща. Освен това, Спалети не е успя да се разбере с ръководството на „Интер“ по отношение на неустойката, която продължава да прибира под формата на заплати. Опитният спец бе уволнен през лятото, но на висока цена – да получава месечното си възнаграждение до 2021 година или поне, докато не си намери друг отбор. Така в крайна сметка „нерадзурите“ повлияха донякъде на своя градски съперник в избора на наставник.  Според „Гадзета дело спорт“ обаче Малдини и Бобан били впечатлени от Пиоли по време на разговорите. 53-годишният наставник демонстрирал спокойствие и уравновесеност. Заради тези си качества медията го нарече Нормалния на фона на Спалети – далеч по-темпераментен и търсещ реванш от „Интер“ за уволнението.  На свой ред Пиоли разполага със сериозен опит, а „Милан“ ще бъде 13-ия му отбор в кариерата. През годините той води още „Лацио“, „Интер“, “Болоня“, „Палермо“, „Киево“, а първите му стъпки в занаята бяха начело на „Салернитана“ през 2003-а. През 2016 година Пиоли се задържа едва 6 месеца на „Джузепе Меаца“. Големият минус на специалиста е, че няма нито едно отличие в кариерата си.", "date": "2019.10.08", "title": " „Милан“ се спря на Нормалния"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba%d0%b2%d0%be-%d1%89%d0%b5-%d1%80%d0%b5%d1%88%d0%b0%d0%b2%d0%b0-%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d0%ba%d0%b8-%d1%81%d1%8a%d0%b2-38/", "text": "Редовното правителствено заседание ще се проведе както обикновено – в сряда, 9 октомври, от 10 часа при следния предварителен дневен ред: 1. ПРОЕКТ НА РЕШЕНИЕ ЗА ПРЕДЛОЖЕНИЕ ДО ПРЕЗИДЕНТА НА РЕПУБЛИКА БЪЛГАРИЯ ЗА ИЗДАВАНЕ НА УКАЗ ЗА НАГРАЖДАВАНЕ НА ВЕНКО АЛЕКСАНДРОВ С ОРДЕН „СВ. СВ. КИРИЛ И МЕТОДИЙ“ ОГЪРЛИЕ.  Внася: министърът на здравеопазването 2. ПРОЕКТ НА РЕШЕНИЕ ЗА ПРЕДЛОЖЕНИЕ ДО ПРЕЗИДЕНТА НА РЕПУБЛИКА БЪЛГАРИЯ ЗА ИЗДАВАНЕ НА УКАЗ ЗА НАГРАЖДАВАНЕ НА ХРИСТО ГРИГОРОВ С ОРДЕН „ЗА ГРАЖДАНСКА ЗАСЛУГА“ ПЪРВА СТЕПЕН.  Внася: министърът на здравеопазването 3. ПРОЕКТ НА РЕШЕНИЕ ЗА ПРИЕМАНЕ НА ДОКЛАД ОТНОСНО ИЗПЪЛНЕНИЕТО НА ПЛАНА ЗА ДЕЙСТВИЕ ЗА 2019 Г. С МЕРКИТЕ, ПРОИЗТИЧАЩИ ОТ ЧЛЕНСТВОТО НА РЕПУБЛИКА БЪЛГАРИЯ В ЕВРОПЕЙСКИЯ СЪЮЗ, КЪМ 30 СЕПТЕМВРИ 2019 Г.  Внася: заместник министър-председателят по правосъдната реформа и министър на външните работи 4. ПРОЕКТ НА РЕШЕНИЕ ЗА ПРИЕМАНЕ НА ПРОГРАМА ЗА ДЕЙНОСТТА ПО СЪЗДАВАНЕТО НА КАДАСТЪРА И ИМОТНИЯ РЕГИСТЪР ПРЕЗ 2019 Г. И НА ОТЧЕТ ЗА ДЕЙНОСТТА ПО СЪЗДАВАНЕТО НА КАДАСТЪРА И ИМОТНИЯ РЕГИСТЪР ПРЕЗ 2018 Г.  Внасят: министърът на регионалното развитие и благоустройството  министърът на правосъдието 5. ПРОЕКТ НА ПОСТАНОВЛЕНИЕ ЗА ДОПЪЛНЕНИЕ НА ПОСТАНОВЛЕНИЕ № 181 НА МИНИСТЕРСКИЯ СЪВЕТ ОТ 2009 Г. ЗА ОПРЕДЕЛЯНЕ НА СТРАТЕГИЧЕСКИТЕ ОБЕКТИ И ДЕЙНОСТИ, КОИТО СА ОТ ЗНАЧЕНИЕ ЗА НАЦИОНАЛНАТА СИГУРНОСТ.  Внася: министърът на регионалното развитие и благоустройството 6. ПРОЕКТ НА РЕШЕНИЕ ЗА ПРЕДОСТАВЯНЕ НА БЕЗВЪЗМЕЗДНА ХУМАНИТАРНА ПОМОЩ НА РЕПУБЛИКА АЛБАНИЯ.  Внася: министърът на вътрешните работи 7. ПРОЕКТ НА ПОСТАНОВЛЕНИЕ ЗА ОДОБРЯВАНЕ НА ДОПЪЛНИТЕЛНИ РАЗХОДИ/ ТРАНСФЕРИ ЗА 2019 Г.  Внася: министърът на финансите 8. ПРОЕКТ НА РЕШЕНИЕ ЗА УЧРЕДЯВАНЕ НА ВЪЗМЕЗДНО БЕЗСРОЧНО ОГРАНИЧЕНО ВЕЩНО ПРАВО – СЕРВИТУТ, ВЪРХУ ЧАСТ ОТ ПОЗЕМЛЕН ИМОТ – ПУБЛИЧНА ДЪРЖАВНА СОБСТВЕНОСТ, В ПОЛЗА НА „ЮРОТИМ“ ООД – ПЕТРИЧ.  Внася: министърът на земеделието, храните и горите 9. ПРОЕКТ НА РЕШЕНИЕ ЗА УЧРЕДЯВАНЕ НА ВЪЗМЕЗДНО БЕЗСРОЧНО ОГРАНИЧЕНО ВЕЩНО ПРАВО – СЕРВИТУТ. ВЪРХУ ЧАСТ ОТ ПОЗЕМЛЕН ИМОТ – ПУБЛИЧНА ДЪРЖАВНА СОБСТВЕНОСТ, В ПОЛЗА НА ДИДРОМОНТАЖ“ ЕООД – СОФИЯ.  Внася: министърът на земеделието, храните и горите 10. ПРОЕКТ НА РЕШЕНИЕ ЗА ОБЯВЯВАНЕ НА ИМОТИ – ПУБЛИЧНА ДЪРЖАВНА СОБСТВЕНОСТ, ЗА ИМОТИ – ЧАСТНА ДЪРЖАВНА СОБСТВЕНОСТ, И ЗА БЕЗВЪЗМЕЗДНОТО ИМ ПРЕХВЪРЛЯНЕ В СОБСТВЕНОСТ НА ОБЩИНА ГОЦЕ ДЕЛЧЕВ, ОБЛАСТ БЛАГОЕВГРАД.  Внася: министърът на регионалното развитие и благоустройството 11. ПРОЕКТ НА РЕШЕНИЕ ЗА БЕЗВЪЗМЕЗДНО ПРЕХВЪРЛЯНЕ ПРАВОТО НА СОБСТВЕНОСТ ВЪРХУ ИМОТИ – ЧАСТНА ДЪРЖАВНА СОБСТВЕНОСТ, НА ОБЩИНА СМЯДОВО, ОБЛАСТ ШУМЕН.  Внася: министърът на регионалното развитие и благоустройството 12. ПРОЕКТ НА РЕШЕНИЕ ЗА БЕЗВЪЗМЕЗДНО ПРЕХВЪРЛЯНЕ ПРАВОТО НА СОБСТВЕНОСТ ВЪРХУ ИМОТ – ЧАСТНА ДЪРЖАВНА СОБСТВЕНОСТ, НА ОБЩИНА МАДАН, ОБЛАСТ СМОЛЯН.  Внася: министърът на регионалното развитие и благоустройството 13. ПРОЕКТ НА РЕШЕНИЕ ЗА ПРЕДЛОЖЕНИЕ ДО НАРОДНОТО СЪБРАНИЕ ЗА РАТИФИЦИРАНЕ НА СКЛЮЧЕНОТО ЧРЕЗ РАЗМЯНА НА НОТИ НА 22 ЮЛИ 2019 Г. СПОРАЗУМЕНИЕ ЗА ИЗМЕНЕНИЕ НА СПОГОДБАТА МЕЖДУ ПРАВИТЕЛСТВОТО НА РЕПУБЛИКА БЪЛГАРИЯ И МЕЖДУНАРОДНАТА ОРГАНИЗАЦИЯ НА ФРАНКОФОНИЯТА ОТНОСНО ФУНКЦИОНИРАНЕТО НА ФРАНКОФОНСКИЯ ИНСТИТУТ ПО АДМИНИСТРАЦИЯ И УПРАВЛЕНИЕ В СОФИЯ, ПОДПИСАНА НА 28 АВГУСТ 2002 Г.  Внася: заместник министър-председателят по правосъдната реформа и министър на външните работи 14. ПРОЕКТ НА РЕШЕНИЕ ЗА УТВЪРЖДАВАНЕ НА СПОРАЗУМЕНИЕТО МЕЖДУ ПРАВИТЕЛСТВОТО НА РЕПУБЛИКА БЪЛГАРИЯ И ПРАВИТЕЛСТВОТО НА ТУРКМЕНИСТАН ЗА СЪТРУДНИЧЕСТВО В ОБЛАСТТА НА ПОЩЕНСКИТЕ СЪОБЩЕНИЯ, ЕЛЕКТРОННИТЕ СЪОБЩЕНИЯ И ИНФОРМАЦИОННИТЕ ТЕХНОЛОГИИ, ПОДПИСАНО НА 11 АВГУСТ 2019 Г. В ТУРКМЕНБАШИ.  Внася: министърът на транспорта, информационните технологии и съобщенията 15. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА СПОРАЗУМЕНИЕ МЕЖДУ ПРАВИТЕЛСТВОТО НА РЕПУБЛИКА БЪЛГАРИЯ И ФОНДА НА ОРГАНИЗАЦИЯТА НА ОБЕДИНЕНИТЕ НАЦИИ ЗА НАСЕЛЕНИЕТО ЗА СЪФИНАНСИРАНЕ НА ПРОГРАМА „ПРЕДОСТАВЯНЕ НА ИНТЕГРИРАН ПАКЕТ УСЛУГИ НА ЖЕНИ И МОМИЧЕТА, ПРЕТЪРПЕЛИ НАСИЛИЕ, ОСНОВАНО НА ПОЛА В СИРИЯ“.  Внася: заместник министър-председателят по правосъдната реформа и министър на външните работи 16. ПРОЕКТ НА РЕШЕНИЕ ЗА ИЗМЕНЕНИЕ НА РЕШЕНИЕ № 875 НА МИНИСТЕРСКИЯ СЪВЕТ ОТ 2018 Г. ЗА ОДОБРЯВАНЕ ПРОЕКТ НА ИЗМЕНЕНИЕ НА МЕМОРАНДУМА ЗА РАЗБИРАТЕЛСТВО МЕЖДУ МИНИСТЪРА НА НАЦИОНАЛНАТА ОТБРАНА НА РЕПУБЛИКА ПОЛША И МИНИСТЕРСТВОТО НА ОТБРАНАТА НА РЕПУБЛИКА БЪЛГАРИЯ, МИНИСТЕРСТВОТО НА ОТБРАНАТА НА РЕПУБЛИКА ХЪРВАТИЯ, МИНИСТЕРСТВОТО НА ОТБРАНАТА НА ЧЕШКАТА РЕПУБЛИКА, ФЕДЕРАЛНОТО МИНИСТЕРСТВО НА ОТБРАНАТА НА ФЕДЕРАЛНА РЕПУБЛИКА ГЕРМАНИЯ, МИНИСТЕРСТВОТО НА НАЦИОНАЛНАТА ОТБРАНА НА РЕПУБЛИКА ГЪРЦИЯ, МИНИСТЕРСТВОТО НА ОТБРАНАТА НА УНГАРИЯ, МИНИСТЕРСТВОТО НА ОТБРАНАТА НА ИТАЛИАНСКАТА РЕПУБЛИКА, МИНИСТЪРА НА ОТБРАНАТА НА КРАЛСТВО НИДЕРЛАНДИЯ, МИНИСТЕРСТВОТО НА НАЦИОНАЛНАТА ОТБРАНА НА РУМЪНИЯ И МИНИСТЕРСТВОТО НА ОТБРАНАТА НА СЛОВАШКАТА РЕПУБЛИКА ОТНОСНО СЪЗДАВАНЕ, АДМИНИСТРИРАНЕ И ФУНКЦИОНИРАНЕ НА ВОЕННОПОЛИЦЕЙСКИ ЦЕНТЪР ЗА УСЪВЪРШЕНСТВАНЕ НА НАТО.  Внася: заместник министър-председателят по обществения ред и сигурността и министър на отбраната 17. ПРОЕКТ НА РЕШЕНИЕ ЗА ОДОБРЯВАНЕ НА ПОЗИЦИЯТА И СЪСТАВА НА БЪЛГАРСКАТА ДЕЛЕГАЦИЯ ЗА УЧАСТИЕ В АСАМБЛЕЯТА ПО РАДИОСЪОБЩЕНИЯ (RA-19) И В СВЕТОВНАТА КОНФЕРЕНЦИЯ ПО РАДИОСЪОБЩЕНИЯ ПРЕЗ 2019 Г. (WRC-19) КЪМ МЕЖДУНАРОДНИЯ СЪЮЗ ПО ДАЛЕКОСЪОБЩЕНИЯ.  Внася: министърът на транспорта, информационните технологии и съобщенията 18. ДОКЛАД ЗА ОДОБРЯВАНЕ НА РЕЗУЛТАТИТЕ ОТ УЧАСТИЕТО НА РЕПУБЛИКА БЪЛГАРИЯ В НЕФОРМАЛНОТО ЗАСЕДАНИЕ НА СЪВЕТА НА ЕВРОПЕЙСКИЯ СЪЮЗ ПО ИКОНОМИЧЕСКИ И ФИНАНСОВИ ВЪПРОСИ (ЕКОФИН), ПРОВЕДЕНО НА 13 И 14 СЕПТЕМВРИ 2019 Г. В ХЕЛЗИНКИ.  Внася: министърът на финансите 19. ДОКЛАД ЗА ОДОБРЯВАНЕ НА РЕЗУЛТАТИТЕ ОТ УЧАСТИЕТО НА РЕПУБЛИКА БЪЛГАРИЯ В ЗАСЕДАНИЕТО НА СЪВЕТ „ОБЩИ ВЪПРОСИ“, ПРОВЕДЕНО НА 16 СЕПТЕМВРИ 2019 Г. В БРЮКСЕЛ.  Внася: заместник министър-председателят по правосъдната реформа и министър на външните работи 20. ПРОЕКТ НА ПОСТАНОВЛЕНИЕ ЗА ИЗМЕНЕНИЕ И ДОПЪЛНЕНИЕ НА ПОСТАНОВЛЕНИЕ № 100 НА МИНИСТЕРСКИЯ СЪВЕТ ОТ 2018 Г. ЗА СЪЗДАВАНЕ И ФУНКЦИОНИРАНЕ НА МЕХАНИЗЪМ ЗА СЪВМЕСТНА РАБОТА НА ИНСТИТУЦИИТЕ ПО ОБХВАЩАНЕ И ВКЛЮЧВАНЕ В ОБРАЗОВАТЕЛНАТА СИСТЕМА НА ДЕЦА И УЧЕНИЦИ В ЗАДЪЛЖИТЕЛНА ПРЕДУЧИЛИЩНА И УЧИЛИЩНА ВЪЗРАСТ.  Внася: министърът на образованието и науката 21. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА ЗАКОН ЗА ИЗМЕНЕНИЕ И ДОПЪЛНЕНИЕ НА ЗАКОНА ЗА ЗАПАСИТЕ ОТ НЕФТ И НЕФТОПРОДУКТИ.  Внася: заместник министър-председателят по обществения ред и сигурността и министър на отбраната 22. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА ЗАКОН ЗА ИЗМЕНЕНИЕ И ДОПЪЛНЕНИЕ НА ЗАКОНА ЗА ДЕЙНОСТТА НА КОЛЕКТИВНИТЕ ИНВЕСТИЦИОННИ СХЕМИ И НА ДРУГИ ПРЕДПРИЯТИЯ ЗА КОЛЕКТЩВНО ИНВЕСТИРАНЕ.  Внася: министърът на финансите 23. ПРОЕКТ НА ПОСТАНОВЛЕНИЕ ЗА ПРИЕМАНЕ НА НАРЕДБА ЗА УСЛОВИЯТА И РЕДА ЗА ОПРЕДЕЛЯНЕ НА МЕРКИТЕ ЗА ЗАЩИТА НА ИНФОРМАЦИОННИТЕ И КОМУНИКАЦИОННИТЕ СИСТЕМИ НА СТРАТЕГИЧЕСКИТЕ ОБЕКТИ ОТ ЗНАЧЕНИЕ ЗА НАЦИОНАЛНАТА СИГУРНОСТ И ЗА ОСЪЩЕСТВЯВАНЕТО НА КОНТРОЛ.  Внася: министър-председателят АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.08", "title": " Вижте какво ще решава Министерски съвет утре, 9 октомври 2019"}
{"url": "https://trud.bg/%d0%b2%d0%bc%d1%80%d0%be-%d0%b2%d1%8a%d0%b7%d1%80%d0%b0%d1%81%d1%82%d0%bd%d0%b8%d1%82%d0%b5-%d1%85%d0%be%d1%80%d0%b0-%d0%bd%d0%b5-%d1%81%d0%b0-%d0%b1%d1%80%d0%b5%d0%bc%d0%b5-%d1%82%d0%b5-%d1%81/", "text": "„Възрастните хора не са бреме, те са ценен ресурс на държавата“. Около това заключение се обединиха организаторите на кръглата маса в Народното събрание, която има за цел да дискутира внесения от ВМРО в парламента законопроект за защита на правата и интересите на възрастните хора в България. Тя беше организирана от заместник-министъра на социалната политика д-р Султанка Петрова и съпредседателя на ПГ „Обединени патриоти“ и заместник-председател на ВМРО Искрен Веселинов. На нея присъстваха и членът на националното ръководство на ВМРО и член на Комисията по социална политика в НС Александър Сиди, заместник-министърът на вътрешните работи Стефан Балабанов, бивши социални министри, представители на браншови и пенсионерски организации, експерти. Кръглата маса беше под надслов: „Нови акценти в националните политики за възрастните хора в Р България“ и се състоя в зала „Изток“ в парламента. Двамата емблематични бивши социални министри Иван Нейков и Христина Христова напълно подкрепиха законопроекта на Патриотите и подчертаха, че това е правилната посока, в която държавата трябва да върви по отношение на политиката си спрямо хората от третата възраст. Тяхното активно участие при вземането на важните за живота им решения, както и активното им участие в социалния и икономически живот на страната са правилните стъпки, вземайки под внимание застаряващото население на Европа. Всички присъстващи изгледаха презентацията, направена от Александър Сиди, който стигна чрез нея до важните изводи, че достойното заплащане, което е и в основата на програмата на ВМРО, залегнала в управленските приоритети, е сред важните показатели за добър живот на възрастните хора в България. Населението на България застарява и чрез изработването на този закон ние гарантираме, че държавата ще осигури достоен живот за възрастните хора, бяха точните думи на Сиди, подкрепени от присъстващите в залата. Възрастните хора са част от нашето общество, за която не просто трябва да се грижим. Ние трябва да ги превърнем в един от стълбовете на това общество. Всеки, който влиза в категорията, трябва да има достатъчно самочувствие и достатъчно възможности да се реализира и след активните си работни години. Възрастните хора трябва да получават заслужените пари от държавата, за да живеят достойно. Те трябва да се чувстват част и да бъдат в полза на обществото, заяви в своето изказване Веселинов пред високия форум в НС. Кратко представяне на демографската ситуация имаше и от Георги Бърдаров – консултант на д-р Султанка Петрова. Според него населението в България и Европа застарява и ще застарява все повече. Той отново застъпи тезата, че възрастните хора не са бреме, а ресурс. Колкото по-дълго време са полезни на себе си и на обществото, толкова по-добре и за тях самите и за обществото, подчерта още Бърдаров. Д-р Султанка Петрова припомни, че на 15.03.2019 година беше приета стратегията за възрастните хора, която включва самостоятелен живот, достъп до социални и здравни грижи, стоматологична помощ, участие в обществения живот, закрила в домашна среда. Мисля, че Националната стратегия има доста допирни точки с предлагания Закон за защита на възрастните хора в България. Възрастните хора не са бреме, а потенциал, който трябва да използваме. Те са мостът между поколенията. Бихме били щастливи, ако чрез закона и стратегията достигнем до всеки един възрастен човек, който има нужда от помощ и подкрепа, допълни още Петрова. МВР е длъжник на възрастните хора в България. За първи път от 2017-а година организирахме 730 мобилни екипа, които обслужват 4969 села в страната – има полицаи от охранителна, криминална и икономическа полиция, като всички те провеждат срещи с възрастните хора, особено със самотните хора, пенсионерските клубове и организации, за да придобият изпреварваща информация по отношение на защитата, информира по време на кръглата маса заместник-министърът на вътрешните работи Стефан Балабанов. Тази дейност вече дава своите резултати. Статистиката е категорична, че има спад на престъпленията срещу възрастните хора. Ако в бъдеще се ангажират все повече и повече държавни органи, в крайна сметка нашите пенсионери – Вие, майките и бащите ни, ще живеете по-спокойно, завърши изказването си Балабанов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.08", "title": " ВМРО: Възрастните хора не са бреме, те са ценен ресурс на държавата!"}
{"url": "https://trud.bg/%d0%b8%d0%b7%d1%82%d1%80%d0%b5%d0%b1%d0%b8%d1%82%d0%b5%d0%bb-%d1%84-16-%d1%81%d0%b5-%d1%80%d0%b0%d0%b7%d0%b1%d0%b8-%d0%b2-%d0%b3%d0%b5%d1%80%d0%bc%d0%b0%d0%bd%d0%b8%d1%8f-%d0%bf%d0%b8%d0%bb%d0%be/", "text": "Изтребител Ф-16 се разби днес в ненаселен район край западния германски град Трир, предаде Ройтерс, позовавайки се на местна медия. Пилотът е успял да катапултира. По данни на полицията големи количества самолетно гориво са се разлели на мястото на инцидента и жителите са предупредени да не се приближават. Няма информация за причините за случилото се. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.08", "title": " Изтребител Ф-16 се разби в Германия, пилотът е катапултирал"}
{"url": "https://trud.bg/%d0%b5%d0%ba%d0%b0%d1%82%d0%b5%d1%80%d0%b8%d0%bd%d0%b0-%d0%b7%d0%b0%d1%85%d0%b0%d1%80%d0%b8%d0%b5%d0%b2%d0%b0-%d0%bf%d0%be%d1%81%d1%82%d1%80%d0%b0%d0%b4%d0%b0%d0%bb%d0%b8%d1%8f%d1%82-%d0%b1%d1%8a/", "text": " в атаката с камион в Германия е добре и е изписан. Това каза министърът на външните работи Екатерина Захариева в предаването „Лице в лице“ по bTV. „По негово искане няма да обявим повече данни за него. Добре е, минал е за кратко проверка и преглед през болнично заведение и е добре. Той не се е свързал с нашето консулство. Очевидно не е имал нужда. Полицията в Германия не желае да съобщава лични данни“, каза Захариева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.08", "title": " Екатерина Захариева: Пострадалият българин в атаката с камион в Германия е добре"}
{"url": "https://trud.bg/%d1%88%d0%b5%d1%81%d1%82%d0%bd%d0%b0%d0%b4%d0%b5%d1%81%d0%b5%d1%82-%d0%bc%d1%83%d0%b7%d0%b8%d0%ba%d0%b0%d0%bb%d0%bd%d0%b8-%d1%81%d0%b2%d0%b5%d1%82%d0%b8%d0%bb%d0%b0-%d0%be%d1%82-9-%d0%b4%d1%8a%d1%80/", "text": "Шестнадесет музикални светила от 9 държави се събират в България за „Концерт на 8 рояла”. Във Велико Търново маестро Томислав Байнов и неговата звездна формация ще гостуват на 21 ноември в Двореца на културата и спорта „Васил Левски“. Организаторите обещават незабравимо преживяване и звук на световно ниво на почитателите на музиката в старата столица. Турнето е до такава степен специално и важно за света на класическата музика, че фирмата „Щайнгребер“ /Steingraebеr/, която е водещ производител на рояли, застава зад него, изпращайки 4 свои инструмента в знак на подкрепа. Германската семейна фирма, с над 200-годишна история задава най-високия стандарт в музикалната индустрия. Сътрудничеството им с Маестро Байнов, идеолога на проекта, датира от десетки години. Самият той споделя, че е поласкан от оценката им. „За първи път в България ще бъде изпълнена „Рапсодия в синьо“ на Гершуин на няколко рояла. Моята транскрипция на това произведение сме я свирили по цял свят с огромен успех. Сега за първи път ще бъде изпълнена в родината ми“, подчертава Томислав Байнов. Роялите ще бъдат специално озвучени, няма да се разчита само на акустичния звук, така всеки един зрител ще се наслади на концерта по най-добрия начин. Диригент на уникалното събитие е един от големите наши диригенти – Маестро Паликаров. Пианистите са подбрани измежду най-добрите лично от Маестро Байнов. Те са от 9 държави на 3 континента . Луиджи Казели е професор в Академията в Болоня, Мери Уу е професор в Хонг- Конг (Chinese University), Зузана Суханова е магистър доктор в Братислава. Всички останали музиканти са доценти по пиано в академии, консерватории и университети в своите държави. Всички те ще пристигнат у нас и започнат репетиции още на 13 ноември и ще стартират турнето от Пловдив на 16 ноември. Билетите за музикалното събитие в старата столица вече са в продажба. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.08", "title": " Шестнадесет музикални светила от 9 държави се събират в България за „Концерт на 8 рояла”\t"}
{"url": "https://trud.bg/%d0%bf%d0%b5%d0%bd%d1%81%d0%b8%d0%b8%d1%82%d0%b5-%d1%81%d0%b5-%d0%b2%d0%b4%d0%b8%d0%b3%d0%b0%d1%82-%d1%81-66/", "text": "Дават повече средства за личен асистент  Вече е решено – всички пенсии ще бъдат увеличени с 6,6% от 1 юли догодина, съобщи социалният министър Бисер Петков. Припомняме, че в тригодишната бюджетна прогноза е заложено увеличение с 5,3% от юли догодина. По думите на Петков все още се обсъжда бюджетът за 2020 година, но засега е сигурно, че ще има увеличение на парите за пенсионерите.  Годишната актуализация на пенсиите, отпуснати преди края на предишната година, се изчислява по формула, включваща половината от ръста на осигурителния доход и половината от инфлацията и разчетите за бюджета за догодина дават този процент на нарастване. По тази схема през юли тази година всички пенсии бяха повишени с 5,7%. Така минималният размер на пенсията за трудова дейност беше повишен на 219,43 лв., а максималният – на 1200 лв. Социалната пенсия стана 132,74 лева. Освен повече пари за пенсионерите, в проектобюджета за 2020 година са заложени и повече средства за личен асистент за хората с увреждания, увери министър Петков. “Разчетите все още не са готови, но ще има увеличение на финансирането при политиките за хора с увреждания, както и за програмата “Личен и социален асистент”, обясни той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.08", "title": " Пенсиите се вдигат с 6,6%"}
{"url": "https://trud.bg/%d0%ba%d0%b0%d0%bd%d0%b4%d0%b8%d0%b4%d0%b0%d1%82-%d0%ba%d0%bc%d0%b5%d1%82%d1%8a%d1%82-%d0%b9%d0%be%d1%80%d0%b4%d0%b0%d0%bd%d0%ba%d0%b0-%d1%84%d0%b0%d0%bd%d0%b4%d1%8a%d0%ba%d0%be%d0%b2%d0%b0-%d1%80/", "text": "Разширяване на системата за видеонаблюдение в София планира кандидатът на ГЕРБ и СДС за кмет на столицата Йорданка Фандъкова. “Въвеждаме допълнителни функции за сигурност в системата и включваме целия втори ринг и Околовръстния път на София. Разширяваме системата за видеонаблюдение в кварталите”, каза тя. Ще бъдат монтирани на камери във всички общински детски градини и училища. До момента са оборудвани са 85% от тях. “Изграждаме и система за наблюдение на скоростта на големите булеварди и улици”, допълни Фандъкова. Тя смята да въведе система за оповестяване на гражданите при опасни метеорологични явления. Сред целите й са общински план за намаляване на катастрофите и изграждане на повдигнати и осветени пешеходни пътеки. Фандъкова, заедно с други кандидат-кметове сред които и Мая Манолова ще участват в дебат на тема транспортните проблеми на столицата. Дискусията, организирана от Института за пътна безопасност, ще се проведе в петък от 11 ч. в Интер Експо Център-София. Избори 2019. Платено съдържание. Купуването и продаването на гласове е престъпление.", "date": "2019.10.08", "title": " Кандидат-кметът Йорданка Фандъкова: Разширяваме системата за видео­наблюдение в столицата\t"}
{"url": "https://trud.bg/%d0%b3%d0%b5%d1%80%d0%b1-%d1%81%d0%be%d1%84%d0%b8%d1%8f-%d0%b7%d0%b0%d0%b4%d0%ba%d1%83%d0%bb%d0%b8%d1%81%d0%b8%d0%b5%d1%82%d0%be-%d0%b8-%d0%b5%d0%ba%d0%b8%d0%bf%d1%8a%d1%82-%d0%bd%d0%b0-%d0%be%d1%80/", "text": "Отвлича с провокации вниманието от сериозния дебат Екипът и задкулисието на бившия премиер Пламен Орешарски стои зад кандидата за кмет на столицата Мая Манолова. С такава информация обявиха, че разполагат от ГЕРБ-София на пресконференция днес. “Промяната в София не е в лицето на Манолова, която се представя за гражданска кандидатура. Тя е кандидатът на задкулисието, зад чийто гръб стои екипът на Орешарски”, каза председателят на групата на ГЕРБ в Столичния общински съвет Малина Едрева. Според нея Манолова, изплашена, че трябва да представи екипа и финансирането си, измисля провокации, с които отвлича вниманието от важните теми в дневния ред на града. “ГЕРБ няма да влезе в този сценарий на задкулисието”, обяви Едрева. Според председателя на Столичния общински съвет Елен Герджиков кампанията е театър на абсурда. Тя се развива по три линии или като три кампании. Първата от тях Манолова обявява за позитивна. Герджиков смята обаче, че в нея има бели петна като липса на екип, на конкретни идеи и проекти и др. Според него тези дефицити пораждат нуждата да се водят останалите две кампании. Втората е на фалшивите новини и е изпълнена с неверни твърдения, поднесени по драматичен начин. “Част от тях са заравянето на РДФ горивото – няма такова нещо, лошата задлъжнялост на общината – не, общината е с най-висок кредитен рейтинг”, каза Герджиков. Той напомни, че поръчката за почистването на града, за която Манолова се възмути, че се прави по време на изборите, няма да приключи преди вота и следващият кмет ще подписва договорите. Според Герджиков в третата кампания Манолова се обявява за преследвана и репресирана жертва. Избори 2019. Платено съдържание. Купуването и продаването на гласове е престъпление.", "date": "2019.10.08", "title": " ГЕРБ-София: Задкулисието и екипът на Орешарски стоят зад Манолова\t"}
{"url": "https://trud.bg/%d1%85%d0%be%d1%82%d0%b5%d0%bb%d0%b8%d0%b5%d1%80%d0%b8-%d0%b4%d0%b0-%d0%bf%d0%bb%d0%b0%d1%89%d0%b0%d1%82-%d0%b4%d0%b0%d0%bd%d1%8a%d1%86%d0%b8%d1%82%d0%b5-%d1%80%d0%b0%d0%b7%d1%81%d1%80%d0%be%d1%87/", "text": "Българската банка за развитие да рефинансира заемите им, искат от бизнеса Трябва спешно да спасят 1500 чартърни полета Институциите да помогнат на туризма в страната след тежкия удар върху сектора, който нанесе фалитът на големия британски туроператор “Томас Кук”. За това настояват от Националния борд по туризма (НБТ). В писмо до премиера Бойко Борисов те ще предложат пакет от мерки, които според организацията трябва да бъдат предприети. Заради договорите, които са били принудени да подпишат с банкрутиралия туроператор, родните хотелиери няма да получат забавени плащания за ваканции, реализирани през последните 60 дни. В същото време те ще платят върху вече фактурираните суми ДДС и корпоративен данък, обясни изпълнителният директор на НБТ д-р Полина Карастоянова. Затова от туристическия борд настояват данъците на хотелиерите да бъдат разсрочени. Сред другите мерки, които предлагат от организацията, е да бъдат рефинансирани заемите на хотелиерите, които са пострадали от фалита на “Томас Кук”. Става въпрос за между 60 и 100 хотела, обясни Карастоянова. И допълни, че е Българската банка за развитие може да отпусне безлихвени кредити на собствениците, така че те да разплатят скъпите си заеми и да се помогне на сектора да се справи с тежката ситуация. Като стратегически инвеститор в туризма държавата може да помогне и за спасяване на близо 1500-те чартърни полета, които ще отпаднат от графика на родните летища през следващото лято заради фалита на “Томас Кук”. Туроператорът водеше у нас средно 350 хил. туриста годишно, но сега те няма как да пристигнат дори чисто физически, каза Карастоянова. Затова от НБТ предлагат държавата да субсидира големи международни и родни туроператори, така че да се гарантира изпълнението на такива чартърни полети и да се спаси предстоящия летен сезон. Тези мерки трябва да бъдат взети в срок до месец-два, когато се договаря активно следващият сезон, допълни Карастоянова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.08", "title": " Хотелиери да плащат данъците разсрочено"}
{"url": "https://trud.bg/%d0%ba%d1%80%d0%b0%d0%b5%d0%b2-%d0%bc%d0%be%d0%b6%d0%b5%d0%bc-%d0%b4%d0%b0-%d0%b2%d0%b7%d0%b5%d0%bc%d0%b5%d0%bc-4-%d1%82%d0%be%d1%87%d0%ba%d0%b8-%d0%be%d1%82-%d1%87%d0%b5%d1%80%d0%bd%d0%b0-%d0%b3/", "text": "Оптимизъм до последно. Това е мотото на селектираните от Красимир Балъков футболисти за предстоящите квалификации с Черна гора и Англия. Въпреки серията от четири поредни загуби и нулевият шанс за класиране, „лъвовете“ са настроени позитивно за тежките двубои в Подгорица и София.  “И двата мача са важни – обясни Божидар Краев, играчът на „Жил Висенте“. – Моментът е добър да вземем първа победа. Имаме сили да вземем три точки в един от двата мача, а защо не и четири. Трябва да подходим позитивно, да влезем с енергия и да дадем всичко от себе си. Трудно е като не си сработен с другите играчи, но ние ще се опитаме да се сработим”.  Краев уточни, че в съблекалнята се опитват да не обръщат внимание на критиките, съпътстващи отбора преди и след всеки двубой. Подобно мнение изрази и Галин Иванов, капитанът на „Славия“: „Чака ни тежък и важен мач. Малка държава сме и трябва да се подкрепяме, за да продължим нагоре. Със сигурност феновете са разочаровани, но ние, футболистите, сме най-разочаровани. Ще върнем хората с раздаване на терена до последния съдийски сигнал. Хората са станали малко злобни, донякъде е разбираемо. Не съм чувал сърбин да каже лошо за друг сърбин. Поне малко трябва да вземем от тях.“  Дебютантът Бирсент Карагерен от „Локомотив“ (Пловдив) разкри, че е бил изненадан от повиквателната.  „Ще дам всичко от себе си за България, ако получа шанс. Вярвам, че мога да помогна. Бях на седмото небе, след като разбрах, че съм част от националния отбор.“", "date": "2019.10.08", "title": " Краев: Можем да вземем 4 точки от Черна гора и Англия"}
{"url": "https://trud.bg/%d0%bb%d1%83%d0%ba%d0%be%d0%b9%d0%bb-%d0%b2%d0%bb%d0%b5%d0%b7%d0%b5-%d0%b2-%d1%82%d0%be%d0%bf-10/", "text": "За втора поредна година “Лукойл Нефтохим Бургас” влезе сред десетте най-големи компании в Югоизточна Европа по общи приходи като се нареди на 6-то място в класацията. Подреждането се прави за десета поредна година от агенцията за бизнес информация SeeNews. Общо десет български дружества попадат в класацията TOP 100 SEE. Сред тях са НЕК (на 20-то място) и “Булгаргаз” (85-то). АЕЦ “Козлодуй” пък е единствената българска компания, която попада в топ 10 на най-печелившите бизнеси през 2018 г. като заема осмо място в класацията.", "date": "2019.10.08", "title": " „Лукойл” влезе в топ 10"}
{"url": "https://trud.bg/%d0%ba%d0%be%d0%bb%d1%83%d0%bc%d0%b1%d0%b8%d0%b9%d0%ba%d0%b0-%d0%be%d1%82%d0%bd%d0%b5%d1%81%d0%b5-%d0%b4%d0%b8%d0%bc%d0%b8%d1%82%d1%80%d0%be%d0%b2%d0%b0-%d1%81-50/", "text": "Габриела Димитрова не успя да прескочи осминафиналите на световното първенство по бокс за жени в Улан Уде (Русия). Представителката ни в категория до 51 кг отстъпи с 0:5 съдийски гласа на колумбийката Ингрит Лорена Виктория Валенсияи така не успя да си осигури среща за медал.  Така България остана с две представителки на шампионата на планетата – Севда Асенова при най-леките (84 кг) и Мелис Йонузова (кат. до 64 кг). Двете излизат на ринга утре, а при победи ще си осигурят поне бронзови медали.", "date": "2019.10.08", "title": " Колумбийка отнесе Димитрова с 5:0"}
{"url": "https://trud.bg/%d0%ba%d0%b0%d1%80%d0%bb-xvi-%d0%b3%d1%83%d1%81%d1%82%d0%b0%d1%84-%d0%be%d1%82%d0%bb%d1%8a%d1%87%d0%b8-5-%d0%b8%d0%bc%d0%b0-%d0%b2%d0%bd%d1%83%d1%86%d0%b8-%d0%be%d1%82-%d0%ba%d1%80%d0%b0%d0%bb%d1%81/", "text": "Шведският крал Карл XVI Густаф извади петима от внуците си от кралското семейство, предаде Би Би Си. Те повече няма да носят титлата кралски височества, няма да изпълняват кралски задължения и няма да им се полага годишна субсидия, плащана от данъкоплатците. Отлъчването не засяга двамата внуци на Карл XVI Густаф, които са в директната линия за наследяване на трона. Това са принцеса Естел и принц Оскар – децата на престолонаследничката принцеса Виктория и съпруга є принц Даниел. В официалното съобщение не бе посочена причина за решението, но според анализатори то е продиктувано от общественото недоволство от разходите на кралската фамилия, покривани от държавната хазна.", "date": "2019.10.08", "title": " Карл XVI Густаф отлъчи 5-има внуци от кралското семейство"}
{"url": "https://trud.bg/%d0%b2%d0%b5%d0%bb%d0%b8%d0%ba%d0%be%d0%b1%d1%80%d0%b8%d1%82%d0%b0%d0%bd%d0%b8%d1%8f-%d0%b5%d1%81-%d0%bd%d0%b5-%d0%bf%d1%80%d0%b0%d0%b2%d0%b8-%d0%ba%d0%be%d0%bc%d0%bf%d1%80%d0%be%d0%bc%d0%b8%d1%81/", "text": "Великобритания досега не вижда компромис от страна на Европейския съюз в преговорите за Брекзит, каза днес говорител на британския министър-председател Борис Джонсън и призова общността да прояви гъвкавост, за да бъде постигнато споразумение за напускане, предаде Ройтерс. Според говорителя премиерът е казал пред свои министри, че Великобритания все още иска сделка, а техническите преговори с ЕС продължават. По-рано ЕС заяви, че Великобритания играе „глупава игра на обвинения“ във връзка с Брекзит, след като източник от канцеларията на Джонсън каза, че по същество е невъзможно да се постигне сделка, защото германската канцлерка Ангела Меркел е поставила неприемливи искания. Премиерският говорител заяви, че преговорите очевидно са в критичен етап. „Министър-председателят наистина иска сделка, но за да постигнем това, ще е нужен известен компромис от страна на ЕС, а засега не виждаме такова нещо“, каза той и добави, че не Великобритания е тази, която говори за игри на обвинения. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.08", "title": " Великобритания: ЕС не прави компромиси в преговорите за Брекзит"}
{"url": "https://trud.bg/%d1%81%d0%bf%d0%b5%d1%86%d0%b8%d0%b0%d0%bb%d0%b8%d0%b7%d0%b8%d1%80%d0%b0%d0%bd-%d0%b5%d0%ba%d0%b8%d0%bf-%d0%be%d1%82-%d1%81%d1%83%d1%85%d0%be%d0%bf%d1%8a%d1%82%d0%bd%d0%b8%d1%82%d0%b5-%d0%b2%d0%be-2/", "text": "Военнослужещи от военно формирование 54 060 – Шумен от състава на Сухопътните войски ще извършат днес, разузнаване, изземване и транспортиране на боеприпас, открит при ремонта на къща в с. Благоево, област Разград. Това съобщиха от пресслужбата на Министерство на отбраната. Сигналът за опасната находка е постъпил около 17.00 ч. При първоначалния оглед е установено, че това е стара ръчна граната. Тя ще бъде унищожена утре извън населено място при спазване на всички мерки за безопасност. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.08", "title": " Специализиран екип от Сухопътните войски ще обезвреди боеприпас, открит в с. Благоево"}
{"url": "https://trud.bg/%d0%bc%d0%b8%d0%bb%d0%ba%d0%b0-%d1%85%d1%80%d0%b8%d1%81%d1%82%d0%be%d0%b2%d0%b0-%d0%bd%d0%b0-%d0%ba%d1%80%d1%8a%d0%b3%d0%bb%d0%b0%d1%82%d0%b0-%d0%bc%d0%b0%d1%81%d0%b0-%d0%b7%d0%b0-%d1%81%d1%8a%d0%b4/", "text": "„Ходим върху течно злато и го прахосваме“. Това каза досегашният заместник-председател на СОС и втора в листата на БСП за общински съветници Милка Христова по време на участието й в кръгла маса за съдбата на Централната баня в София. Всички присъстващи бяха единодушни, че банята не бива да бъде превръщана в музей, а басейните – в камерни зали за концерти. От няколко души на кръглата маса се чу фразата „банята е топлото сърце на София“. „Днешната кръгла маса е триумф на гражданите“, така започна изказването си Милка Христова. Тя разказа как е получила доклада от заместник-кмета Тодор Чобанов за бъдещето на банята още преди година. „Тогава обявих ситуацията за театър на абсурда, това беше официалната ни позиция, добави Милка Христова. – Благодаря на гражданите от „Термално-нормално“, че откликнаха и последва една верижна реакция на недоволство“. Милка Христова е убедена, че хората са наясно със случващото се и представената информация от страна на Столична община и конкретно на заместник-кмета Тодор Чобанов е „подценяване на интелигентността на хората“. „Та ние ходим върху течно злато и го прахосваме по един недопустим начин“, категорична беше тя. Като заместник-председател на досегашния Столичен общински съвет Милка Христова е наясно с документация относно музея, който се намира в сградата на банята, както и информацията, която е грешно представена на хората. „Издръжката на музея е над 2 милиона лева, това ще натовари бюджета много“, каза Милка Христова. Тя призова следващият кмет на София и общинските съветници в СОС да се обединят и да се заемат с този въпрос, като бъде отделен бюджет за банята и нещата спрат да се правят „на тъмно и скрито“. Милка Христова завърши със следния апел: „Нека спасим банята, нека да я запазим както за туристите, така и за софиянци“. Избори 2019. Платено съдържание. Купуването и продаването на гласове е престъпление. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.08", "title": " Милка Христова на кръглата маса за съдбата на Централна баня в София: Ходим върху течно злато и го прахосваме\t"}
{"url": "https://trud.bg/%d0%bf%d1%83%d1%82%d0%b8%d0%bd-%d0%bd%d0%b0%d0%b3%d1%80%d0%b0%d0%b4%d0%b8-%d1%81-%d0%be%d1%80%d0%b4%d0%b5%d0%bd-%d0%b7%d0%b0-%d0%bc%d1%8a%d0%b6%d0%b5%d1%81%d1%82%d0%b2%d0%be-%d0%b0%d0%bc%d0%b5/", "text": "Президентът на Русия Владимир Путин подписа указ за награждаване на американския астронавт Никълъс Хейг с ордена „За мъжество“ и на сътрудници на руски компании от ракетно-космическия отрасъл с други държавни награди, съобщи ТАСС. „За мъжество и висок професионализъм, проявени при изпълнение на служебния дълг в условия, свързани с повишен риск за живота при възникване на необичайна ситуация на космодрума Байконур, се награждава с ордена „За мъжество“ астронавтът Никълъс Хейг от НАСА“, се казва в съобщението. Освен това Путин удостои с ордена „Дружба“ редица сътрудници от отрасъла, сред които заместник-ръководителят на Роскосмос Александър Лопатин и генералният директор на руския Държавен космически научно-производствен център „М.В.Хруничев“ Алексей Варочко, за големия им принос в развитието на ракетно-космическата индустрия и многогодишната им добросъвестна работа. На 11 октомври м.г. стана авария с космическия кораб „Союз МС-10“, с който към Международната космическа станция се бяха отправили Хейг и руският космонавт Алексей Овчинин. От пресслужбата на Роскосмос оповестиха, че Овчинин също ще бъде награден. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.08", "title": " Путин награди с орден „За мъжество“ американски астронавт"}
{"url": "https://trud.bg/%d0%bf%d1%83%d1%81%d0%bd%d0%b0%d1%85%d0%b0-%d0%bd%d0%be%d0%b2-%d0%b4%d1%8a%d0%bb%d0%b3-%d0%b7%d0%b0-1-%d0%bc%d0%bb%d1%80%d0%b4-%d0%bb%d0%b2/", "text": "Нов държавен дълг за близо 1 млрд. лв. е пуснат за по-малко от пет месеца, сочат данните на Министерството на финансите. В понеделник, 7 октомври, Министерството на финансите преотвори емисия 20-годишни левови държавни ценни книжа (ДЦК), пусната в обращение на 21 юни 2019 г. и с падеж на 21 юни 2039 г. На проведения аукцион бяха пласирани ДЦК за 69,18 млн. лв. при средна доходност в размер на 1,38%. Общият размер на подадените поръчки достигна 132,25 млн. лв., или 1,39 пъти над предложените облигации за 95 млн. лв. В резултат пласираните ДЦК от средата на юни насам, след като стана ясно че трябва да платим наведнъж 1,2 млрд. долара за изтребителите, са на стойност 969,78 млн. лв. На проведения в понеделник аукцион най-голямо количество ДЦК придобиха банките – 41,2%, следвани от пенсионни и гаранционни фондове – 34%, застрахователите с 20,2%, и други инвеститори – 4,6%. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.08", "title": " Пуснаха нов дълг за 1 млрд. лв."}
{"url": "https://trud.bg/%d1%88%d0%b5%d1%84%d1%8a%d1%82-%d0%bd%d0%b0-%d0%bd%d0%b7%d0%be%d0%ba-%d0%bf%d1%80%d0%be%d1%82%d0%b5%d1%81%d1%82%d1%8a%d1%82-%d0%bd%d0%b0-%d0%bc%d0%b5%d0%b4%d0%b8%d1%86%d0%b8%d0%bd%d1%81%d0%ba%d0%b8/", "text": "Протестът на медицинските сестри не е насочен към когото трябва. Министър Ананиев не е работодател на тези хора и НЗОК също не е работодател. Протестите най-малко трябва да бъдат към тях. Това каза пред БТВ управителят на НЗОК Дечо Дечев. „Истина е, че министърът е работодател на директорите на болниците, в които работят тези хора, и той би трябвало да поправи грешките на своите предшественици, които неглижираха години наред това, че определени болници формираха огромни загуби и не последваха мерки спрямо ръководството на тези болници“. По думите му, първият ход трябва да бъде такъв, че това ръководство на болница, което не може да осигури заплащане обективно спрямо обема и качеството на медицинските дейности, трябва да си ходи. По темата за 50-те млн. лв. за заплати на сестрите, Дечев обясни, че никой не е взел и никой не е дал на Касата. „Тези, които дават в НЗОК, са единствено такива като вас, мен и 6,5 млн. българи и бюджетът на касата се формира не от това кой е дал, а от тези 6,5 млн., които си внасят вноските. Държавата естествено също участва, осигурявайки определен контингент от тези 6,5 млн. – пенсионери, служители, но не участва с пари в кеш. През последните години държавата се намесва активно в увеличаване на приходната част чрез НАП, т.е. осигурява условия тези вноски да се събират в по-голям процент“, каза той. По думите му това е трудово-правен спор. „Във всеки трудов договор има работодател и работник. В случая работниците протестират против това, което пише в договорите им. Проблемът е защо те не протестират пред работодателя си, а отиват да протестират пред МС. Още оттук има погрешна стъпка. Естествено, че в тази ситуация, в тези времена и в този месец искат много хора това да го използват – дали ще са политически лица, синдикати – друг въпрос“. „Тези 50 млн. не са взети“, уточни още той. „Здравната каса заплаща медицински дейности, които се отчитат от всяко лечебно заведение, с което тя има договор. Цените, по които се заплащат тези дейности, се определят на база ежегодни преговори с БЛС, това е простичката философия на нещата. Такива преговори започнаха да се водят още от месец март с цел повишаване на цени на определени клинични пътеки, тъй като в Касата имаше допълнителен ресурс, не беше използван целият ресурс на Касата и даваше възможност в порядъка на около 50 млн. лв. да се повишат цени на клинични пътеки, които по общо мнение на преговарящите, бяха със занижени цени. Тези 50 млн. бяха определени от Надзорния съвет на Касата значително във времето преди да се появи предложението тези 50 млн. да бъдат дадени от бюджета на държавата. Тоест тези 50 млн., които бяха определени да се дадат от бюджета на държавата, нямат нищо общо с тези 50 млн., за които преговаряхме с БЛС. Когато започнаха протестите, късната пролет, съвпаднаха двата процеса – протестите спрямо преговора, който се водеше. И тъй като се оказа и то се знаеше предварително, аз се чудя как се допусна това нещо – тези пари няма как да се дадат от бюджета на държавата. Няма технология, по която това да стане.“, каза Дечев. „Това дали ще стигнат парите до сестрите или не, зависи единствено от ръководството на дадената болница. Министърът назначава ръководствата на държавните болници и на областните болници, на общинските болници, там, където е проблемът, не се назначават от министър Ананиев. Министърът е длъжен да контролира и в последните 20 години тази функция беше пренебрегвана. Наблюдаваха се действия на ръководства на болниците в годините, които доведоха до това положение в момента“, добави още Дечев. По думите му, големият проблем е в общинските болници, които не могат да се впишат в пазарния модел. „Затова не трябва да излизат такива послания от една или друга политическа сила, че като дойдат те и всичко ще оправят. Никоя партия, самостоятелна, не е в състояние да оправи нещата за тях. Единственото нещо, което може да се направи е един консенсус между партиите, да се определи една политика, която трябва да се провежда, защото повече от ясно е, че общинските болници не могат да продължат да съществуват като търговски дружества, те изпълняват главно социални функции. И това, което се прехвърли на практика на Касата в последните години 15 г. е това Касата да подсигурява на тези болници бюджети. Тоест избяга се от основната функция на Касата – в центъра на системата трябваше да бъде пациентът и Касата да договори за него най-доброто качество на услуги, което се предлага, изведнъж касата започва да се превръща в една бюджетна организация, която трябва да финансира едни болници, имат нямат дейност“, заяви шефът на НЗОК. „През март публично излезе една операционна сестра, която размаха фиша си – 550 лв., припомни управителят на НЗОК и каза, че е проверил лично отделението, в което тя работи. „То за една година е отчело 47 клинични пътеки към касата. От тях една е за апандисит, три за хернии и 44 за операции на меки тъкани, т.е. най-ниското ниво като дейност, за 1 година. Като обем работа това е едноседмично натоварване за една средна по обем операционна – т.е., ако погледнем от тази гледна точка какво получава тя спрямо това което отчита отделението ще излезе че тя е получава много висока заплата, а не ниска. Въпросът е как съществува такава дейност в една общинска болница с такъв малък обем, защото малкият обем води и до деквалификация на персонала, с което спада качеството на услугите. Ние се превръщаме в една организация, която издържа болницата, а не се грижи за качеството на продукта, който тази болница произвежда, и затова ви казвам, че решението е изцяло политическо и това решение трябва да бъде консенсусно, между всички партии“. „Тези 200 млн. са в касата, те не идват. Това, което обявиха като решение, т.е. от бюджета за 2020 г., от увеличението му, защото благодарение на увеличената приходна част на Касата, за което има принос организацията на работа в НАП, приходната част се увеличава. От увеличената приходна част около 200 млн. ще бъдат инвестирани в повишаване на цени на клинични пътеки и вече министърът би трябвало да упражни контрол върху това как се използват тези 200 млн.“, каза Дечев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.08", "title": " Шефът на НЗОК: Протестът на медицинските сестри не е насочен към когото трябва"}
{"url": "https://trud.bg/%d1%82%d0%be%d0%bc%d0%b8%d1%81%d0%bb%d0%b0%d0%b2-%d0%b4%d0%be%d0%bd%d1%87%d0%b5%d0%b2-%d1%81%d0%b5-%d1%81%d1%80%d0%b5%d1%89%d0%bd%d0%b0-%d1%81%d1%8a%d1%81-%d0%b7%d0%b0%d0%bc%d0%b5%d1%81%d1%82%d0%bd/", "text": "Заместник министър-председателят Томислав Дончев се срещна със заместник-председателя на Европейската комисия, отговарящ за работните места, растежа, инвестициите и конкурентоспособността Юрки Катайнен, който е на двудневно посещение в България. На срещата присъстваха още министърът на околната среда и водите Нено Димов и заместник-министърът на икономиката Лилия Иванова. Във фокуса на разговорите бе темата кръгова икономика. Вицепремиерът Дончев изтъкна, че преходът към кръгова икономика с ефективно използване на ресурсите е от основно значение за постигането на интелигентен, устойчив и приобщаващ растеж, а темата е сред приоритетните за българското правителство. „Правилните послания към потребителите, засиленият диалог и тясното сътрудничество с индустрията и научните среди са от съществено значение за ускоряването на прехода“, заяви още вицепремиерът Дончев. Присъстващите на срещата се обединиха около идеята за създаване на европейска платформа за обмен на опит в сферата на кръговата икономика, в която да участват всички страни членки.", "date": "2019.10.08", "title": " Томислав Дончев се срещна със заместник-председателя на ЕК Юрки Катайнен"}
{"url": "https://trud.bg/%d1%81%d0%b0%d0%bc%d0%be-35-%d0%be%d1%82-%d1%85%d0%be%d1%80%d0%b0%d1%82%d0%b0-%d1%81%d0%b0-%d1%81-%d0%ba%d0%b0%d1%87%d0%b5%d1%81%d1%82%d0%b2%d0%b5%d0%bd%d0%b0-%d1%80%d0%b0%d0%b1%d0%be%d1%82%d0%b0/", "text": "Покупателната ни способност е на половината от тази на средния европеец Последни сме по патенти в ЕС Само 35% от работещите българи са заети във високо или средно високотехнологично производство или в услуги, изискващи знания. Общо за ЕС над 46% от заетите имат такива качествени работни места, които създават голяма добавена стойност в икономиката, показват данните на Евростат. По този показател по-зле от нас е само Румъния с 28,5%. Най-добре в ЕС се представя Швеция, където над 58% от заетите са в високотехнологично производство или предоставят услуги, изискващи знания. В страни като Германия и Франция в тези сфери са над 50% от работещите граждани. България е на последно място в ЕС по заявки за патенти в Европейското патентно ведомство – само 4,13 патента на година на всеки 1 млн. души от населението. За сравнение в Швеция са 283 патента, а в Дания са 246 на 1 млн. души. Страната ни изостава от повечето държави от ЕС и по дял на инвестициите от БВП. В резултат на по-малкия дял на качествени работни места в страната българите имат най-ниската покупателната способност сред жителите в ЕС – точно наполовина от тази на следния европеец, сочат данните на Евростат. Най-близко до нас са Хърватия, където покупателната способност е 63% от средната за ЕС, Румъния с 64% и Гърция с 68%. За сравнения в Ирландия покупателната способност е с 87% по-висока от средната за ЕС, в Холандия е с 29% по-висока, а в Австрия – с 27%. България е първенец в ЕС по дял на хората, които живеят в материални лишения. У нас всеки пети (20,5% от населението) живее в материални лишения, т. е. не може да си позволи поне 4 от 9 основни неща: да плаща редовно наема и битовите си сметки, да поддържа дома си в подходящо състояние, да яде месо или риба през ден, да ходи всяка година една седмица на почивка, да може да посрещне неочакван разход и да има кола, пералня, телевизор и телефон. Средно за ЕС само 6,6% от хората живеят в материални лишения. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.08", "title": " Само 35% от хората са с качествена работа\t"}
{"url": "https://trud.bg/%d0%be%d1%82-%d1%86%d0%b5%d0%bd%d1%82%d1%8a%d1%80-%d0%b0%d0%bc%d0%b0%d0%bb%d0%b8%d0%bf%d0%b5-%d0%bf%d1%80%d0%b8%d0%b7%d0%be%d0%b2%d0%b0%d0%b2%d0%b0%d1%82-%d0%bd%d0%b5-%d0%b2%d1%8f%d1%80%d0%b2/", "text": "Центърът за етнически диалог и толерантност “ Амалипе“ със седалище във Велико Търново излезе с позиция относно създаденото напрежение в някои български училища, свързано с фалшиви слухове за отнемане на деца от родителите им. „С оглед на това, че училища от мрежата на Център „Амалипе“ алармират за течащите тревожни процеси още от четвъртък и тъй като заплахата се отнася до десетки училища и хиляди ученици и родители с които работим, представители на организацията бяха на терен в Сливен още в понеделник и участваха в усилията за успокояване на родителите. Център за междуетнически диалог и толерантност „Амалипе“ призовава ромските родители както и децата: Не вярвайте на лъжливите слухове, че социални работници и полицаи ще отведат децата ви от училище или от вашите домове! По закон извеждането на дете от семейството става единствено след решение на съда и то само при тежки обстоятелства, които застрашават живота на детето. Не е вярно, че Стратегията за закрила на детето предвижда промяна в тази насока. Не е вярно, че ще бъдат отнемани децата, ако едно семейство няма брак или децата не са припознати от бащата. Вярвайте на вашите учители и образователни медиатори, които няма да позволят децата ви да бъдат взети. Ние, като организация, също обещаваме, че ще се ангажираме с този проблем. Ние не сме безразлични към страховете на хората. За нас е много е важно децата да са в училище и да получат качествено образование. Призоваваме училищата от мрежата „Всеки ученик ще бъде отличник“, както и от всички други училища, дори тези, в които няма подобна истерия сред родителите, незабавно да проведат разговори с родителите и да обяснят, че истерията е напълно излишна и необоснована.  Призоваваме образователните медиатори, да предприемат незабавни разговори с родители и да им обяснят, да не се поддават на провокации и фалшиви новини. Призоваваме Министерство на образованието и науката, Министерство на труда и социалната политика и Министерство на вътрешните работи да направят всичко възможно да намалят тази истерия сред родителите. Призоваваме всички онези, които се обявяваха против Стратегията, тъй като резултат от техните действия е, че хиляди деца спряха да ходят на училище“, се казва в позицията на Център „Амалипе“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.08", "title": " От Център „Амалипе“ призовават: Не вярвайте на лъжливите слухове, че социални работници и полицаи ще отведат децата ви!\t"}
{"url": "https://trud.bg/%d0%b2%d0%b5%d1%87%d0%b5-%d1%80%d0%b0%d0%b7%d0%b4%d0%b0%d0%b2%d0%b0%d1%82-%d0%bc%d0%bb%d1%8f%d0%ba%d0%be-%d0%b8-%d0%bf%d0%bb%d0%be%d0%b4%d0%be%d0%b2%d0%b5-%d0%b2-%d1%83%d1%87%d0%b8%d0%bb%d0%b8%d1%89/", "text": "Избрани са 80% от доставчиците  Децата в училищата и детските градини вече получават плодове и млечни продукти по схемите “Училищно мляко” и “Училищен плод”, съобщи зам. – изпълнителният директор на ДФ “Земеделие” Иван Капитанов. На одобрените кандидати по двете училищни програми е дадена възможност да започнат по-рано доставките спрямо минали учебни години. Целта е на децата да се осигури по-голям брой пресни плодове, обясни той. И напомни, че след решението на ВАС всички актове за одобрение на доставчици по двете схеми, издадени през 2018 г., вече са прекратени.  Всички подадени нови заявления за одобрение от учебните заведения са обработени. За близо 80% от тях, общо по двете схеми, вече са с издадени актове за одобрение. Към момента по схемата “Училищно мляко” са издадени 65 акта за одобрение на 1 882 учебни заведения, а по схемата “Училищен плод” с- 80 акта на 1 951 учебни заведения. През тази учебна година децата ще получават 46 доставки на плод и 50 на млечни продукти.", "date": "2019.10.08", "title": " Вече раздават мляко и плодове в училищата\t"}
