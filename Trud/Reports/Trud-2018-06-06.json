{"url": "https://trud.bg/%d0%b2%d1%81%d0%b5%d0%bb%d0%b5%d0%bd%d1%81%d0%ba%d0%b8%d1%8f%d1%82-%d0%bf%d0%b0%d1%82%d1%80%d0%b8%d0%b0%d1%80%d1%85-%d1%83%d1%87%d0%b0%d1%81%d1%82%d0%b2%d0%b0-%d0%b2-%d0%ba%d0%b0%d0%bc%d0%bf%d0%b0/", "text": "Вселенският патриарх Вартоломей пристигна на гръцкия остров Спецес, за да бъде домакин на конференция за опазване на околната среда, на която ще потърси подкрепата на други религиозни лидери за глобалната кампания срещу климатичните промени, предаде Асошиейтед прес. Патриарх Вартоломей, наричан “Зеленият патриарх” за своята подкрепа за екологични каузи, откри днес двудневната конференция. Събитието е организирано точно година след като американският президент Доналд Тръмп обяви оттеглянето на САЩ от Парижкото споразумение за климата от 2015 г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.06", "title": " Вселенският патриарх участва в кампания за климатичните промени"}
{"url": "https://trud.bg/%d0%b1%d0%be%d0%b8%d0%bb-%d0%b1%d0%b0%d0%bd%d0%be%d0%b2-%d1%80%d0%b0%d0%b1%d0%be%d1%82%d1%8f-%d0%b5%d0%b6%d0%b5%d0%b4%d0%bd%d0%b5%d0%b2%d0%bd%d0%be-%d0%b7%d0%b0-%d0%bf%d0%be%d0%b2%d0%b5%d1%87%d0%b5/", "text": "Работя ежедневно да се ориентират повече пари в рамките на културата и изкуствата като проекти. Ще продължа да работя и за повдигане нивото на държавните културни институти и за създаване на среда за развитие и на всякакви форми на изкуство, извън държаните. Това заяви пред   министърът на културата Боил Банов. Той коментира новото движение за реформи в културата, което поиска радикални промени в сферата.  „Гледам позитивно на това движение, има смисъл от такива движения, има смисъл от това да обменяме мисли и позиции. За мен е добре да има такова движение, то, в крайна сметка, ни дава възможност да анализираме по-често докъде сме, как вървим, как това рефлектира в обществото. Далеч не съм съгласен с всички констатации – те имат своята гледна точка, аз имам моята, има и много други гледни точки – такава е спецификата на самата култура и изкуствата, те винаги са многопластови“, каза министърът. В отговор на въпрос какво решение би взел за музикантите от БНР, ако зависеше от него, Банов посочи, че би искал задължително да повиши заплащането им. Ако сега съм директор на националното радио, ще направя много ясен анализ на тези 35 или 40 млн., които получавам, ще приоритизирам определени дейности и ако има механизъм, ще дам необходимото възнаграждение отвътре. Ако нямам механизъм, на база на този анализ, ще запозная компетентните хора над мен, за да изискам необходимите финанси, каза той. За Ларгото Банов отчете, че проектът е бил голям, необичаен и различен, реализиран при тежки условия и винаги в такива случаи е възможно да има пробиви. В рамките на гаранцията на изпълнителя проблемите са оправени, отчете той. Всички ние, като общество, трябва да разберем, че както в собствените си домове не сме перфектни, за съжаление, така и като правим нещо в такъв обем, винаги е възможно да има пропуски. Въпросът е да са направени механизми това да се поправя, каза Банов и подчерта, че ремонтът е за сметка на изпълнителя, а гаранцията е дългосрочна. Оценката, която министърът даде за събитията от европредседателството, проведени в НДК, е „повече от отлична. Не съм и чул друга“. Помолен да коментира килима от цветя пред НДК за близо 40 хил. лв., той каза: „Не можем, когато правим нещо в изкуството и в културата, да дадем предварителния резултат“. „Аз съм български режисьор, театрален. Когато правя един спектакъл, давам всичко от себе си и залагам той да стане прекрасен. Е, някой път са ми ставали много зле“, каза още министърът. Килима много хора са го харесали. Аз не мога да анализирам килима, във всеки случай, ако има нещо в проектното предложение, което е било финансирано, но не е изпълнено добре или са подменени дейности, те ще понесат съответните финансови санкции, както всеки проект, увери Банов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.06", "title": " Боил Банов: Работя ежедневно за повече пари за културата и изкуствата"}
{"url": "https://trud.bg/%d1%81%d0%b5%d0%b4%d0%bc%d0%be%d0%ba%d0%bb%d0%b0%d1%81%d0%bd%d0%b8%d1%86%d0%b8%d1%82%d0%b5-%d0%bf%d0%be-%d0%b4%d0%be%d0%b1%d1%80%d0%b8-%d0%bf%d0%be-%d0%bc%d0%b0%d1%82%d0%b5%d0%bc%d0%b0%d1%82%d0%b8/", "text": "Седмокласниците са изкарали повече точки на матурата по математика и по-малко по български език и литература тази година в сравнение с миналата. Това обяви образователният министър Красимир Вълчев на брифинг в Министерския съвет по повод резултатите от изпитите. “Резултатите от матурите по математика след 7 клас са малко по-високи от миналогодишните, а по български език и литература – малко по-ниски. Имаме различна ситуация в различни области, трудно можем да го отдадем на промените като цяло в образователната система, защото за една година, дори и да ми се иска на мен, ние не можем да отчетем по-добри резултати, още повече, че ние сега въвеждаме новите учебни програми”, посочи Вълчев. По думите му за първи път през следващата година ще има изпит след седми клас по тях. Тази година максималният брой точки на изпитите по български език и литература след 7-и клас са достигнали само трима ученици. Оценките “отличен” са 1559, а “слаб” – 8166, каза заместник-министърът на образованието Таня Михайлова. Правописът на думите и правописът на звучната съгласна най-много затруднява учениците. По математика има намаляване на слабите оценки. Спрямо предходната година, когато са били 13 533, сега са 12 869. “Оценките, които миналата година по математика са били отлични – 3851, а сега са 6285, а максималният брой – 100 точки са постигнали 68 ученици през тази учебна година”, посочи Михайлова. Проблем за децата се оказват геометричните задачи. Те са с най-ниска постижимост сред подрастващите, се разбра при представянето на резултатите от матурите в МОН. В същото време се планират промени в правилата за прием на първокласници в големите градове. “Провеждането на принципа на уседналост постигна целта си. Следващата година във всички случаи ще въведем промени, но ще запазим принципа на близост”, допълни министър Вълчев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.06", "title": " Седмокласниците – по-добри по математика\t\t\t"}
{"url": "https://trud.bg/%d0%be%d1%82%d0%ba%d1%80%d0%b8%d0%b2%d0%b0%d1%82-%d0%b4%d0%bd%d0%b8-%d0%bd%d0%b0-%d1%80%d1%83%d1%81%d0%ba%d0%b0%d1%82%d0%b0-%d0%ba%d1%83%d0%bb%d1%82%d1%83%d1%80%d0%b0-%d0%b2-%d0%b1%d1%83%d1%80%d0%b3/", "text": "От днес във фоайето на Културен дом на нефтохимика може да се види изложба, посветена на 80 години от рождението на Владимир Висоцки – един от най-известните бардове на Руската федерация. Тържественото откриване ще се отбележи с концерт на 7 юни, четвъртък, от 18.30 часа в Държавната опера. В него ще вземат участие ансамбъл „Здравица“* и хорова школа „Ярославский спев“. Програмата ще продължи и в петък, 8 юни, когато в Културен дом на нефтохимика ще се прожектират филмите „Большой“ (с режисьор В. Тодоровский) от 17.00 часа и „Время первьIх“ (с режисьор Д. Киселев) от 19.00 часа. Всички събития, част от програмата на Дни на Руската култура в Бургас, са с вход свободен и са организирани от Община Бургас, съвместно с Почетно консулство на Руската федерация.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.06", "title": " Откриват дни на руската култура в Бургас"}
{"url": "https://trud.bg/%d0%bc%d1%83%d0%b3%d1%83%d1%80%d1%83%d1%81%d0%b0-%d1%81-%d0%bf%d1%8a%d1%80%d0%b2%d0%b0-%d0%bf%d0%be%d0%b1%d0%b5%d0%b4%d0%b0-%d0%bd%d0%b0%d0%b4-%d1%88%d0%b0%d1%80%d0%b0%d0%bf%d0%be%d0%b2%d0%b0/", "text": "Испанката Гарбине Мугуруса постигна първи успех над Мария Шарапова (Русия). Победата дойде в четвъртфиналите на „Ролан Гарос“, а двубоят продължи едва 70 минути – 6:2, 6:1. Битката между двете бивши шампионки на турнира не предложи очакваната интрига, като испанката диктуваше развоя на срещата още от самия старт. До момента Мугуруса имаше 3 загуби от Шарапова. „Бях много концентрирана“, бе лаконична победителката от 2016 г.  На полуфиналите Гарбине ще излезе срещу световната №1 Симона Халеп. Румънката допусна 30 непредизвикани грешки, но все пак успя да се справи с Анжелик Кербер (Германия) за 2 часа и 16 минути – 6:7, 6:3, 6:2. Така тя достигна за трети път в кариерата си до полуфиналите в Париж.  Същевременно 17-годишният талант Адриан Андреев приключи в 3-ия кръг участието си при юношите на „Ролан Гарос“ след 5:7, 1:6 от испанеца Монтагуд. При мъжете Новак Джокович, който изненадващо загуби на четвъртфиналите, призна че не знае дали ще играе в сезона на трева. Сърбинът бе надигран от Марко Чекинато (Италия) с 1:3 сета. „Поздравих Марко, заслужаваше победата – каза Ноле. – Но когато излезеш от корта, е трудно да преглътнеш поражението.“", "date": "2018.06.06", "title": " Мугуруса с първа победа над Шарапова"}
{"url": "https://trud.bg/%d1%81%d0%b2%d0%b5%d1%82%d0%be%d0%b2%d0%bd%d0%b8-%d0%b3%d1%80%d0%b0%d0%b4%d0%be%d0%b2%d0%b5-%d0%bd%d0%b0-%d0%b2%d0%be%d0%b9%d0%bd%d0%b0-%d1%81-airbnb/", "text": "Едни от най-известните световни туристически дестинации започнаха открита война срещу платформата за отдаване на частни жилища под наем Airbnb. Тя е все по-популярна сред пътешествениците, тъй като предлага по-евтино настаняване, на добри локации и освен това ви дава възможност да погледнете на посетената дестинация като местен. Засиленият интерес обаче води и до нарастване на цените на наемите за най-популярните и посещавани градове и курорти в света. В резултат местните жители протестират, тъй като животът им става по-скъп. Цените и менютата на любимите им заведения се ориентират към чуждестранните, склонни да платят повече по време на ваканцията си туристи. А наемите на жилищата растат главоломно, защото собствениците предпочитат да ги отдават за няколко дни и да печелят повече, отколкото биха взели, ако отдадат дома си срещу месечен наем. Затова и общините взимат една след друга стриктни законови мерки, с които ограничават възможността за работа на платформата. Като освен защита на интереса на местните жители сред доводите им е и фактът, че тези играчи на туристическия пазар не плащат данъци. Последният пример за войната, която водят общини и дори цели държави срещу  Airbnb идва от Япония. С регулация, която влиза в сила от 15-ти юни в страната на изгряващото слънце недвижимостите, отдавани чрез платформата са ограничени на 13 800 в цялата държава. Като само до преди дни по тази система работиха 62 000 жилища или с близо 80 на сто повече. Властите във френската столица Париж вече заявиха, че подготвят подобен пакет от законови мерки. В най-посещавания холандския град Амстердам също обмислят рестрикции. Към момента санкциите вероятно ще засегнат единствено централната част на града и най-посещаваните от туристите места. Освен това в града, известен с легализацията на леките наркотици и кварталът на червените фенери ще забранят и паркирането на туристически автобуси в центъра, както и акустирането на круизни кораби. Като екстра туристическият данък в града ще се увеличи със 7 %. От догодина пък собствениците на жилища ще могат да ги отдават под наем чрез Airbnb само за 30 дни през годината. Промените предвиждат и ограничаване на използването на алкохол в лодките по каналите на холандския град.", "date": "2018.06.06", "title": " Световни градове на война с Airbnb\t\t\t"}
{"url": "https://trud.bg/%d0%bd%d0%b0%d0%b4-15-%d0%bc%d0%bb%d0%bd-%d0%b5%d0%b2%d1%80%d0%be-%d1%87%d0%b0%d0%ba%d0%b0%d1%82-%d0%bb%d1%83%d0%b4%d0%be%d0%b3%d0%be%d1%80%d0%b5%d1%86-%d0%b2-%d1%88%d0%b0%d0%bc%d0%bf%d0%b8%d0%be/", "text": "“Лудогорец” ще играе за над 15 милиона евро в тазгодишното издание на Шампионската лига. Това стана ясно след обявяването на новия награден фонд на турнира, който е общо 2,04 милиарда.  “Орлите” тръгват от първия квалификационен кръг с гарантирани 280 хиляди евро, а в плейофите ги чакат 5 милиона, дори ако ги елиминират. При победа обаче идват наистина големите пари – 15,25 милиона евро за участие в груповата фаза. Плюс екстри – по 2,7 милиона за победа и 900 хиляди за равен.  Ако ЦСКА, “Левски” и “Славия” съумеят да сторят чудо и да влязат в групите на Лига Европа, също ще напълнят касата. Там УЕФА им гарантира по 3 милиона евро от общия награден фонд. Снимка: БУЛФОТО", "date": "2018.06.06", "title": " Над 15 млн. евро чакат “Лудогорец” в Шампионската лига"}
{"url": "https://trud.bg/%d1%80%d1%83%d0%bc%d0%b5%d0%bd-%d1%80%d0%b0%d0%b4%d0%b5%d0%b2-%d0%b5%d1%81-%d0%bd%d0%b5-%d0%bc%d0%be%d0%b6%d0%b5-%d0%b4%d0%b0-%d0%b1%d1%8a%d0%b4%d0%b5-%d1%81%d0%b8%d0%bb%d0%b5%d0%bd-%d0%bd%d0%b0/", "text": "Европейският съюз няма как да осъществи стратегическата си цел да бъде единен и силен на световната сцена, ако дори една от страните в него е слабо звено. Затова е необходимо да се водим от основополагащите ценности на съюза – единство и солидарност, които намират своето практическо изражение в кохезионната политика на ЕС. Това заяви президентът Румен Радев на среща с Карл-Хайнц Ламберц – председател на Европейския комитет на регионите. Двамата бяха единодушни, че политиката на сближаване трябва да се развива и надгражда, защото идеята за единство е в същността на Европейския съюз. Карл-Хайнц Ламберц оцени високо проведената по инициатива на българския държавен глава през май т.г. в Русе тристранната среща между президентите на България, Австрия и Румъния, която акцентира на развитието на Дунавския регион. „Това е правилният подход, защото такива инициативи имат принос за сближаването“, посочи председателят на Европейския комитет на регионите. По време на разговора Румен Радев изтъкна, че не гръмките политически декларации ще върнат доверието на хората към европейските институции, а реалното внимание към проблемите на европейците. Румен Радев и Карл-Хайнц Ламберц бяха единодушни, че политиката на сближаване не трябва да се изчерпва с реализирането на инфраструктурни проекти, а е необходимо да се инвестира и в развитието на човешкия капитал чрез програми, насочени към подобряване на образованието, здравеопазването, иновациите и икономиката, особено в по-малките градове. Държавният глава обърна внимание, че макар в новата Многогодишна финансова рамка на ЕС акцент да е поставен върху сигурността, стабилността и миграцията, е необходимо да се полагат и повече усилия за развитието на политиката за сближаване. Запазването на кохезионната политика в бюджета на съюза за периода след 2020 г. поставя нови предизвикателства пред нас, защото трябва да гарантираме, че отпуснатите финансови средства по нея ще бъдат разпределяни, харчени и контролирани ефективно, прозрачно и целесъобразно, заяви Румен Радев. Президентът подчерта, че най-лесният начин кохезионната политика да бъде компрометирана е, ако се допуснат корупционни схеми с тези средства. По време на срещата държавният глава отбеляза възможността Комитетът на регионите да участва по-активно в процеса на децентрализация в България. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.06", "title": " Румен Радев: ЕС не може да бъде силен на международната сцена, ако дори една от страните в него е слабо звено"}
{"url": "https://trud.bg/%d1%81%d1%82%d0%b0%d0%bd%d0%b8%d0%bc%d0%b8%d1%80%d0%b0-%d1%82%d1%80%d1%8a%d0%b3%d0%bd%d0%b0-%d1%81-%d0%ba%d0%b0%d1%82%d0%b5%d0%b3%d0%be%d1%80%d0%b8%d1%87%d0%bd%d0%b0-%d0%bf%d0%be%d0%b1%d0%b5%d0%b4/", "text": "Станимира Петрова тръгна с категорична победа на европейското по бокс в зала „Арена Асикс“ в София. Световната шампионка от 2014-а бе с класи над хърватката Сара Берем и не остави никакво съмнение у съдиите за превъзходството си на старта в категория до 57 кг – 5:0. Съперничката й дори използва нечиста игра, за да промени развоя на срещата, но не успя.  „Трудно ми е да боксирам срещу такива състезателка – призна Станимира, която е и №1 в Европа от 2016-а, но в по-долната категория до 54 кг. – Тя постоянно ме държеше и нищо не се получаваше. По принцип трудно играя в първи мач, така че хубаво е, че спечелих.“ Успехът прати нашето момиче на полуфиналите, с което си осигури поне бронз. Следващата противничка на Станимира ще бъде Тамара Радунович (Черна гора), която постигна убедителен успех с 5:0 срещу молдовката Юлиа Короли.  По-късно тази вечер на ринга се качи и другата ни представителка Мелис Йозунова (64), който излезе срещу литовката Аустея Аусиуте. Първенството бе открито от зам.-министъра на спорта Ваня Колева. Боевете продължават до 12 юни, а на ринга ще се качат 143 състезателки от 33 държави.", "date": "2018.06.06", "title": " Станимира тръгна с  категорична победа"}
{"url": "https://trud.bg/%d0%bc%d1%83%d0%b7%d0%b5%d0%b9-%d0%bd%d0%b0-%d0%bf%d0%be%d0%bb%d1%81%d0%ba%d0%b0%d1%82%d0%b0-%d0%b2%d0%be%d0%b4%d0%ba%d0%b0-%d0%be%d1%82%d0%b2%d0%b0%d1%80%d1%8f-%d0%b2%d1%80%d0%b0%d1%82%d0%b8-%d0%b2/", "text": "Музей на водката е създаден на десния бряг на р. Висла в полската столица, предаде ТАСС. Тържественото откриване на новата туристическа атракция е планирано за 12 юни. “Полската водка е не само наше национално наследство, но и неотменим атрибут на всичко полско по света”, се казва в информация на сайта на музея. “Това е важен елемент от полската култура, който векове наред е съпровождал поляците по време на чествания на важни събития. Създаването на Музея на полската водка цели да бъде представена уникалната й история. Посетителите ще се запознаят по привлекателен и съвременен начин с процесите на създаване на напиткита и с вкусовите й качества.” В музея ще бъдат изложени както автентични експонати, така и мултимедийни обекти. Експозицията ще представи историята на полската водка от Средновековието до 19-и век. Създателите на музея са уверени, че поляците трябва да се гордеят с полската водка, както французите се гордеят с шампанското, а шотландците – с уискито. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.06", "title": " Музей на полската водка отваря врати във Варшава"}
{"url": "https://trud.bg/%d1%81%d0%b5%d0%b4%d0%bc%d0%be%d0%ba%d0%bb%d0%b0%d1%81%d0%bd%d0%b8%d1%86%d0%b8%d1%82%d0%b5-%d0%b2-%d1%82%d1%8a%d1%80%d0%bd%d0%be%d0%b2%d1%81%d0%ba%d0%be-%d1%81-%d0%bf%d0%be-%d0%bd%d0%b8%d1%81%d0%ba/", "text": "По-слаби резултати спрямо миналата година имат седмокласниците от област Велико Търново на националното външно оценяване по български език и литература. При 100 възможни средният брой точки по предмета е 46,29, с 5,27 точки по-малко от предходната 2017-а. По математика на ученик се падат средно по 31,27 точки при 29,75 на предишния випуск. Това обяви началникът на Регионалното управление на образованието инж. Розалия Личева. Националното външно оценяване се провежда в два модула. Първият е за покриване на държавните образователни стандарти. Средният брой точки тук е 30,71, с 3 точки по-малко от миналогодишния резултат на учениците. Средният брой точки от допълнителния модул е 15,57 при 18 м.г. Намалението с 2,5 точки, уточни началникът на инспектората. С най-високи резултати по български език и литература са възпитаниците на основните училища „Св. Патриарх Евтимий” и „Бачо Киро”, средните „Вела Благоева” и „Емилиян Станев” във Велико Търново, ОУ „Иван Вазов” – Горна Оряховица, и СУ „Николай Катранов” в Свищов. По математика с най-добри постижения са момичетата и момчетата от търновските основни училища „Бачо Киро”, „Св. Патриарх Евтимий”, „Димитър Благоев”, СУ „Емилиян Станев” и ОУ „Иван Вазов” в Горна Оряховица. “По-ниски резултати имат учебните заведения в малките населени места. Причината е, че те се влияят изключително много от броя на учениците, а в паралелките там са до десетина деца”, обясни инж. Личева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.06", "title": " Седмокласниците в Търновско с по-ниски резултати на външното оценяване по български език и литература\t\t\t"}
{"url": "https://trud.bg/%d0%ba%d0%b5%d1%88%d0%b5%d1%80%d1%83-%d0%b8%d1%81%d0%ba%d0%b0%d0%bc-%d0%b4%d0%b0-%d0%be%d1%81%d1%82%d0%b0%d0%bd%d0%b0-%d0%b2-%d1%80%d0%b0%d0%b7%d0%b3%d1%80%d0%b0%d0%b4/", "text": "Клаудиу Кешеру, головата машина на „Лудогорец“, призна, че иска да остане в тима, въпреки интереса към него. Нападателят е желан от гръцкия ПАОК, турския „Ризеспор“ и румънския „Стяуа“.  „Тук съм и искам да остана – каза Кешеру, който получи наградите си за най-добър футболист и голмайстор за сезон 2017/2018 в Първа професионална лига. – Имам договор за още 2 годни. Въпреки това никога не се знае какво може да се случи. В 30 мача в елита отбелязах 26 попадения и записах 3 асистенции. Това бе най-силният ми сезон в „Лудогорец“.“  Ясна е програмата за подготовката на Кешеру и неговите съотборници през лятото. Те ще са на лагер в Смолян до 15-ти юни, а от 18-ти до 1-ви юли ще се подготвят в Австрия. През тези два периода „орлите“ ще изиграят шест контроли. Първата е срещу „Марица“ (Пловдив). В Австрия предстоят мачове срещу шампионите на Азербайджан и Швейцария – „Карабах“ и „Йънг Бойс“. Останалите противници са националния тим на Сирия, „Вакер“ (Инсбрук) и руския „Ахмат“. Снимка: СПОРТАЛ", "date": "2018.06.06", "title": " Кешеру: Искам да остана в Разград"}
{"url": "https://trud.bg/%d0%bf%d1%80%d0%be%d0%b1%d0%b8%d0%b2-%d0%b2-%d0%bc%d0%b8%d1%82%d0%bd%d0%b8%d1%86%d0%b8%d1%82%d0%b5-%d0%b2-%d0%b4%d0%be%d0%ba%d0%bb%d0%b0%d0%b4-%d0%bd%d0%b0-%d0%be%d0%bb%d0%b0%d1%84/", "text": "Пробив в компютърната система на Агенция “Митници”, при който са подправяни данни за преминали транзитно камиони, влезе в доклад на Европейската служба за борба с измамите ОЛАФ. Той е разкрит благодарение на активната работа на българската митническа администрация и по сигнал на Агенция “Митници”. От ОЛАФ са проверили 110 транзитни декларации, докладвани от Агенция “Митници”, която е установила, че операции са били неправомерно завършени. Транзитни операции са задействани в различни държави от ЕС като Полша, Унгария, Германия, Франция, Литва и Словакия, като стоката е трябвало да бъде получена в Сърбия и Турция. Но при проверка на българските митнически пунктове, където стоките е трябвало да бъдат обработени, се установява, че камионите никога не са преминавали от там. Българските митнически власти са информирани от сръбските и турските си колеги, че въпросните камиони никога не са влизали на територията на тези две страни. Неправомерното завършване на операциите е извършено чрез използване на зловреден софтуер, което е направило възможно дистанционно проникване в Българската система за управление на транзита, посочват от ОЛАФ.", "date": "2018.06.06", "title": " Пробив в митниците в доклад на ОЛАФ\t\t\t"}
{"url": "https://trud.bg/%d0%ba%d1%8a%d0%bc-%d1%81%d0%bb%d0%b5%d0%b4%d0%b2%d0%b0%d1%89%d0%b8%d1%8f-%d0%b5%d0%b2%d1%80%d0%be%d0%bf%d0%b5%d0%b9%d1%81%d0%ba%d0%b8-%d1%81%d1%8a%d1%8e%d0%b7/", "text": "Не се подвеждайте по заглавието. Европейският съюз не се разпада, не „свършва“, не изчезва или нещо подобно. Просто навлиза в следващия си етап на трансформация, която да му позволи да запази водеща роля в глобалните процеси в следващите години. И понеже обстоятелствата на световната сцена напоследък обръщат посоката с френетична скорост, на ЕС му се налага бързичко да се ориентира в нещата и да си направи сметката. Като единен блок, със или без британците като номинална част от него. Последното съвсем сериозно и с цялата доза досада, натрупала се след две години наблюдение на процеса, от референдума през юни 2016 г. насам. На всекиго вече е ясно, че колкото и да продължи сагата Брекзит, каквито и да бъдат евентуалните последствия от излизането на Великобритания от ЕС – бъдещите търговски и други отношения с държавите членки, статут на границата в Северна Ирландия и т. н. – в крайна сметка единственото нещо, от което няма да са част британците накрая, ще е опашката пред гишето „За европейски граждани“ по летищата. И така Лондон продължава да преговаря сам със себе си за това какви условия да поиска от Брюксел на излизане, а на еврократите им писна да не ги питат те какво мислят като преговаряща страна. И понеже „шоуто трябва да продължи“, а графикът да се спазва, в процес на предварително обсъждане в европейските институции, националните парламенти и публичното пространство в държавите членки, през последните седмици влезе новата бюджетна рамка на ЕС за периода 2021-27 г. И битките за европейските средства тепърва ще се ожесточават на всяко ниво, за всяко перо в предвидените 1,13 трилиона евро за следващата седемгодишна финансова рамка. Мнозина сред държавите членки вече са запретнали ръкави за дългата „канадска борба“ с Брюксел, която предстои до окончателното одобряване на следващия бюджет на ЕС и съответно разпределението му. Успоредно на това обаче, двата основни (някой би казал и единствени) двигателя на съюза, Франция и Германия, започнаха отново синхронизирано да натискат педала на газта след години на буксуване. Влакът тръгва отново! Е, отне му малко време да се задвижи, де. Първо Еманюел Макрон трябваше да се укрепи като президент на Франция след избирането му през май миналата година. Засега все още с посредствен резултат. Предложените и въведени от него социални и структурни реформи бяха посрещнати с многохилядни протести на профсъюзите по улиците на големите градове и напрежението от април насам макар и да се кротна, все още не е съвсем стихнало – просто вече е лято, а французите много държат на гарантираната им от държавата отпуска. След това, на есен – с песен! Новосформираната около президента партия „Напред!“ му гарантира управляващо мнозинство в законодателното събрание на страната, но представителите й на централно и местно ниво, вече издишат тук-там и „Макрон-мания“-та заглъхна отдавна. За сметка на това европейският ентусиазъм във Франция все още държи над средното ниво – явно Силата е на негова страна.  Паралелно на „тегобите Макронови“ Ангела Меркел се пребори за четвърти мандат като канцлер на Германия и успя да състави правителство в широка коалиция със социалдемократите след месеци на агонизиращи преговори. Еманюел Макрон й пусна една бананова кора точно в навечерието на изборите в Германия през септември с голямата си реч в Сорбоната, в която изложи грандиозната си визия за следващия ЕС. Подчертавам „бананова кора“, защото десет месеца (седем от които преминали в коалиционни преговори), три междудържавнически срещи и още толкова заседания на Европейския съвет й трябваха на Ангела Меркел да запази равновесие между собствените си политически съюзници, съперници и грандиозните планове на Макрон за приноса на германската икономика към общите европейски финанси. Но с всичко случващо се в международен план последните няколко седмици и особено рязкото нарушаване на баланса в евро-атлантическите отношения (с други думи „факторът Тръмп“) – колкото с излизането на САЩ от ядреното споразумение с Иран, толкова и с налагането на 25 % мито върху вноса на стомана и алуминий от ЕС – Меркел отново нахлупи капата на машиниста. Най-малкото, последното ако се проточи, може да засегне особено тежко Германия, за която американския пазар е стратегическа експортна цел. Не че и в Китай не карат „Мерцедес“, БМВ или „Ауди“, но отношенията са други. Пък и американците си сменят по-редовно колите от суета. И в началото на тази седмица най-накрая дойде отговорът на Меркел на визията на Еманюел Макрон, в интервю за германския консервативен всекидневник „Франкфуртер Алгемайне Цайтунг“. Сдържан отговор, но с ясно послание в него – нямаме избор, ще вървим напред. Но ще го даваме по-кротко и по-малко амбициозно. В смисъла на: Берлин е съгласен с идеята на Париж за създаването на Европейски валутен фонд по модела на МВФ с капитал от 500 млрд. евро и успоредно на него на общ инвестиционен бюджет, един вид втори „запасен колан“, с които да се гарантират дългосрочни и краткосрочни кредити за държави членки на Еврозоната, изпаднали във финансови затруднения. Но ако Еманюел Макрон си представяше вторият фонд с капитал от 200 млрд. евро, според Ангела Меркел 10 млрд. ще са напълно достатъчни на първо време. А за банковия гаранционен фонд, мечта на френския президент, нито дума. Но пък така и така Меркел и Макрон ще се виждат в края на седмицата на срещата на Г-7 в Канада – ще си кажат всичко отново. Тъкмо да поизгладят и някои други въпроси преди заседанието на Европейския съвет в Брюксел в края на месеца. Като как ще се наместят „номер 3“ и „номер 4“ по икономическа сила в Еврозоната, съответно Италия и Испания във всички тези схеми, с новите им управници и популистките им икономически и финансови планове, например. Инак Франция и Германия са на една позиция по въпроса за необходимостта от увеличаване на публичните инвестиции в технологиите и иновациите, и нуждата от затвърждаване на общата европейска солидарност по въпросите на миграцията. В интервюто Ангела Меркел предупреждава, че политиките на ЕС по въпросите на предоставянето на убежище и като цяло, защитата на външните граници на съюза, трябва да бъдат затегнати. Съюзът трябва да разполага със собствена гранична полиция и пан-Европейска служба за бежанците, която да оценява кандидатите за убежище. Според нея на държавите членки също така трябва да се даде правото на избор дали да приемат бежанци и търсещи убежище от „фронтовата линия“ на страните от ЕС, които ги посрещат, или да участват финансово в издръжката им. Което е както възможно най-големият реверанс към Полша, Унгария и другите противници на квотите за разпределение на мигранти, така и ясно напомняне, че ЕС може да продължи успешно само с общите усилия и желание на всички да участват равнопоставено в проекта. В този контекст за първи път германският канцлер гласно се присъединява към идеята на Еманюел Макрон за създаването на общи европейски отбранителни сили, защото според нея задълбочаване на военното сътрудничеството може да помогне за „намаляване на комплексността и припокриването на съществуващите системи“. И може също така да бъде разширено към Великобритания, след като страната напусне ЕС. Канцлерът на Германия подчертава също така, че тези бъдещи европейски отбранителни сили трябва да имат „обща стратегическа военна култура“. Съзнавате защо настоях да натъртя на този израз, след като и канцлерът на Ангела Меркел му е обърнала внимание като необходимо условие, за да е успешно начинанието.", "date": "2018.06.06", "title": " Към следващия Европейски съюз\t\t\t"}
{"url": "https://trud.bg/%d0%b3%d0%be%d0%bb%d1%8f%d0%bc-%d0%bf%d0%be%d0%b6%d0%b0%d1%80-%d0%b2-%d0%bb%d1%83%d0%ba%d1%81%d0%be%d0%b7%d0%b5%d0%bd-%d1%85%d0%be%d1%82%d0%b5%d0%bb-%d0%b2-%d0%bb%d0%be%d0%bd%d0%b4%d0%be%d0%bd/", "text": "Голям пожар избухна в петзвездния хотел „Мандарин ориентал“ в Кингсбридж, в центъра на Лондон, съобщи Би Би Си. Засега няма данни за пострадали. Сигнал за инцидента е подаден малко преди 16 ч. местно време (18 ч. наше време). На мястото са изпратени 120 пожарникари и 20 машини, вкл. хеликоптер, полиция и линейки. Периметърът е отцепен. Причината за пожара засега не е ясна. Малко преди избухването му обаче приключва мащабен ремонт на 115-годишната страда. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.06", "title": " Голям пожар в луксозен хотел в Лондон"}
{"url": "https://trud.bg/%d0%b5%d0%b2%d1%80%d0%be%d0%bf%d0%b0-%d0%bf%d1%80%d0%b5%d1%81%d0%b5%d0%bb%d0%b2%d0%b0-%d0%b1%d0%b5%d0%b6%d0%b0%d0%bd%d1%86%d0%b8-%d0%b2-%d0%bb%d0%b0%d0%b3%d0%b5%d1%80-%d0%b8%d0%b7%d0%b2%d1%8a%d0%bd/", "text": "Премиерът на Дания Ларс Льоке Расмусен съобщи, че преговаря с други европейски лидери за създаването на лагер, в който да бъдат заселвани кандидат-бежанци, на които е отказано убежище в ЕС. Този лагер по план трябва да е в държава в Европа, но не и членка на ЕС, предаде Ройтерс. “Оптимист съм. Въз основа на разговорите с другите лидери и диалога на официално ниво, очаквам да сме в състояние да предприемем първите стъпки до края на тази година”, посочи Расмусен в реч по случай Деня на конституцията на Дания. Той уточни, че освен неговата страна, в обсъжданията участват още Германия, Холандия и Австрия, като те се водят директно между правителствата, а не рамките на евроинституции. В откровен тон премиерът каза, че се предвижда лагерът да е в страна, която “не е в списъка с предпочитания на мигрантите и трафикантите им”. Но отказа да уточни кои страни са обмисляни като варианти, като само повтори, че трябва да е държава, която “не е особено привлекателна” за чужденците.", "date": "2018.06.06", "title": " Европа преселва бежанци в лагер извън ЕС\t\t\t"}
{"url": "https://trud.bg/%d1%82%d0%b8%d1%82%d0%b5-%d0%bc%d0%be%d1%82%d0%b8%d0%b2%d0%b0%d1%82%d0%be%d1%80%d1%8a%d1%82/", "text": "В Бразилия живеят 200 милиона души. Това са 200 милиона разбирачи от футбол, които очакват след месец техният национален отбор да стане световен шампион. Как точно да се случи това определя само един от тези 200 милиона потенциални треньори. Човекът се казва Тите и знае, че всичко друго освен титлата ще бъде национална катастрофа. Преди две години един достолепен възрастен мъж на име Едсон Арантес до Насименто претърпя сериозна операция. Дълго време след това този 77-годишен човек, известен по целия свят като Пеле, се придвижваше в инвалиден стол, докато се възстанови. На стари години тялото му плаща сметката за най-успешната футболна кариера, увенчана с повече от 1000 гола в над 1300 изиграни мача. Тежкото състояние на единствения играч, наречен Краля на футбола, бе най-добрата илюстрация за картината, в която се намираше бразилският национален отбор преди две години. След отпадането на Копа Америка през 2016 г. в група със съперници като Еквадор, Хаити и Перу и след кошмарната загуба с 1:7 срещу Германия на световното през 2014 г., Бразилия имаше животоспасяваща нужда от нова надежда. И от нов треньор, разбира се. Тогава на мястото на провалилия се за втори път начело на националния отбор Карлос Дунга бе назначен сегашният селекционер Тите. Името му се произнася като „Чичи”, а в паспорта е записано като Аденор Леонардо Баки. Като футболист не е направил нищо запомнящо се и се е отказал на 27-годишна възраст заради контузия, вследствие на която и днес има затруднения с коляното при ходене. Като треньор Тите вече е сериозно име, макар че е натрупал опит само в бразилски клубове, сред които „Гремио”, „Коринтианс”, „Палмейрас” и „Атлетико Минейро”, и в два отбора от ОАЕ. С диплома на учител по физическо възпитание в джоба си, за две години той превърна Бразилия от посмешище в основен фаворит за предстоящото световно първенство. Можеше да поеме отбора още след катастрофата на предишния мондиал, но това не се случи заради конфликта му с тогавашния президент на Бразилската футболна конфедерация Жозе Мария Марин. „Две загубени години”, коментира Пеле за закъснялото назначение на Тите в националния през юни 2016 г. С педантична работа и тиха дипломация новият треньор успя да сплоти отбора, да го подреди и да го мотивира. При него Бразилия играе организирано, варира тактически и в състава цари баланс между „работници” и „творци”, а „магьосници” като Неймар не губят своя блясък. През миналата година селекционерът и неговият щаб са гледали повече от 150 мача с участието на бразилски футболисти, а световните квалификации се превърнаха в марш на победата. „Селесао” завърши на първо място в зона Южна Америка с 10 точки преднина пред втория в класирането Уругвай. Неймар и компания спечелиха 10 мача, в 5 завършиха наравно и загубиха само веднъж. Подобрен бе и рекордът за поредни победи от ерата на Пеле и знаменития треньор Жоао Салданя. Звучи направо невероятно, защото Тите пое отбора на 6-о място след старта на квалификациите с актив от само 2 победи в 6 мача и с реалната опасност Бразилия за първи път да не се класира за световно първенство. Не само резултатите, но и играта на отбора радва хората в петата по население държава в света. Бразилия отново играе като Бразилия – елегантно, технично, с лекота, но и с дисциплина. Тите залага на бързата игра с къси пасове, като използва гъвкавата схема 4-1-4-1, която лесно се трансформира в 4-3-3. При победата в Монтевидео с 3:0 над Уругвай в квалификациите, бразилците направиха 573 подавания в мача – двойно повече от съперника, и владееха топката в 70% от времето. Тите обича не само късите пасове, но и късата дистанция с футболистите си. Той е в непрекъсната връзка с тях. Обажда им се, посещава ги, подготвя ги отрано за предстоящите съперници – разчита много на психологията. Специалистът създава впечатление на работохолик, който не обича да стои със скръстени ръце. Действа в ритъма на всекидневната работа на клубен треньор, която му донесе успех начело на „Коринтианс”. С отбора от Сао Пауло през 2012 г. бразилецът спечели Копа Либертадорес и световното клубно първенство, което не бе постигано от южноамерикански тим в последното десетилетие. Бразилия също чака дълго за световна титла и след триумфа през 2002 г. преглътна три горчиви разочарования. Мечтата на Тите и на останалите 200 милиона бразилци е черната серия да приключи на идния мондиал. Там треньорът иска отборът му да стане шампион с играта, която не донесе успех на великото поколение на Зико, Сократес и Фалкао от 1982 г., но подпечата славата на бразилците като първи майстори на „жого бонито” – красивия футбол.   Бразилският селекционер Тите дели с френския си колега Дидие Дешан второто място в класацията на най-добре платените треньори на световното първенство. Двамата работят за по 3,6 милиона евро годишно. Шампион по заплата е треньорът на световния шампион Германия – Йоаким Льов, който взима с 200 000 евро повече от Тите и Дешан. Най-бедният селеционер на мондиала е Алиу Сисе, който води Сенегал за по-малко от 200 000 евро на година. Тите е далеч от най-скъпоплатения клубен треньор Жозе Моуриньо. Португалецът работи в „Манчестър Юнайтед” срещу възнаграждение от 26 млн. евро, по информация на в. „Дейли Мейл”.   На миналото световно първенство Бразилия имаше най-добрите играчи, но нямаше отбор. Тите успя да формира от нашите звезди един много силен отбор, в който всеки играе за всеки. Способни сме да спечелим мондиала. Всеки бразилец вярва в това. Аз също мисля, че Тите ще направи Бразилия световен шампион. Ще стане много интересно първенство. На мен ми липсват големи звезди във футбола. Днес те са само три – Меси, Роналдо и Неймар. А във времето на Кройф и Бекенбауер във всеки отбор имаше по три звезди.   Футболът беше и продължава да бъде голямата страст, голямата любов на моя народ. В последните години бразилците се осъзнаха в по-голяма степен политически, обществото израстна. Хората виждат други възможности за радост и реализация извън футбола. Ако не спечелим световното, няма да е толкова голяма трагедия, както се случваше в миналото. Бяхме домакини на предишното първенство, провалихме се, но животът продължи. Вярваме, че Тите ще успее да ни донесе повече радост сега. Хората му вярват.   Тите има много добра репутация, защото отборите му побеждават благодарение на колективната игра, а не на индивидуалната класа на отделни футболисти. Ако трябва да го сравнявам с някой европейски треньор, това ще бъде Юп Хайнкес. И двамата залагат на отборната игра. Сигурен съм, че на световното първенство Бразилия ще се представи в най-добрата си светлина. Отборът е много балансиран и добре подреден, не оставя никакви пространства за съперника.", "date": "2018.06.06", "title": " Тите – Мотиваторът"}
{"url": "https://trud.bg/%d0%b0%d0%bb%d0%b5%d0%ba%d1%81%d0%b0%d0%bd%d0%b4%d1%8a%d1%80-%d1%81%d0%b0%d0%b1%d0%b0%d0%bd%d0%be%d0%b2-%d0%b4%d0%b5%d0%bf%d1%83%d1%82%d0%b0%d1%82-%d0%be%d1%82-%d0%be%d0%b1%d0%b5%d0%b4%d0%b8/", "text": "– При желание на общинските съветници и кметовете този модел може да се приложи навсякъде. Лично аз го подкрепям. В Стара Загора процесът отне повече от година, бе консултиран с уважаван професор и имената бяха променени с български в буквален превод. Затова твърденията на ДПС, че става дума за нов възродителен процес са неуместни. Няма драма и скандал в това решение. Живеем в България и е редно наименованията на местности, улици и градове да са български. Не се сещам някъде в Турция или в европейските страни да има наименования на български. – Това е въпрос на дебати, които още текат. Освен огромния дисбаланс между Северна и Южна България, установихме, че има такъв и между Северозападна и Североизточна България. Първата беше и още е приоритет в оперативните програми, защото е най-зле. При внимателен преглед, който направихме в икономическата комисия, обаче стана ясно, че не е точно така. Да, Видин е зле, но Враца е в пъти по-напред от Силистра, Търговище и Разград, например. А те са в район, където нивото на доходи се вдига заради Русе и Велико Търново и понеже са извън Северозапада, не могат да се възползват от допълнителни точки при оценка на проектите си. – Корекциите вече са направени. Министерството на икономиката прие идеята, която предложих, да се слезе на по-ниско ниво на оценка – не по райони, а по области. От юни по новите оперативни програми малки и неразвити региони, които са извън Северозапада, също ще получават допълнителни точки. Така бизнесът там ще има шанс да кандидаства успешно за евросредства за иновации, за закупуване на техника и др. – Убеден съм, че това е начинът. В цяла Северна България за 14 г. населението е намаляло с 14%, докато в Южна – с 2%. Инвестициите на север са 16%, а на юг – 84%. На глава от населението в Силистра се падат 900 пъти по-малко инвестиции, отколкото в София. Няма как да развиваме региони, без държавата да има ангажимент да насочва към тях инвеститори. Затова считам, че бъдещата зона трябва да е с държавно и общинско участие. Сегашните индустриални зони в града са частни и предлагат свободни терени на много висока цена – 25 евро на кв. м, при 18-20 евро в Божурище. Затова липсва интерес. В бъдещата зона цените ще са нормални, а и набелязаното място е много добро – близо до главен път, разпределителна станция за газ и жп линия. Волята е налице, сега на ход е общината. Ползите ще са огромни, защото държавата не само ще инвестира в инфраструктура, но и ще рекламира зоната пред наши и чужди инвеститори. Шумен е пример – там общината направи сама индустриална зона и сега вече има недостиг на работна ръка. Надявам се това да се случи и в Силистра, и в други области от Северна България, защото има много нашенци, които работят навън и искат да се завърнат у дома, стига да си намерят прилично платена работа. – Не е точно така, поне за Силистра. Там има прекрасни пътища за Шумен, Варна, Русе, жп гара и достъп до най-евтиния речен транспорт чрез няколко пристанища. Има посоки за бързо развитие, особено в сферата на преработването на земеделска продукция. Глобално обаче дисбалансът между Севера и Юга ще бъде преодолян след реализацията на големите инфраструктурни обекти – магистрала “Хемус”, пътя Варна-Бургас, тунела под Шипка. Голям минус е и наличието само на два моста на р. Дунав, която вместо да бъде път към Западна Европа, още е граница. По-голямата част от товарите от Азия към Западна Европа минават през Свиленград, София и Сърбия. Втори мост на Русе, мост Силистра-Калъраш и фериботи между по-малките общини са решението, което ще съживи районите край реката и цяла Северна България. Въпрос на преговори и сметки е дали това ще се случи с държавни, европейски пари или чрез концесии. Но трябва да спазим препоръката на Дунавската конвенция и на всеки 50-60 км от реката да има транспортни връзки с Румъния. Така ще се насърчи и мобилността на търговците и производителите на плодове и зеленчуци, които сега търпят загуби. – Наредбата на министъра на земеделието мина през обсъждане в земеделската комисия на парламента и необичайно бързо – само след ден, на 23 май бе внесена в Министерския съвет без предложените от мен преференции за регионалните производители. Доскоро търговците доминираха в програмите „Училищен плод“ и „Училищно мляко“. Договорите по тях сключват директорите на училища, а цените са много добри – 60 ст. за 200 грама кисело мляко, например. Затова и апетитите са огромни. Имаше сигнали от производители, че директори и търговци се съюзяват в техен ущърб. Затова МЗХ направи корекции в наредбата. При „Училищен плод“ условията са добри – има преференции за производителите, които са базирани на разстояние до 140 км от дадено училище. Предложих на областен принцип да има бонуси и за мандрите, но това не бе отразено. В наредбата за „Училищно мляко“ повече точки получават производителите с най-много сертификати по БДС, който е задължителен стандарт за менюто в училищата. Но 95% от производителите у нас нямат и трите сертификата – за кисело мляко, сирене и кашкавал. Следователно, базовото условие на програмата – да се насърчават местните производители, отново няма да се спази, а ще спечелят няколко големи компании. Няма да оставя нещата така. Ще продължа да настоявам за нови корекции, защото държавата е длъжник на регионалните производители, а точно те са гръбнакът за развитието на икономиката. – Двата енергийни проекта са ключови за България. Срещата бе добро начало и се надявам да не е последната между Борисов и Путин и администрациите на двете страни. Размразяването на проекта АЕЦ „Белене“ се подкрепя от всички парламентарни сили и няма нищо по-нормално от това. Сега е важно да гледаме не в миналото, а напред. И да не мислим, че договори се сключват както при социализма, защото Русия е капиталистическа страна и мощен геостратегически фактор. Предстоят тежки преговори, в които трябва да се спазарим за интересите на България. Защото няма как да развиваме конкурентна икономика със скъп ток и газ. – АЕЦ „Белене“ и газовите проекти неминуемо ще доведат до поевтиняване на цените на вътрешния пазар, затова са стратегически. Трябва да си осигурим енергийна независимост и алтернативни доставки от Гърция и Азербайджан, които да ни гарантират спокойствие и при ескалация на конфликта между Русия и Украйна. Германия вече си реши този проблем чрез „Северен поток“, и ние трябва да вземем мерки и да работим без пристрастия. Намираме се на възлово място на картата на Европа и трябва да го превърнем от проблем в полза. Реализираните големи енергийни проекти биха били най-голямата гаранция за националната ни сигурност. – Не е ясно кой ще даде парите и няма как да се разбере, преди да се сключи сделката. „Инерком“ е взела гаранции от много банки и още не е ясно коя от тях ще финансира дружеството. С тази комисия опозицията се опита да търси под вола теле и естествено не го намери. Притесненията на колегите от БСП бяха дали малка фирма ще успее да управлява такова голямо дружество, но стана ясно, че сегашното ръководство и персоналът ще останат по местата си след смяната на собствеността. Това е гаранция, че няма да има трусове. Останалото е просто частна търговска сделка. Положителното е, че парламентът прие предложението на „Обединени патриоти“ КЕВР авансово да проверява сделки за над 20% от акциите на ЕРП-тата, а не както стана с ЧЕЗ – всички да научават пост фактум. Останалото просто бе поредния скандал, провокиран от голи приказки в стил „една жена каза“ – без доказателства, прокуратура и съд. У нас такива скандали са ежедневие. Много от тях са резултат от фалшиви новини, срещу което трябва да бъдат взети сериозни мерки. – Да. Това е европейска инициатива, която ще приложим и в националното ни законодателство. Клеветниците трябва да си получат заслуженото и да плащат огромни обезщетения, ако не могат да докажат твърденията си в съда, а не както сега – омаскареният да доказва, че няма сестра. Така всички публични личности ще имат спокойствие да работят, вместо да треперят коя жълта медия ще ги постави под прицел. И няма да говорим, например, за г-жа Върбакова, която има история, бизнес и 100 милиона, като за Гинка от Пазарджик. Нужно е да спрем този тон на опростачване. – И това имам предвид. Първи мандат съм в парламента и не съм очаквал да видя и чуя толкова изказвания, изтъкани от евтин популизъм. Затова доверието на хората в институциите непрекъснато намалява. С поведението си опозицията руши държавността. Когато непрекъснато говориш, че всичко е корупция и е прогнило, автоматично обиждаш и 400 000 държавни служители, които работят, за да върви цялата държава. – Не, но за разлика от опозицията, ГЕРБ изгониха някои свои хора, които вкарваха тона на омразата и си позволяваха личностни обиди. Като парламентаристи трябва да се съобразяваме с нормите на поведение, включително и в социалните мрежи. – Покрай драмата на рибарите стана ясно, че по р. Дунав има нови български територии, за които доскоро не сме подозирали. Границата ни с Румъния по реката е регламентирана от Софийската конвенция през 1908 г. В документа пише, че на всеки 10 г. трябва да се прави преглед на териториите, като тези от лявата част на талвега остават румънски, а от дясната – български. Такъв е о. Ветрен, който обаче е изникнал 20 г. след подписването на конвенцията. Тъй като не е описан в нея и въпреки препоръката 110 г. преглед на териториите не е правен, нашият остров го охранява румънската гранична полиция. А преди години той дори е бил част от българския бряг и хората са ходели там да добиват дървен материал с каруци. Оказва се, че по поречието на Дунав за малко повече от век са се появили и други нови острови, а съществували преди са изчезнали. Проучвам въпроса и ще бъда горд, ако допринеса България да увеличи територията си и то без война.", "date": "2018.06.06", "title": " Александър Сабанов, депутат от „Обединени патриоти“, пред „Труд“: България може да нарасне, без да влиза във война\t\t\t"}
{"url": "https://trud.bg/%d0%b3%d0%be%d0%b4%d0%b8%d1%88%d0%bd%d0%b0%d1%82%d0%b0-%d0%b8%d0%b7%d0%b4%d1%80%d1%8a%d0%b6%d0%ba%d0%b0-%d0%bd%d0%b0-%d1%81%d1%82%d1%83%d0%b4%d0%b5%d0%bd%d1%82%d0%b0-%d1%82%d1%80%d1%8f%d0%b1%d0%b2/", "text": "ректор на Шуменския университет “Епископ Константин Преславски”,  , ректор на Висшето училище по застраховане и финанси,  , ректор на Химикотехнологичният и металургичен университет – София (ХТМУ),    , ректор на Университета по библиотекознание и информационни технологии – София, и  и  , ректор на Югозападния университет „Неофит Рилски“,  , ректор на Висшето строително училище „Любен Каравелов“ и  , ректор на Националната художествена академия. Днес своите виждания за проблемите във висшето образование излага проф. Даниела Тодорова, ректор на Висше транспортно училище „Тодор Каблешков“. Следващите две седмици в сряда ще публикуваме още мнения на неучаствали в дискусията ръководители на висши учебни заведения. Накрая проф. Борислав Борисов, който откри дискусията със шест свои статии, ще направи кратко обобщение на изразените мнения и становища. Дискусията, която организира в. „Труд“ по проблемите на висшето образование, е едно много полезно занимание!? – „Да“. Закъсняло ли е – по-скоро – „Да“, макар че е по-добре късно, отколкото никога. Можеше ли да се състои в годините на прехода, когато сменяхме образователния модел на системата? – „Не“. Настроенията бяха такива, че се отричаше всичко минало и се считаше за панацея това, което идваше отвън. – „Да“. Но готови ли бяхме за него, по-добро ли беше то, по начина по който го възприемахме? – „Не“. Не рушеше ли това една от най-консервативните системи в обществото ни и доказала се през годините, каквато безспорно е образованието – „Да“. Вместо да съхраним доброто, работещото, полезното, направихме така, че се изгубихме в промените, които наричахме реформи. Думата реформа се приема като нещо положително. „Да“ така е, но само ако се прилага като в „шаха“ – първо мислиш, после местиш, а не обратното. Ние какво направихме? Отрекохме миналото сякаш всички ние – учени, художници, артисти, лекари, инженери, специалисти, не сме станали такива обучавайки се именно тук в това минало и с труда на много хора. Мнозина намериха професионална реализация извън страната ни, защото бяха високо стойностни и подготвени хора. Сега от дистанцията времето, виждайки всичко това можем да отговорим много точно с тези две кратки думички „Да“ и „Не“. Ще кажете, лесно е със задна дата да вземем правилното решение, – „Да“, така е, но е важно, за да не повтаряме и натрупваме нови грешки. А още по-важно е да започнем с правилните решения, съобразени с нашата народопсихология. Развитието на образованието и науката са основен елемент от устойчивото икономическо развитие на всяка държава. Знанието има особено важна роля, както за отделния човек, така и за обществото като цяло. Структурите, придобили повече знания заемат по-добри и печеливши пазарни ниши, а нациите, осигуряващи такива знания са по-конкурентоспособни. Необходимо е всички ние да приемем един обществен договор, че икономически силна страна се прави от образовани хора, а мотивацията за образование и висока специализация е реализацията в една просперираща икономика. Тоест икономиката, осигуряваща висок стандарт на живот и образование са свързани ръка за ръка и тук е мястото на държавата да регулира тези отношения, но не само като потребност, а и финансово. Да създава условия за развитието им. Нека да не вървим по грешни пътища и после, след като платим цената, да продължаваме напред. Тук е мястото да отбележа някои факти: Преди в учебните планове за задочно обучение се регламентираше 30% очни занятия спрямо тези за редовното, а издръжката на обучението беше по формулата – 3 задочни студенти равни на един редовен студент, т.е. 30% обучение, 30% финансиране. От около десет години вече, правилно беше прието от МОН очните занятия на задочните студенти да бъдат 50% от редовното обучение, но финансирането остана 30%. Несправедливо нали. Крайно време е тази несправедливост да бъде поправена. По средата на учебната година с ПМС се повишават стипендиите на докторантите, задължителни плащания за чуждестранните студенти и майките с деца. До тук добре, но държавната субсидия за стипендии определена при старите условия остава непроменена и както може да се очаква – появява се недостиг. Повишава се минималната работна заплата, вече няколко пъти. Това е хубаво и полезно за хората, но базовата годишна издръжката на обучението на един студент си остава 693 лв., вече много години. За обществото първото е добра инициатива на правителството, но за университетите тя създава проблеми! Задължително се увеличават заплатите на обслужващия персонал с нисък образователен ценз, но така те се доближават до тези на преподавателския състав. Необходимо е да се извърши повишение и на техните заплати, но от къде, като издръжката остава непроменена. Не мисля, че това не се знае от управляващите, независимо кои са. Затова апелирам базовата годишна издръжка на обучението на един студент да се обвърже с минималната работна заплата. Това едва ли ще повиши статуса на академичния състав, но поне няма да го намалява. Искам да отбележа, че българските университети разполагат с ерудиран и международно признат академичен състав. Какво ни липсва, за да задържаме младите хора у нас, а не да предпочитат университети в други европейски страни. Отговорът е един: начинът, по който университетите в другите европейски страни съществуват – законодателство, финансиране, икономическа бизнес среда, реализация. Ще видим, че те приоритетно са осигурени с условия за развитие на материална база, лаборатории, нови или обновени сгради, модерно обзавеждане, въвеждане на нови системи в обучението, наситени с електронна техника и технологии, привлекателни условия за живот на студентите. Това го видях в Англия, Словакия, Чехия, Полша, Русия, Турция, Китай. Там основна част от финансирането е обезпечено от държавата, бизнеса, икономическата инициатива на самите университети. Мога с удовлетворение да отбележа, че някои от предпоставките за доброто развитие и израстване на университетите се наблюдават и у нас. За моя университет – Висшето транспортно училище „Т. Каблешков“ завършилите не си търсят работа, тях ги търсят. Бизнесът има нужда от нашите специалисти за тяхното развитие. Фирми като Метрополитен ЕАД, 3К (три ка), Бош, Пежо, G.P grup, и други инвестират при нас под формата на дарения, апарати, машини и лаборатории. Договаряме и съвместно създаваме специфични и специализирани курсове за обучение на специалисти за тях. Осигуряват се стипендии и условия за пълноценни стажове в реална среда, а след това и успешна реализация. Забелязва се и още един феномен: задочните студенти са много по-сериозни и загрижени за своето успешно обучение. Може би защото, работейки вече в различни фирми, те искат да се докажат като добри специалисти и да израстват на работното си място. Не без удоволствие искам да съобщя, че на срещите с експертните групи при институционалните и програмните ни акредитации работодателите не пестят добрите думи за завършилите, нашия университет, специалисти. Но специалисти не достигат. Демографската криза влияе сериозно върху функционирането на образователната система. Отварянето ни към европейския образователен пазар, а и не само там, с облекчения и държавно подпомагане за активното присъствие на българските университети ще реши някои от проблемите и ще даде самочувствие на университетите ни. Сигурна съм, че имаме сериозни възможности да разгърнем своята дейност в по-голям мащаб. Средата обаче трябва да е конкурентна и правилата за всички да са еднакви. Не може да е разрешено на чуждестранните университети да създават офиси и да записват за студенти незавършили ученици, (започнали 12. клас), а това да не е позволено на българските, и то в нашата страна. Какво, ние трябва да чакаме какво ще остане за нас ли? Това си е чиста проба – дискриминация, а не конкурентна среда. Ние сме страна с богата култура, традиции и повече от 1300-годишна история и не трябва да допускаме това. Не сме заден двор за човешки ресурси. Наблюдава се и още едно явление свързано с криво разбрана европейска ценност, каквато е свободата на движение. Държавата инвестира приоритетно в обучението на кадри, които са й необходими, а когато те трябва да се реализират там където са нужни, напускат страната. „Да“, разбира се, това е тяхна воля, но след като се реализират известно време тук или възстановят инвестираните за тяхното обучение средства. „Да“, има такива практики в европейските страни. Студентите получават кредити за своето обучение, които след това се възстановяват или се опрощават при определени условия. В регулирането на тези отношения е мястото на държавата, както се случва и сега: дължиш пари на някаква институция – не можеш да напуснеш страната преди да се издължиш. Това възпитава отговорност във всички – държава, университети и граждани. Затова са необходими: А) Законодателни промени, които да зададат точни правила, но да се разбират без адвокатска намеса. Какъв е ангажиментът на държавата, университета, гражданите.  Б) Базово финансиране, което да гарантира качеството на обучението, самофинансиране, чрез кредити, което осигурява издръжката на студентите и правила за бизнеса – как може да помага, как поръчва и как потребява продуктът на висшите училища – образованите специалисти, които са му необходими.  В) Законодателни решения за студентското кредитиране, условия за възстановяване или опрощаване на кредитите.  Г) Законодателни решения за финансиране на развитието на университетите чрез възпроизводство на академичния си състав, така че професията преподавател (асистент, доцент, професор) да стане привлекателна и мотивираща най-добрите учени. На образователния пазар, ние като преподаватели и учени, участваме в него и съответно следваме мисията в политиката на образованието. Научният потенциал на Висшето транспортно училище „Тодор Каблешков”, студентите и докторантите се стремят да бъдат в крак с времето, в което живеем, време на непрекъснато развитие и технологичен напредък. Очите ни са обърнати към съвременния ход на бизнеса, процесът на обучение и подготовката в университета ни са съобразени с най-новите и водещи тенденции в транспортното и икономическото образование. Авторитетът, който натрупахме в 96-годишната ни история не е случаен, той е последователен и аргументиран от непрекъснато възходящото научно и съвременно ниво на преподаваните знания, от високия професионализъм на нашите преподаватели. Университетът е напълно конкурентоспособен, както в националната образователна палитра, така и на международния образователен пазар. Подготовката на висококвалифицирани транспортни специалисти в условия на интернационализация зависи от сътрудничеството, което има между образователните транспортни институции. Обмяната на опит, споделянето на добри практики, квалифицирания преподавателски екип, развитието и използването на научната инфраструктура, лаборатории, стендове дават възможност за постигане на високо качество в обучението. Един от аспектите на качеството на обучението е отношението между образователния процес и професионалната реализация на специалистите. Представителите на бизнеса определено предпочитат да попълват своите редици с младите ни специалисти, те виждат в тях залог за прогрес на работното място и качествени знания и умения. Обект на специално внимание и наблюдение е въпросът за съответствието на получените от студентите теоретични знания и практически умения съобразено с нуждите и изискванията на потребителите на кадри за успешна професионална реализация в системата на транспорта, спедицията, логистиката и други организационно производствени отраслови и административни структури. Натрупаният опит и знания в резултат на участието ни в различни образователни и научни национални и международни форуми ни предоставя отлична възможност за развитие на големи научни мрежи, клъстери, които съдействат за изграждане на общество, базирано на знанието. Проблемите на висшето ни образование са много и редакцията на в. „Труд“ заслужава адмирации за отварянето на тази дискусия. В нея обаче трябва да участват и властимащите или да бъде чута от тях. От опит знам, че колкото и хубави и верни неща да се казват, няма ли кой да ги оцени и приведе в действие, дискусията се превръща в обикновена говорилня. Моля да бъда извинена за откровението, но такъв е животът.", "date": "2018.06.06", "title": " Годишната издръжка на студента трябва да се обвърже с минималната заплата\t\t\t"}
{"url": "https://trud.bg/%d1%81%d0%ba%d0%b8%d1%82%d0%b0%d1%89%d0%b8-%d0%ba%d1%83%d1%87%d0%b5%d1%82%d0%b0-%d0%bd%d0%b0%d0%bf%d0%b0%d0%b4%d0%b0%d1%82-%d0%b8-%d1%83%d0%b1%d0%b8%d0%b2%d0%b0%d1%82-%d1%81%d1%8a%d1%80%d0%bd%d0%b8/", "text": "Мъж от шуменското село Риш отърва сърничка, погната от скитащи кучета, които искали да я разкъсат, но по-късно животинката издъхнала от вътрешни травми. Във вторник сутринта в гората край селото селянинът видял две кучета, които дърпали животното. Успял да ги прогони и веднага подал сигнал до Държавно горско стопанство-Смядово. На място пристигнали горски, които се грижат за района и прибрали раненото сърне в сградата на териториалното  поделение. Извикан бил и ловният експерт на Североизточното държавно предприятие инж.Тервел Стефанов, който транспортирал сърничката до клиниката на д-р Валентин Атанасов в Шумен. Включени са системи, предглед установил, че сърнето е със счупен заден крак и ухапвания по тялото. За съжаление по-късно станало ясно, че има вътрешни разкъсвания, несъвместими с живота. Скитащите кучета са голям проблем през последните няколко години, защото много хора прогонват домашните си любимци. Кучетата нанасят изключително големи щети на дивите животни. Туристите и хората, които спортуват на територията на ПП “Шуменско плато”, често се натъкват на разкъсани малки сърни и диви свине. Според инж. Тервел Стефанов кучетата ловуват успешно, гонят жертвите си до край, умеят да се пазят от хората и това ги прави много опасни. Проблем има и при пастирските кучета, които придружават стадата. По закон трябва да им се поставят специални спъвачи, които да им пречат да гонят диви животни, но това се прави от много малко стопани. На територията на СИДП скитащите кучета са около 5 000 и броят им се запазва почти без промяна през годините. Според данните от таксацията през 2016 г. безстопанствените псета са 5 050, през 2017 г. са 4 874, а през 2018 са 4 762. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.06", "title": " Скитащи кучета нападат и убиват сърни\t\t\t"}
{"url": "https://trud.bg/%d0%b6%d0%b5%d0%bd%d0%b0%d1%82%d0%b0-%d1%87%d0%b8%d0%b9%d1%82%d0%be-%d0%b1%d0%bb%d0%be%d0%ba-%d0%b5-%d0%be%d1%82%d1%86%d0%b5%d0%bf%d0%b5%d0%bd-%d0%b5-%d0%b1%d0%b8%d0%bb%d0%b0-%d0%be%d0%bc%d1%8a/", "text": "Жената, чийто блок в Ботевград е отцепен от полицията, е на 40 години и се казва Весела, разказаха съседи пред “Труд”. Тя била омъжена за най-добрия приятел на убития снощи Владимир Пелов – Мико, който преди години бил задържан за двойно убийство в ботевградско село и се обесил в затвора. Когато е бил на свобода, Пелов помагал на вдовицата с две деца с пари. Когато избягал от затвора, вероятно е била първият човек, когото потърсил, за да му помага да се крие, гласи версията на запознати ботевградчани, според които Весела може и да не е имала нищо със застреляния Марио Панчев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.06", "title": " Жената, чийто блок е отцепен, била омъжена за най-добрия приятел на Пелов\t\t\t"}
{"url": "https://trud.bg/%d0%b7%d0%b0%d0%bf%d0%be%d1%87%d0%b2%d0%b0%d1%82-%d1%80%d0%b5%d0%bc%d0%be%d0%bd%d1%82%d0%bd%d0%b8%d1%82%d0%b5-%d0%b4%d0%b5%d0%b9%d0%bd%d0%be%d1%81%d1%82%d0%b8-%d0%b2-%d1%87%d0%b5%d1%82%d0%b8%d1%80/", "text": "„Приоритетна за Столична община през тази година е реконструкцията на парковете в София. Предстои да извършим различни строителни дейности в най-посещаваните и любими на столичани паркове – Южен, Западен, Северен и Борисова градина. Освен тях, ремонтни дейности това лято ще се извършват и в много от кварталните градинки“. Това обяви зам.-кметът по околна среда в Столична община Йоана Христова, по време на инспекция на строителните дейности в Южния парк днес. Проектът за реконструкция на входа на Южния парк откъм бул. Гоце Делчев и прилежащите му алеи, включва полагане на гранитни павета и гранитни плочи, монтаж на облицовки по бордове на бетонови цветарници от гранитни плочи, демонтаж на повредени облицовки по съществуващ фонтан и полагане на нова гранитна облицовка. Монтаж на пейки, кошчета за отпадъци, гранитна чешма, полагане на нови ВиК връзка за водно огледало и питейна фонтанка, водоснабдяване на водното огледало от сондаж 2, извършване на СМР по канализация на водното огледало. В допълнение към това ще бъдат поставени нови 100 осветителни тела по алейната мрежа. Общата стойност на предвидените видове дейности по възстановяване на парковото осветление е на стойност около 800 000 лв., а срокът за изпълнение е 100 дни. През последните години Столична община възстанови цялостно и територията на Южен парк откъм ул.“Нишава“, ул.“Бяла черква“ и откъм ул.“Козяк“. Днес стартира ремонтът и на Западен парк, който ще обхване реконструкция на над 500 дка от парка. Той включва изграждане на нови настилки от гранитни плочи, гранитни павета, бетонова настилка и опесъчена настилка, при запазване на съществуващата алейна мрежа, изграждане на нова детска площадка с нови детски съоръжения, разполагане на ново парково обзавеждане – пейки, кошчета за отпадъци, електрически стълбове, информационни табели, велосипедни стендове, възстановяване и оформяне на водните обекти – сух фонтан, езерото при алпинеума, изграждане на ново алейно и декоративно осветление, –  енергоспестяващо, автоматично регулируемо осветление, изграждане на видеонаблюдение, захранване на помпени станции и водни площи, ремонт на техническата ВиК инфраструктура, отводняване на определени площи, изграждане на нова поливна система, проектиране на ново озеленяване, запазване на съществуващата ценна едроразмерна дървесна растителност, възстановяване на съществуващи цветни площи – възстановяване на цветната изложба и изграждане на нови цветни фигури. Стойността на ремонта е 11 млн. лв, като от тях 8 549 999,32 лв. по ОПРР. От бюджета на Столична община са 2 400 000 лв. Срокът за изпълнение на дейностите е 12 месеца. Предстои съвсем скоро да стартира и вторият етап от ремонтните дейности в Северен парк. В предстоящите това лято ремонти са и реконструкция на алейната мрежа на Борисова градина, както и цялостна реконструкция на емблематичния Розариум в нея. Досега Столична община извърши ремонт на емблематичната детска площадка със слончето, алеите в Борисовата градина откъм главния вход, както и изгради ново осветление, видеонаблюдение и тоалетна. Извършва се ремонт на градината при трамвай №5,заедно с детска площадка и алеи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.06", "title": " Започват ремонтните дейности в четири от най-посещаваните паркове на София – Южен, Западен, Северен и “Борисова градина”"}
{"url": "https://trud.bg/%d0%bf%d1%80%d0%b8%d1%8f%d1%82%d0%b5%d0%bb%d1%8f%d1%82-%d0%bd%d0%b0-%d0%bf%d0%b5%d0%bb%d0%be%d0%b2-%d0%bc%d0%b8%d0%ba%d0%be-%d0%bf%d0%b5%d1%82%d0%ba%d0%be%d0%b2-%d0%be%d1%81%d0%be%d0%b1%d0%b5%d0%bd/", "text": "Най-добрият приятел на Владимир Пелов – покойният Мико Петков, чийто блок е отцепен от полицията в Ботевград, е известен с прозвището Убиеца от Рогозен. На 4 юни 2009 г. по особено жесток начин той е убил 54-годишен мъж и 77-годишната му майка в дома им в селото, след което е откраднал голямо количество пари и златни накити. Мъжът е установен и задържан в град Вълчедръм след продължително разследване от Дирекция “Противодействие на общата престъпност”, Областните дирекции на МВР във Враца и Монтана и психолози. Арестът е извършен докато се подготвял за следващото си престъпление. В хода на разследването е събрана информация, че той е извършител на поредица от улични грабежи на територията на столицата. Мъжът е бил доста агресивен и нанасял побой на потърпевшите. “Труд” научи, че когато го задържали, полицаите са обискирани същия апартамент и вилата му край Ботевград, където са намерили боен арсенал от преработени пистолети, пушки и патрони. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.06", "title": " Приятелят на Пелов Мико Петков – особено жесток престъпник, известен като Убиеца от Рогозен\t\t\t"}
{"url": "https://trud.bg/%d0%b4%d0%b5%d0%bf%d1%83%d1%82%d0%b0%d1%82%d1%8a%d1%82-%d1%81%d1%82%d0%b0%d0%bd%d0%b8%d1%81%d0%bb%d0%b0%d0%b2%d0%b0-%d1%81%d1%82%d0%be%d1%8f%d0%bd%d0%be%d0%b2%d0%b0-%d1%80%d0%b0%d0%b7%d0%b3%d0%be/", "text": "Народният представител Станислава Стоянова, заедно с общинските съветници от ГЕРБ – Павликени Мирослав Маринов и Венцислав Георгиев посетиха Професионалната гимназия по аграрни технологии „Цанко Церковски” в града. Те бяха изключително топло посрещнати в гимназията, в която в момента се изпълнява проект за енергийна ефективност по ОП „Региони в растеж” 2014-2020 г., на стойност над 1 300 000 лв. Народният представител имаше възможността да инспектира дейностите, включващи монтаж на външна изолация, подмяна на дограмата и отоплителната инсталация на училището и др. „Професионалното образование е приоритет за кабинета на Бойко Борисов и също така бе разписано в предизборната програма на ПП ГЕРБ. Аз съм изключително доволна от факта, че благодарение добрата работа на правителството, средства от европейските фондове могат да се инвестират и в развитието на професионалните училища. Такива възможности предоставя и Министерството на образованието, което със средства от националния бюджет финансира Национална програма „Осигуряване на съвременна образователна среда”. Като първият модул на тази програма е именно „Модернизиране на системата на професионалното образование”, обясни Станислава Стоянова, член на най-голямата група в Народното събрание. По-късно Стоянова и ръководството на учебното заведение обсъдиха Закона за предучилищното и училищното образование, проблемите на дуалното обучение и предизвикателствата пред училищното ръководство, относно мотивирането на работодателите да се включват в образователния процес в професионалното училище. Директорът на училището Миглена Желязкова и нейните заместници информираха народния представител, че са успели да привлекат две местни фирми към каузата и сега техни ученици имат възможността да се запознаят в реална среда с производствените процеси и практическата част на професиите, които изучават. Някои от възпитаниците им пък, веднага след завършване на средното си образование, ще бъдат наети на постоянен трудов договор от тези фирми. Народният представител и член на парламентарната Комисия по образование и наука Станислава Стоянова не скри задоволството си и заяви, че това е много важно за всички професионални гимназии. „Това предоставя на подрастващите най-лесния път от ученическата скамейка до работната среда. А когато имаме и добра училищна инфраструктура и мотивирани учители, задача е решима“, коментира Стоянова. След срещата в професионалната гимназия, народният представител и общинските съветници посетиха и Комплекса за социални услуги в Павликени, в който в момента също тече проект, на стойност малко под 100 000 лева. Средствата са осигурени от ОП „Региони в растеж”, със съфинансиране от страна на държавата.  Директорът на комплекса Татяна Иванова разясни целта на проекта – осигуряване на подходяща и ефективна социална инфраструктура, включваща и вътрешни ремонтни работи, и реконструкция на три броя съществуващи площадки за игра. Депутатът от ГЕРБ Станислава Стоянова и общинските съветници имаха възможността да се запознаят на място с хода на ремонтните работи и получиха уверение, че дейностите по проекта ще бъдат извършени в срок до 28 юни. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.06", "title": " Депутатът Станислава Стоянова разговаря с ръководствата на Аграрната гимназия и Комплекса за социални услуги в Павликени"}
{"url": "https://trud.bg/%d0%b1%d1%8a%d1%80%d0%b7%d0%b8-%d0%bf%d1%80%d0%be%d0%b8%d0%b7%d0%b2%d0%be%d0%b4%d1%81%d1%82%d0%b2%d0%b0-%d0%b7%d0%b0-%d0%bd%d0%b5%d1%80%d0%b5%d0%b3%d0%b8%d1%81%d1%82%d1%80%d0%b8%d1%80%d0%b0%d0%bd/", "text": "Бързи производства са образувани срещу двама водачи за това, че управляват нерегистрирани моторни превозни средства, съобщиха от полицията в Сливен. Те са установени при полицейска операция за широкообхватен контрол на пътя. На 5 юни, на главния подбалкански път е бил спрян за проверка трактор “Болгар ТК 80”. Управлявал го е 62-годишен мъж от твърдишкото с.Сборище. Тракторът не е бил регистриран. Без регистрация се оказал и лек автомобил “БМВ”, спрян за проверка на един от централните булеварди в Сливен, “Хаджи Димитър”. Шофирал е младеж на 22 години от сливенското с.Новачево. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.06", "title": " Бързи производства за нерегистриран трактор и “БМВ” на пътя"}
{"url": "https://trud.bg/%d0%b1%d1%83%d1%80%d0%b3%d0%b0%d1%81%d0%ba%d0%b8%d1%8f%d1%82-%d0%b7%d0%b0%d0%bb%d0%b8%d0%b2-%d1%89%d0%b5-%d1%81%d0%b5-%d0%b8%d0%b7%d0%bf%d1%8a%d0%bb%d0%bd%d0%b8-%d1%81-%d0%bb%d0%b5%d1%82%d1%8f%d1%89/", "text": "Уиндсърфингът е един от знаковите бургаски спортове, открил прекрасни условия за развитие – слънчево време, подходящ вятър и удобен залив. Той е и много атрактивен за наблюдаване. Уиндсърф клуб – Бургас, с подкрепата на Община Бургас, организира лятно състезание, което ще се проведе между 8 и 10 юни в акваторията на Бургаския залив. През почивните дни гонките се предвижда да стартират от 14.00 часа. Очаква се в състезанието да се включат гостуващи участници от Варна, София, Поморие и Обзор. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.06", "title": " Бургаският залив ще се изпълни с летящи уиндсърфове в края на седмицата"}
{"url": "https://trud.bg/%d0%b4%d0%be%d0%ba%d1%83%d0%bc%d0%b5%d0%bd%d1%82%d0%b8-%d0%b7%d0%b0-%d0%bc%d1%83%d0%b7%d0%b8%d0%ba%d0%b0%d0%bb%d0%bd%d0%b0%d1%82%d0%b0-%d0%b8%d1%81%d1%82%d0%be%d1%80%d0%b8%d1%8f-%d0%bd%d0%b0-%d0%b3/", "text": "Считаните за загубени ценни документи на Музикално дружество “Родни звуци”, обхващащи периода от 1910 г. до 1947 г., постъпиха в Бургаския държавен архив със съдействието на Общината. Те ще бъдат показани пред публика на 08.06.2018 г., петък, по повод 9 юни – Международен ден на архивите, от 15:00 часа в зала “Петя Дубарова” на КЦ “Морско казино”. Музикално дружество “Родни звуци” е основано през октомври 1910 г., с което се дава началото на организирания музикален живот в Бургас. Преди това съществуват различни опити в това направление, но те са инцидентни и нетрайни. По-късно, през 1921 г., към дружеството се открива и народно музикално училище. Допреди няколко месеца се приемаше, че въпросните документи са изгубени. В архива има отделни книжа на “Родни звуци”, предимно в личните фондове на музиканти. С новопостъпилите документи всеки би могъл да проследи музикалния живот в Бургас през първата половина на 20 в. Във връзка с празника Архивът ще отличи с грамоти номинираните в категориите “Читател на годината” за 2017 г., “Приятел на архивите” и “Дарител на годината”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.06", "title": " Документи за музикалната история на града отпреди век постъпиха в Държавния архив"}
{"url": "https://trud.bg/%d0%bc%d0%b0%d1%80%d0%b8%d0%b0%d0%bd%d0%be-%d1%80%d0%b0%d1%85%d0%be%d0%b9-%d0%bd%d0%b0%d0%bf%d1%83%d1%81%d0%ba%d0%b0-%d0%be%d0%ba%d0%be%d0%bd%d1%87%d0%b0%d1%82%d0%b5%d0%bb%d0%bd%d0%be-%d0%bf%d0%be/", "text": "Бившият ръководител на испанското консервативно правителство Мариано Рахой обяви днес, че се оттегля окончателно от политиката, предаде Франс прес. “Моето намерение е да напусна окончателно политиката. Има и други неща за вършене в живота, освен отдаването на политиката”, каза 63-годишният Рахой в ефира на частно радио. “Живях много интензивен политически живот и смятам, че няма смисъл да се задържам повече тук”, каза Рахой и добави, че няма да се кандидатира на партийния конгрес, който скоро трябва да намери негов приемник. След като бе свален в петък от власт с вот на недоверие, внесен от социалистите в парламента, Рахой, централна фигура в испанската политика от близо 15 години, обяви вчера, че напуска лидерския пост в Народната партия. Избран за пръв път за депутат през 1981 г. в родната си Галисия, той ръководи консервативната партия от 2004 г. и пое управлението на страната от декември 2011 г. до падането си от власт в петък. Начело на изпълнителната власт той преживя няколко големи кризи, включително рецесията, от която извади страната с цената на строги мерки за икономии, и миналогодишния опит за отцепване на Каталуния. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.06", "title": " Мариано Рахой напуска окончателно политиката"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd-%d1%86%d0%b2%d0%b5%d1%82%d0%b0%d0%bd%d0%be%d0%b2-%d0%b0%d0%b4%d1%80%d0%b5%d1%81%d1%8a%d1%82-%d0%bd%d0%b0-%d0%bf%d0%b5%d0%bb%d0%be%d0%b2-%d0%b5-%d0%b1%d0%b8%d0%bb/", "text": "По случая в Ботевград имаше достатъчно оперативен контрол. Убеден съм, че адресът на Пелов е бил в общото полезрение на МВР, но просто не е бил проверен до момента. Това каза пред журналисти в парламента председателят на ПГ на ГЕРБ Цветан Цветанов за   на избягалия от Централния Софийски затвор Владимир Пелов в Ботевград. „След представената информация от гл. секретар Младен Маринов мога да кажа, че подкрепяме усилията на МВР, за да реагират на всеки постъпил сигнал“, заяви той. „След бягството всички от МВР бяха наясно, че ще упражни всякаква възможна сила, ще използва и оръжие, само и само да избяга от служителите“, коментира Цветан Цветанов. „С този тежък случай виждаме, че Пелов е бил на територията на Ботевград. Текат процесуално-следствени действия затова не бихме могли да имаме информация, която да коментираме“, обясни той. Попитан смята ли, че са допуснати пропуски в работата по случая Цветан Цветанов посочи: „За пропуски можехме да кажем, ако не бяха предприети никакви действия. Имало е много сигнали и информация, които са анализирани и са предприемани действия. Предполагам, че са използвани и СРС“ АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.06", "title": " Цветан Цветанов: Адресът на Пелов е бил в общото полезрение на МВР, просто не е бил проверен до момента"}
{"url": "https://trud.bg/%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d1%81%d0%bb%d0%b5%d0%b4-%d1%83%d0%b1%d0%b8%d0%b9%d1%81%d1%82%d0%b2%d0%be%d1%82%d0%be-%d0%b2-%d0%b1%d0%be%d1%82%d0%b5%d0%b2/", "text": "Накарах им се сутринта, събрах ги, сами да си направят изводите както МВР, така и директорът на областната дирекция. Това заяви премиерът Бойко Борисов в отговор на въпроса как оценява работата на МВР по случая с избягалия затворник Владимир Пелов, който снощи беше застрелян в Ботевград, предаде  . “Ще изчакаме министърът да се върне от чужбина, има много какво да говорим”, подчерта Борисов. Той е гост на откриването на завод на германска фирма в Божурище. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.06", "title": " Бойко Борисов след убийството в Ботевград: Сутринта се накарах на МВР"}
{"url": "https://trud.bg/%d0%b8%d0%b7%d0%bd%d0%b5%d1%81%d0%be%d1%85%d0%b0-%d0%b2%d0%b7%d1%80%d0%b8%d0%b2%d0%bd%d0%b8-%d0%b2%d0%b5%d1%89%d0%b5%d1%81%d1%82%d0%b2%d0%b0-%d0%be%d1%82-%d0%b4%d0%be%d0%bc%d0%b0-%d0%bd%d0%b0-%d0%bd/", "text": "Взривни вещества, увити в кевларено одеало, изнесоха току що екип от специалисти от МВР от дома на   –  . След малко се очаква блокадата на блока да бъде вдигната. Както “Труд” писа, когато задържали Мико Петков през 2009 г., полицаите са обискирани същия апартамент и вилата му край Ботевград, където са намерили боен арсенал от преработени пистолети, пушки и патрони.", "date": "2018.06.06", "title": " Изнесоха взривни вещества от дома на най-добрия приятел на Пелов (СНИМКИ)"}
{"url": "https://trud.bg/%d0%b1%d0%b0%d1%89%d0%b0%d1%82%d0%b0-%d0%bd%d0%b0-16-%d0%b3%d0%be%d0%b4%d0%b8%d1%88%d0%bd%d0%b8%d1%8f-%d0%b8%d0%b2%d0%b0%d0%bd-%d1%83%d0%b1%d0%b8%d0%bb-%d0%bc%d0%b0%d0%bb%d0%ba%d0%b0%d1%82%d0%b0/", "text": "Мъж с качулка, а не синът ми е убиецът. Той убил момичето, после му дал ножа и казал :”Ти я уби”. Това разказа в кулоарите на съда, преди поредното заседание за смъртта на 11-годишната Никол, бащата на обвиняемия – Димитър Иванов. Според обвинението, на 20-ти август миналата година, 15-годишният тогава Иван намушкал с кухненски нож Никол, в асансьора на блок 108, в жк “Меден рудник”. Двамата имали среща, той отишъл да я вземе от центъра и с тролей стигнали до комплекса. Криминалистите са категорични, че той е извършителят. След като бил разкрит, Иван си признал, че “мушнал” момичето, но не разбрал, че я убил. След това си купил чипс и отишъл да играе. Състав на Окръжен съд – Бургас в сряда проведе заседание „при закрити врати“ по делото за убийство. Иван И. е обвиняем за това, че умишлено умъртвил малолетната Н. Й., чрез нанасяне на удар – пробождане с лявата ръка, с остър нож, в областта на дясната част на врата, при което е прерязана вътрешната сънна артерия и е причинена силна кръвозагуба и остра анемия, довела до смъртта й. Обвиняемият макар и непълнолетен, е разбирал свойството и значението на извършеното от него и е могъл да ръководи постъпките си, коментираха магистратите. От 20- ти август миналата година, Иван е зад решетките. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.06", "title": " Бащата на 16-годишния Иван, убил малката Никол: Мъж с качулка, а не синът ми е убиецът"}
{"url": "https://trud.bg/%d0%b5%d0%b4%d0%b8%d0%bd-%d0%be%d1%82-%d0%bf%d0%b8%d1%81%d1%82%d0%be%d0%bb%d0%b5%d1%82%d0%b8%d1%82%d0%b5-%d0%bd%d0%b0-%d0%bf%d0%b5%d0%bb%d0%be%d0%b2-%d0%be%d1%82-%d0%bf%d1%80%d0%b5%d1%81%d1%82%d1%80/", "text": "МВР проверява дали един от пистолетите, намерени след престрелката в Ботевград, е същият, който е бил внесен в централния софийски затвор, научи “Труд” от полицейски източници. Пелов използва оръжието при бягството си, като стреля с него по двама надзиратели.  са намерени на местопрестъплението на бул. “3-ти март” в Ботевград, съобщи главният секретар на МВР Младен Маринов по време на изслушването си в парламента. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.06", "title": " Един от пистолетите на Пелов от престрелката в Ботевград – същият, с който стреля по надзиратели при бягството си от затвора"}
{"url": "https://trud.bg/%d0%be%d1%82%d0%ba%d1%80%d0%b8%d1%85%d0%b0-%d0%bb%d1%8f%d1%82%d0%bd%d0%b0-%d0%bc%d1%83%d0%b7%d0%b5%d0%b9%d0%bd%d0%b0-%d0%b4%d0%b5%d1%82%d1%81%d0%ba%d0%b0-%d1%88%d0%ba%d0%be%d0%bb%d0%b0/", "text": "Около 200 деца днес се включиха в двете големи събития организирани от Регионален исторически музей – Благоевград. Водещ на откриването на шестнадесетата поред детска лятна музейна школа и откриването на „Изложба в обем – възприятие, чрез допир. Животните на Черно море“ бе Тоня Маринова – уредник в музея. „На входа на музея всяко дете получи рибка, така направихме един голям рибен пасаж. Всички игри бяха свързани с Черно море и неговите обитатели, песните които ни изпяха децата също. Деца от почти всички училища в града се забавляваха заедно и заявиха своето желание и следващите дни да посетят музея заради изложбата и интересните тематични занимания, които ги очакват. Утре продължаваме от 10:30 часа, когато ще си говорим за безгръбначните обитатели на Черно море. Ще се запознаете с необятния свят на миди, медузи, ракообразни и мекотели.“ Можете да се запишете за участие на тел. 073/ 88 60 78, където ще можете да получите и информация за програмата и цената за заниманията. ЛЯТНА ДЕТСКА МУЗЕЙНА ШКОЛА  06 – 29 ЮНИ 2018  Програмата е за деца от 6-13 год.  Заниманията се провеждат  /от понеделник до петък/ 10.30 ч.  06.06.2018 /сряда/ 10.30 ч.  „ИЗЛОЖБА В ОБЕМ – ВЪЗПРИЯТИЕ ЧРЕЗ ДОПИР. ЖИВОТНИТЕ НА ЧЕРНО МОРЕ“ /Откриване на лятната  детска музейна школа/  07.06.2018 /четвъртък/  ПОДВОДНИ СРЕЩИ – БЕЗГРЪБНАЧНИТЕ 08.06.2018/петък/  ЗАБАВНИ ИГРИ, организирани от Национален парк „Рила“  11.06.2018 /понеделник/  „СВОБОДАТА НА БЪЛГАРИЯ“. Посветен на  140 г. от Освобождението oт турско иго.  Игри в Mузеен детски кът  12.06.2018 /вторник/  ДА ОПОЗНАЕМ РОДНИЯ ГРАД  Игри в музеен детски кът  13.06.2018 /сряда/  Игри в музеен детски кът  14.06.2018 /четвъртък/  ПОДВОДНИ СРЕЩИ – РИБИТЕ  15.06.2018 /петък/  ПОЛЕТ НАД МОРЕТО  18.06.2018 /понеделник/  ИМА ЛИ БОЗАЙНИЦИ В ЧЕРНО МОРЕ?  19.06.2018 /вторник/  ИНТЕРЕСНИ БЕЗГРЪБНАЧНИ – ИГРИ  20.06.2018 /сряда/  ВИДЕОУРОК ИСТОРИЯТА И НЕЙНИТЕ ИЗТОЧНИЦИ  Търсачи на съкровища  21.06.2018 /четвъртък/  „ТОЗ, КОЙТО ПАДНЕ В БОЙ ЗА СВОБОДА, ТОЙ НЕ УМИРА…“  Игри в музеен детски кът 22.06.2018 /петък/  ИСТОРИЯ НА БЪЛГАРИЯ В ТЕКСТ И ОБРАЗ  Игри в музеен детски кът  25.06.2018 /понеделник/  ВЪЗРОЖДЕНСКАТА КЪЩА  Игри в музеен детски кът  26.06.2018/вторник/  ПОЗНАВАМЕ ЛИ ДЪРЖАВИТЕ ОТ БАЛКАНСКИЯ ПОЛУОСТРОВ?  27.06.2018 /сряда/  Игри в музеен детски кът  28.06.3018 /четвъртък/  Търсачи на съкровища – игра  29.06.2018 /петък/  ЗАКРИВАНЕ НА ЛЯТНАТА ДЕТСКА МУЗЕЙНА ШКОЛА АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.06", "title": " Откриха „Лятна музейна детска школа“ в РИМ-Благоевград"}
{"url": "https://trud.bg/%d0%b3%d0%b8%d0%bc%d0%bd%d0%b0%d0%b7%d0%b8%d1%81%d1%82%d0%b8-%d1%89%d0%b5-%d0%bf%d1%80%d0%b0%d0%b2%d1%8f%d1%82-%d1%80%d0%b5%d0%b2%d0%be%d0%bb%d1%8e%d1%86%d0%b8%d1%8f-%d0%b2-%d1%85%d1%80%d0%b0%d0%bd/", "text": "Десетокласници от Езиковата гимназия в Сливен тръгват по детски градини и училища, за да разясняват предимствата и нуждата от здравословно хранене, съобщиха директорката Ефросина Кисьова. Учениците са вдъхновени от „новата религия” на световно известния английски кулинар Джейми Оливър, който проповядва „Революция в храненето” – без пакетирани храни, консерванти, много зеленчуци и плодове и прясно приготвени ястия за децата в междучасията и ученическите трапезарии. Подобно на него, гимназистите ще посетят учебни заведения в града, а може би и в областта. И на място ще демонстрират, каквото са научили от уроците на Оливър по телевизията и в интернет: как се приготвя полезната храна и защо е необходима на подрастващите тя. Десетокласниците са учредили и са членове на свой, собствен доброволчески клуб „Работилница за надежда”. „Революция в храненето” е една от поредните им инициативи. А повод за осъществяването й са впечатленията им, че българските деца не познават достатъчно вкуса на плодовете и зеленчуците, защото са хранени небрежно, с много тестени изделия и прекомерна захар. „Имаме големи амбиции за този проект”, коментира класната им ръководителка Таня Бившева. Тя е убедена, че много по-въздействащи върху малките деца ще са беседите и срещите за здравословните продукти, които ще се проведат с по-големите ученици, отколкото с възрастните. „Работилница за надежда” е създаден през октомври миналата година и не пропуска да се отзове на хора в беда, независимо в кое населено място живеят те. Момичетата и момчетата плетоха шапки и шалове за бездомни хора, дариха основни хранителни продукти за семейство пенсионери, които отглеждат двете малки деца на починалата си дъщеря, дариха дрехи, обувки и раници за ученици в затруднено положение чак в силистренското село Проф.Иширково, събраха средства за лечението на дете от София, което при катастрофа е изгубило родителите си и в резултат на травмите е получило заболяване на гръбначния стълб. „Бяхме много трогнати, когато това дете беше запитано какво иска за Коледа, то отговори: „Имам си всичко”, разказа класната Бившева. Тя допълни, че родителите на гимназистите ги подкрепят във всяка инициатива. „Това, смятам, е пътят към бъдещето и израстването на нацията”, допълни преподавателката.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.06", "title": " Гимназисти ще правят “Революция в храненето” в детски градини и училища в Сливен"}
{"url": "https://trud.bg/%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d1%80%d0%b0%d0%b4%d0%b5%d0%b2-%d0%b2%d0%b5%d1%87%d0%b5-%d0%bd%d0%b5-%d0%b5-%d0%bd%d0%b0%d0%b4%d0%bf%d0%b0%d1%80%d1%82/", "text": "Президентът Румен Радев беше надпартиен, но според мен сега вече не е, стоейки заедно със своя шеф Корнелия Нинова. Това каза премиерът Бойко Борисов в Божурище, където откри ново предприятие в Индустриалната зона, цитиран от Канал 3. “Истинско удоволствие ми доставя на голи поляни, защото тук бяха голи поляни, разрушени военни предприятия, вече да има над 20 големи компании да си изграждат заводи, да работят и виждате, най-съвременни стругове, фрези. 150 работни места, милиарди инвестиции и то в България, във фабрики, в заводи, в износ, това са фактите”, каза министър-председателят Бойко Борисов. “Не случайно през декември „Стандарт енд Пуърс” ни вдигна кредитния рейтинг, сега ни вдигат перспективата и то именно за това, че имаме 4% растеж икономически в сфери на производството, което гарантира дългосрочно, дори и когато спрат еврофондовете, че държавата и икономиката ще работят добре. Факт е, че немският министър е дошъл тук, за да покаже, че над 700 немски фирми вече са инвестирали, работят и заводите им вече работят, особено в Севлиево, Габрово и т.н. Така че ливадите, които вече са магистрали, ж.п. линии, пречиствателни станции, конкурентоспособността, която я има. Това, че си намалихме външния дълг до 25%. Безработицата на практика е под 5% и тези, които не искат да работят, внасяме работна ръка в момента. Преди години имахме над 12%. Аз знам, че много неща трябва да се направят и полагам усилия да се направят, но не бих искал да коментирам”, сподели още той. Според Борисов Румен Радев е стоял заедно с шефа си Корнелия Нинова и за това всекидневно е имал изказвания срещу правителството. “И аз не мога да разбера нашите приятели от дясно пишат, че аз съм слуга на Путин, а президентът Радев беше пръв там, за него няма плакат. От една страна ме атакуват защо съм отишъл, от друга страна аз съм бил слуга. Не мога да ги разбера, но казвам, радвам се на това, на което България заприлича. И казват виждате министрите на държавите, които ни гледат отвън, сега атакуваме чакалнята на еврозоната, влизаме в банковия съюз, който да гарантира дългосрочност на бизнеса, не само чуждия, но и българския. Това, което на Западните Балкани и изобщо на Балканите се случва дава възможност и на българските фирми вече да инвестират и доста има там. Премиерите им са гарант за нашите инвестиции. Оставям на съвестта на всеки когато се изказва да си носи отговорност за това. Аз съм човекът, който нито веднъж не е повдигнал темата. Всеки ден ние слушаме упреци към правителството, всеки ден. Нито дума за опозицията, нито дума за това, което през годините са сторили. Нито дума! Само срещу правителството. Това не е равноотдалечен човек”, заключи Борисов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.06", "title": " Бойко Борисов: Румен Радев вече не е надпартиен президент"}
{"url": "https://trud.bg/%d0%b0%d0%bb%d0%b8%d1%81%d0%b8%d1%8f-%d0%be%d1%82%d1%80%d0%b5%d1%87%d0%b5-%d0%b4%d0%b0-%d0%b5-%d0%b1%d1%80%d0%b5%d0%bc%d0%b5%d0%bd%d0%bd%d0%b0/", "text": "Че Aлиcия може би e бpeмeннa намекна предаването „Πaпapaци“, което зacнe пeвицaтa дa ĸyпyвa тecт зa бpeмeннocт в cтoличнa aптeĸa. Eтo и oтгoвopът нa изпълнитeлĸaтa, публикуван в социалната мрежа: „Бaщaтa ли? He e пoпyляpнa личнocт, ĸaзвa ce Mapиo. Имa бизнec c xoтeли. Жaлĸo caмo, чe нямa дa нaмepитe ceнзaция. He cи пpaвeтe гpeшни извoди! Mapиo нe e зaбpeмeнил мeн, a пpиятeлĸaтa cи, ĸoятo e и мoя пpиятeлĸa. He виждaм нищo cтpaннo в тoвa дa ĸyпyвaм тecт зa бpeмeннocт зa нeя. A ĸoгa aз щe влязa в poдилнoтo oтнoвo, e Бoжa paбoтa. Bcъщнocт, дoбpaтa нoвинa e „Дa, щe cи имaмe oщe eднo бeбe“. Kaзвaм oщe eднo, зaщoтo oт няĸoлĸo дни вĸъщи нaиcтинa cи имaмe бeбe.“ Това коментира Aлиcия, визиpaйки мaлĸoтo бeбe пoмepaн, ĸoeтo пoдapи нa cинa cи Baлepĸo, който oтдaвнa иcĸaл дa cи имa дoмaшeн любимeц и то тoчнo oт тaзи пopoдa.", "date": "2018.06.06", "title": " Алисия отрече да е бременна"}
{"url": "https://trud.bg/%d0%b0%d1%80%d0%b5%d1%81%d1%82%d1%83%d0%b2%d0%b0%d1%85%d0%b0-%d0%bf%d0%b5%d1%82%d0%b8%d0%bc%d0%b0-%d0%bd%d0%b0%d0%b1%d0%b8%d0%bb%d0%b8-24-%d0%b3%d0%be%d0%b4%d0%b8%d1%88%d0%b5%d0%bd-%d0%b2-%d0%bf/", "text": "Група момчета са нападнали посред нощ и са нанесли побой на млад мъж, в един от монтанските паркове. Биячите са арестувани, съобщиха от Областната дирекция на МВР в Монтана. Мелето е станало в сряда към 00,40 ч. на пейка в парк “Огоста” близо до стадиона на областния град. 24-годишният Джулиано С. седял с приятел на пейка в градината, когато четири момчета се нахвърлили върху него с метална тръба и удари с ръце и крака. След побоя нападателите избягали. Пострадалият е бил прегледан в Центъра за спешна помощ, където медиците констатирали само леки наранявания и го освободили за домашно лечение. Полицията започнала издирване на побойниците и заловила част от тях в „Рено Лагуна”, с което се придвижвали из града. Колата шофирал Дейвид К./18 г./, а с него пътували Ивалин И./18 г./, Габриел Т./18 г./, Георги И./18 г./ и Х. В. /17г./ – всичките от Монтана. Петимата са отведени в сградата на полицията, където са им снети обяснения и са задържани за 24 часа. По случая е образувано досъдебно производство. Според криминалисти побоят е станал по хулигански подбуди. Заради хулиганства и вандалски прояви в тъмните часове в парковете на Монтана преди време кметът Златко Живков обяви, че ще започне ограждане и заключване на зелените площи през нощта. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.06", "title": " Арестуваха петима, набили 24-годишен в парк в Монтана"}
{"url": "https://trud.bg/%d0%bd%d0%b0%d0%b9-%d0%bc%d0%b0%d0%bb%d0%ba%d0%be-%d1%87%d0%b5%d1%82%d0%b8%d1%80%d0%b8%d0%bc%d0%b0-%d1%80%d0%b0%d0%bd%d0%b5%d0%bd%d0%b8-%d1%81%d0%bb%d0%b5%d0%b4-%d0%b2%d0%b7%d1%80%d0%b8%d0%b2-%d0%b2/", "text": "Най-малко четирима души бяха ранени при експлозия в силоз за зърно в Страсбург, съобщиха френските власти, цитирани от АП. В ход е голяма спасителна операция. Говорител на полицията заяви, че нараняванията дотук не са животозастрашаващи, но по думите му броят на пострадалите може да нарасне, тъй като спасителната операция все още не е приключила. На мястото на експлозията в пристанище на граничната между Франция и Германия река Рейн работят 70 пожарникари. Областните власти призоваха чрез Туитър гражданите да избягват района, за да не пречат на спасителните екипи. Според властите експлозията не е предизвикана от умишлени действия, отбелязва АФП. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.06", "title": " Най-малко четирима ранени след взрив в силоз в Страсбург"}
{"url": "https://trud.bg/%d1%87%d0%b5%d1%82%d0%b8%d1%80%d0%b8-%d0%ba%d0%be%d0%bc%d0%bf%d0%b0%d0%bd%d0%b8%d0%b8-%d0%bf%d1%80%d0%be%d1%8f%d0%b2%d1%8f%d0%b2%d0%b0%d1%82-%d0%b8%d0%bd%d1%82%d0%b5%d1%80%d0%b5%d1%81-%d0%ba%d1%8a/", "text": "Четири компании проявяват инвеститорски интерес към проекта “АЕЦ Белене”, а това означава, че ще има голяма конкуренция, каза зам.-председателят на комисията по енергетика в НС Валентин Николов, който участва в Международната ядрена конференция “Българската атомна енергетика – национална, регионална и световна енергийна сигурност”, която започна в Златни пясъци. Той посочи, че днес в комисия в парламента ще се гледа предложението, с което се дава мандат на правителството да направи нужното за отмяна на своето решение от март 2012 година, с което се прекратява проекта. Утре тази точка ще е първа в заседанието на НС. Ще бъде даден мандат на министъра на енергетиката Теменужка Петкова да преговаря с потенциални инвеститори и да подготви търг. Сега съотношението на силите в НС е уникално, защото всички в момента най-малкото не са против проекта, може да не са “за”, но най-малкото не са против, обясни депутатът. Спекулира се с това, дали Русия ще ни постави под зависимост или, че ще ни врътне кранчето, няма как да се случи това. Държавата трябва да има водеща роля в проекта “АЕЦ Белене”, каза народният представител от БСП Таско Ерменков и зам.-председател на комисията по енергетика. Той припомни, че сагата “Белене” продължава вече 30 години и от 1998 г. няма правителство, което да не е допринесло централата да не се случи. Строителството й ще даде работа на хиляди българи, каза още той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.06", "title": " Четири компании проявяват интерес към АЕЦ “Белене”"}
{"url": "https://trud.bg/%d1%84%d0%b5%d0%b9%d1%81%d0%b1%d1%83%d0%ba-%d0%bf%d1%80%d0%b8%d0%b7%d0%bd%d0%b0-%d1%87%d0%b5-%d0%be%d0%b1%d0%bc%d0%b5%d0%bd%d1%8f-%d0%b4%d0%b0%d0%bd%d0%bd%d0%b8-%d0%bd%d0%b0-%d1%81%d0%b2%d0%be%d0%b8/", "text": "Фейсбук призна, че има споразумения за обмен на потребителски данни с поне четири китайски компании, предаде Ройтерс. Китайските „Хуауей“, „Леново“, „Опо“ и Ти Си Ел са сред общо около 60 компании, които са получили достъп до данни на социалната мрежа по „контролиран“ начин, одобрен от Фейсбук, каза днес в комюнике неговият вицепрезидент по мобилните партньорства Франсиско Варела. Той направи това изявление, след като в. „Ню Йорк таймс“ публикува статия, в която описва подробно как Фейсбук е давал на производителите на мобилни устройства голям достъп до данните на приятелите на потребители без тяхното изрично съгласие. Данните са включвали история на работните места, дали са обвързани, или не и други подобни информации за ползвателите на мобилните устройства и техните приятели. Фейсбук казва, че достъпът до данните е бил необходим, за да могат потребителите да ползват всички функции на едноименното приложение на смартфоните си. „Хуауей“, третият по големина производител на смартфони в света, обаче бе посочен от представители на американското разузнаване като заплаха за националната сигурност заради твърдения, свързани с начина, по който борави с лични данни. Сенатор Марк Уорнър, най-високопоставеният демократ в сенатската комисия по разузнаването, каза, че новината поражда безпокойство. Той пожела да узнае как Фейсбук гарантира, че данните не се прехвърлят на китайски сървъри. Китайски телекомуникационни компании попаднаха в радара на служители на американското разузнаване, които твърдят, че те предлагат възможности за чуждестранен шпионаж и застрашават критично важни инфраструктури в САЩ. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.06", "title": " Фейсбук призна, че обменя данни на свои потребители с китайски компании"}
{"url": "https://trud.bg/%d0%b1%d0%b0%d0%bd%d0%b4%d0%b8%d1%82%d0%b8-%d0%bd%d0%b0%d0%bf%d0%b0%d0%b4%d0%bd%d0%b0%d1%85%d0%b0-%d1%88%d1%83%d0%bc%d0%b5%d0%bd%d1%81%d0%ba%d0%be-%d1%83%d1%87%d0%b8%d0%bb%d0%b8%d1%89%d0%b5/", "text": "Детски полицейски управления се състезаваха по научено на теория и практика в Шумен. Шест са ученическите полицейски школи в областта и домакин на надпреварата в сряда беше СУ “Св.Св.Кирил и Методий” в с.Царев брод. Сред най-големите атракции за децата беше зрелищно “нападение” на училището от бандити, но преди това учениците се състезаваха по пътна безопасност и отговаряха на въпроси от викторина, качиха се и на велосипеди и демонстрираха майсторско каране с препятствия. В школския двор “възникна” и катастрофа с пострадал. Екип на Районната противопожарна служба в Шумен се втурна да го вади, а доброволци от БЧК го изнесоха на носилка. Автомобилът лумна в пламъци, а бързата реакция на огнеборците беше аплодирана от всички участници и зрители. На терен се проведе и изпит по оказване на първа помощ на пострадал. Училището беше “нападнато” от криминални типове, но те бяха задържани и обезоръжени от Специализираните полицейски сили със съдействието на следово куче. Гост на надпреварата беше кметът на Шумен и бивш шеф на полицейската дирекция Любомир Христов. Всички участници от детски полицейски управления получиха грамоти за отлично представяне в надпреварата, подаръци и листовки за безопасно пресичане и управление на велосипед по време на лятната ваканция. Връчи ги директорът на ОДМВР-Шумен ст.комисар Ялчън Расим. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.06", "title": " Бандити “нападнаха” шуменско училище\t\t\t"}
{"url": "https://trud.bg/%d0%b1%d0%b8%d1%81%d0%b5%d1%80-%d0%bf%d0%b5%d1%82%d0%ba%d0%be%d0%b2-%d0%bf%d1%80%d0%be%d0%b2%d0%b5%d0%b6%d0%b4%d0%b0%d0%bc%d0%b5-%d1%80%d0%b5%d0%b3%d1%83%d0%bb%d1%8f%d1%80%d0%bd%d0%b8-%d1%81%d1%80/", "text": "Провеждаме регулярни срещи с организациите на хората с увреждания. Това заяви министърът на труда и социалната политика Бисер Петков, предаде БГНЕС. Министър Петков бе изслушан в ресорната парламентарна комисия, където отговаряше на въпроси за политиката на ръководеното от него министерство. Пред депутатите той изведе на преден план необходимостта от диалог за решаването на проблемите на всички социални групи. „Миналия петък отидох при протестиращите пред Народното събрание майки на дежа с увреждане. В работната група, която подготвя проект на закон за хората с увреждания са включени, както представители на национално представените организации, така и на майките на деца с увреждания. Водим диалог с всички“, аргументира се социалният министър. Той обърна внимание на факта, че представители на майките на деца с увреждания, които преди време протестираха, дори са били привлечени в работната група, която работи по законопроекта. „Това е правилно. Те също трябва да участват в подготовката. Нашата роля е да балансираме и да водим нещата към решение, което да е в полза на хората с увреждания, без значение кой ги представлява – дали признат като национално представителен или просто протестира на улицата“, смята Бисер Петков. Той обърна внимание и на свършеното от министерството по механизма за минималната работна заплата. „След като проведохме две срещи по проекта на споразумение за определяне на минималната работна заплата, всъщност установихме, че неизбежно се поставят и други актуални теми от социалния диалог. Решихме да сложим един пакет от нерешени въпроси и да търсим компромис между работодателите и синдикатите. Намирането на такъв компромис по теми, които отдавна стоят в дневния ред, е трудно. Водим този разговор“, увери социалният министър.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.06", "title": " Бисер Петков: Провеждаме регулярни срещи с организациите на хората с увреждания"}
{"url": "https://trud.bg/%d1%81%d0%bf%d0%be%d1%80%d1%82-%d1%82%d0%be%d1%82%d0%be-%d0%bf%d1%80%d0%be%d0%b3%d0%bd%d0%be%d0%b7%d0%b0-%d0%b7%d0%b0-%d0%bb%d1%8f%d1%82%d0%be%d1%82%d0%be-%d1%89%d0%b5-%d0%b8%d0%bc%d0%b0-%d1%80%d0%b5/", "text": "Страхотни изненади прогнозира СПОРТ ТОТО в числовите си игри. Очакват се летни бури от печалби за милиони, водени от рекордния джакпот в играта „Тото 2 – 6 от 49“, който сега възлиза на сумата от 4 350 000 лева. Този юни в цялата страна ще бъде предимно слънчево, защото във всеки един СПОРТ ТОТО тираж вече ще има допълнителни печалби в игрите „Тото 2 – 6 от 49“ и „Тото 2 – 5 от 35“. От многобройните пролетни дъждове печалбите също пораснаха! Купесто-дъждовна облачност от невероятни печалби до 200 000 лева се задава към късметлиите в играта „Тото 2 – 5 от 35“. Почитателите на „Тото 2 – 6 от 49“ могат да се подготвят за много слънчеви дни с изненадващо нарастване на банковата им сметка до 120 000 лева без допълнителен залог. А в играта „Тото 2 – 6 от 42“ честотата на печалбите става още по-голяма. С това бонусите не спират! Само за месец юни ще бъдат раздадени над 40 допълнителни печалби за общо 100 000 лева в редовното теглене на играта „Тото 2 – 5 от 35“, а в „Тото 2 – 6 от 49“ – цели 10 нови автомобила. По този начин шансовете за печалба в двете любими игри се увеличават! За един залог на цената на само две кафета участниците в „Тото 2 – 6 от 49“ вече имат три шанса за печалба, а в „Тото 2 – 5 от 35“ – цели четири! „Малко за много“ рекордни печалби, радостни емоции и слънчеви дни!     АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.06", "title": " СПОРТ ТОТО прогноза за лятото: Ще има рекордни печалби"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bf%d0%be%d1%80%d0%be%d0%b6%d0%b0%d0%bd%d0%be%d0%b2-%d0%b2%d0%b8%d1%81%d0%be%d0%ba%d0%be-%d0%be%d1%86%d0%b5%d0%bd%d1%8f%d0%b2%d0%b0%d0%bc-%d1%80/", "text": "Министърът на земеделието, храните и горите Румен Порожанов присъства на общото събрание на Националния съюз на земеделските кооперации в България (НСЗКБ) и поздрави организацията за 25-годишния й юбилей. Това съобщиха от пресслужбата на МЗХГ. „Високо оценявам работата на българските кооперации. Имаме ползотворен диалог по всякакви теми“, заяви министър Порожанов. И коментира, че въпреки предизвикателствата с общи усилия се справят добре. „Имаме много добра комуникация с министър Порожанов “, каза от своя страна председателят на НСЗКБ Явор Гечев. Земеделският министър разказа пред годишното общо събрание на НСЗКБ за дебатите по новата Обща селскостопанска политика на ЕС след 2020 г., включително и на приключилия във вторник Неформален съвет на министрите, който се проведе в София. Предвижда се минимално намаление за България на директните плащания от само 0,7% при средно 3,9 на сто за целия ЕС. Убеден съм, че може много по-ефективно да се управляват средствата, каза още Порожанов. След първите официални дебати по новите законодателни предложения на ЕК, които ще се проведат на съвета на министрите в Люксембург на 18 юни, министърът ще ги представи пред най-големите браншови асоциации у нас. „Искам коректни отношения със земеделския бранш. Заедно да си направим приоритетите и бъдещия национален стратегически план и да ги внесем в Брюксел“, заяви Порожанов. И увери, че кооперациите не трябва да се притесняват, че няма да има пари след 2020 г., доброто финансиране и приоритет на ОСП ще останат и в новия програмен период. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.06", "title": " Министър Порожанов: Високо оценявам работата на българските кооперации, имаме ползотворен диалог"}
{"url": "https://trud.bg/%d0%b3%d0%b5%d0%bd-%d0%b0%d0%bd%d0%b4%d1%80%d0%b5%d0%b9-%d0%b1%d0%be%d1%86%d0%b5%d0%b2-salamis-storm-2018-%d0%b4%d0%be%d0%ba%d0%b0%d0%b7%d0%b2%d0%b0-%d0%b2%d0%b8%d1%81/", "text": "„Salamis Storm – 2018“ е доказателство за постигнатото високо ниво на добросъседски отношения, както и за напредък в повишаването на оперативната съвместимост“. Това заяви началникът на отбраната генерал Андрей Боцев, днес, 6 юни, в поздравление към участниците в международното учение на Специалните сили на България, Гърция, Румъния и Сърбия. Учението се провежда в периода от 31 май до 9 юни на тренировъчния център на Специалните сили на Република Гърция в Неа Перамос. „Подобно взаимодействие между Специалните сили изгражда добра основа за сътрудничество между Въоръжените сили на присъстващите държави и дава надежда за постигане на по-високо равнище на сигурност в региона“, категоричен бе генерал Боцев. Той благодари от свое и от името на заместник министър-председателя по обществения ред и сигурността и министър на отбраната на Република България Красимир Каракачанов, за отличното представяне на всички участници в учението. От българска страна участие вземат 12 представители от 68-ма бригада Специални сили. В първото издание на учението, което се организира по инициатива на Република Гърция, от страна на домакините участват 150 военнослужещи. Сърбия и Румъния се включват с по 12 военнослужещи. Командосите от Българската армия взеха участие в следните елементи: бординг операция на плавателен съд в морето, инфилтрация на групи за специални операции от хеликоптер по метода „бързо въже“ и стоварване на групи за специални операции с моторни надуваеми лодки ZODIAC. На ВИП деня на „Salamis Storm – 2018“ присъстваха министрите на отбраната на Република Гърция Панос Каменос, на Сърбия – Александър Вулин и на Румъния – Михай-Виорел Фифор, началникът на Генералния щаб на националната отбрана на Република Гърция адмирал Евангелос Апостолакис, началникът на Генералния щаб на Румъния генерал Николае Чука и командирът на Сухопътните войски на Република Сърбия генерал-подполковник Милослав Симович, както и командващият Съвместното командване за специални операции генерал-майор Николаос Фларис. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.06", "title": " Ген. Андрей Боцев: „Salamis Storm – 2018“ доказва високото ниво на добросъседски отношения"}
{"url": "https://trud.bg/%d0%b2%d0%b8%d1%86%d0%b5%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b2%d0%b0%d0%bb%d0%b5%d1%80%d0%b8-%d1%81%d0%b8%d0%bc%d0%b5%d0%be%d0%bd%d0%be%d0%b2-%d0%b4%d0%b0%d0%b4%d0%b5-%d0%bc/", "text": "“Изпратих  до Главния Прокурор г-н Сотир Цацаров относно проверката за закононарушения на служители в Министерство на туризма касаещи незаконни строежи и незаконно одобрени схеми и категоризации на заведенията на морския плаж Слънчев бряг Юг”. Това съобщи вицепремиерът Валери Симеонов в профила си във фейсбук. В сигнала се посочва, че „в следствие на евентуално извършени престъпления от съответните длъжностни лица” са одобрени 3 схеми за преместваеми обекти и съоръжения с категоризация – макар да става въпрос за изключителна държавна собственост. На 4 юни Симеонов се обяви за разрушаването на 3 от най-големите заведения в курорта с мотива, че са незаконни. Ангелкова задочно му отговори, че не са открити нарушения в обектите, при което вицепремиерът я обвини, че подготвя продажбата на 20 дка държавен плаж. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.06", "title": " Вицепремиерът Валери Симеонов даде Министерство на туризма на прокурор"}
{"url": "https://trud.bg/%d0%b0%d1%82%d0%b0%d0%bd%d0%b0%d1%81-%d1%87%d0%be%d0%b1%d0%b0%d0%bd%d0%be%d0%b2-%d0%be%d1%82-%d0%b1%d0%b8%d0%b2%d0%be%d0%bb%d1%8a-%d0%b3%d0%b5%d1%80%d0%be%d0%b9-%d0%bd%d0%b0-%d1%84%d1%80%d0%b5/", "text": "Името на Атанас Чобанов от сайта “Биволъ” се споменава в няколко публикации като пример за начините, по които се източва Националния център за научни изследвания (CNRS), водещата френска научноизследователска организация, съобщи  . Според Андре Жалон от популярния сайт “Медиапар” Чобанов, който се води изследовател по фонология, е имал само две публикации за пет години. Жалон прави следния извод: “Тази липса на продуктивност съвпада с политическата му ангажираност в България. Първо с критичните онлайн медии BalkanLeaks и Bivol, на които е главен редактор и където редовно публикува подробни статии. После като водач на листата на българската партия “Зелените” на последните европейски избори. Този случай е карикатурен, но не е изолиран. Дали ролята на Националния център за научни изследвания е да финансира политическата ангажираност на чуждестранни изследователи за сметка на френския данъкоплатец?”. Атанас Чобанов е даден за пример в няколко публикации преди две години, чийто фокус са злоупотребите в Националния център за научни изследвания. Очевидно скандалите не стихват, защото тези дни в.   описа поредния скандал, свързан с едно от големите имена на френската наука. Този случай е от последните месеци: “Научна измама: война с “анонимни” доклади трови Националния център за научни изследвания на Франция”, писа миналата седмица в сайта си “Фигаро”. Преди две години центърът попадна в медийното полезрение като “симптом на една Франция на ръба на разрухата”, с “Кражба на статии, подозрения за фиктивни работни места, “съветско” управление, “финансова бездна”: Националният център за научни изследвания на Франция (CNRS), голямо болно тяло?”. Работата на една голяма френска биоложка е в центъра на научен спор. Катрин Жесю, директор на Института по биологични науки към Националния център, беше обвинена в неправомерно научно поведение. Всичко започва през септември 2017 г., когато германският изследовател и блогър Леонид Шнайдер, а след това и анонимни учени в платформата за обмен PubPeer, поставят под въпрос “автентичността” на данните, публикувани в 11 научни статии, на които Картин Жесю е съавтор между 1997 и 2017 година. За да се премахнат тези подозрения, трябваше Катрин Жесю и нейните съавтори да предоставят оригиналните таблици с данни, които лабораториите би трябвало да съхраняват. Но се оказа, че много от тях мистериозно са изчезнали. В края на февруари Катрин Жесю беше оневинена в доклад, изготвен от вътрешна анкетна комисия в Сорбоната (където тя ръководи екип в лабораторията по биология на развитието), с която е свързан Националният център за научни изследвания. Експертната комисия обяви, че “не е открила в инкриминиранните данни в интернет основание за научно нарушение на г-жа Жесю”, пише “Фигаро” и припомня, че за подобни факти в същата изследователска област беше освободена предсрочно от ръководния пост през март бившата президентка на Националния център за научни изследвания Ан Пейрош. Междувременно анонимни специалисти направиха контра-експертиза, с дата 18 април, разпространена през май, която напълно оспорва заключенията на първата анкетна комисия. Авторите на тази контра-експертизата оправдават анонимността си със страха от отмъщение, тъй като по време на цялата полемика Катрин Жесю ръководи Института по биологични науки към Националния център за научни изследвания. От своя страна новият президент на Националния център за научни изследвания Антоан Пети “отказва да коментира анонимни обвинения”. По думите му в центъра няма ясен правилник как да бъдат третирани случаите на подозрение за научна измама. Не за първи път Националният център за научни изследвания попада в медийното полезрение. Преди две години френски медии писаха за редица злоупотреби, а тук (с малки съкращения) ви предлагаме три от тях, в които се споменава името на българина Атанас Чобанов. Националният център за научни изследвания: симптом за една Франция на ръба на разрухата Гидар,  Всеки ще разбере, че Франция върви зле. Докато образователната система все още даваше добри резултати допреди няколко десетилетия, новите поколения идват на пазара на труда с безполезни дипломи и без надежда да получат поне малко стабилна и интересна работа. Достатъчно е да се погледне Националния център за научни изследвания (CNRS), за да се види, че върху най-обещаващите и професионални елементи паразитират псевдоучени от всякакъв вид. Докато във Франция изследователите се оплакват от липсата на уважение и финансови средства, англосаксонските лаборатории предлагат всичко, за което един изследовател може да мечтае. Франция е напът да загуби мозъците си с голяма скорост. Интелектуално изтичане, което е още по-страшно, като се има предвид общия спад на познанията и нивото на учениците от началното училище до университета. Националният център за научни изследвания се превръща в “нещо такова” Общото ниво в научното изследване намалява и това отчасти се дължи на повече от подозрителния избор, който правят някои ръководства. Така през 2013 г. Националният център за научни изследвания реши да започне мисия “граждански науки”. Най-малкото любопитно заглавие, тъй като науките могат да се определят с много неща, но със сигурност не и като “граждански”. Ако влезем в тази логика, кои са “не-гражданските науки”? Това напълно абсурдно изобретение е бебешка залъгалка, дадена на Марк Липински, бившият регионален съветник от “Европа Екология Зелените”, бивш зам.-председател на региона Ил дьо Франс и от няколко години изследователски директор в Националния център за научни изследвания. В интервю в сайта на изследователския център той дори не крие, че дейността му на активист стои зад неговото назначение и твърди, че мисията му е “да предложи на Националния център за научни изследвания механизми, които ще бъдат приложени през 2014 г., за да се улесни диалога и сближаването между научното изследване и гражданите, преди всичко представлявани и организирани в асоциации”. Цяла една програма, чиято основа е колкото обширна, толкова и неясна. Всичко това, без да споменаваме многобройните “изследователи” без трудове, на които самото присъствие в Националния център за научни изследвания повдига въпроси. Един пример сред толкова други: Атанас Чобанов, официално изследовател по фонология, който за пет години е успял да публикува само две статии, които дори не е написал сам. Относителна ефективност, която лесно се обяснява, тъй като той прекарва голямата част от времето си в родната си страна, България, за да подготви кампанията си за предстоящите европейски избори. По-медиен е случаят с комичната Марсела Якуб, жрицата на сексуалността, която получи пост в Националния център за научни изследвания, който никаква разумна логика не би могъл да обясни. “Красавицата” (вж. книгата й за Доминик Строс-Кан) изглежда вече е прекарала повече време в ефира на RTL, в предаването “Les Grosses Têtes” на Лоран Рюкие, към което се присъедини през 2014 г., отколкото на терен или в лаборатория, за да допринесе за напредъка на науката. Ако на последните им се плащаше от частни институти, нямаше от какво да се скандализираме, но трябва ли отново да напомняме, че повече от половината от средствата за Националния център за научни изследвания са държавни пари, т.е. от данъците, които ние плащаме. Да плащаме за изследвания – да, но не на псевдоизследователи, чиято цел е единствено политическа или светска кариера. В часа, в който Сметната палата атакува яростно смущаващите държавни разходи, Националният център за научни изследвания би могъл поне да се престори на добър стопанин. Освен ако тази смъртоносна политика не обслужва интересите на някои влиятелни хора. Националният център за научни изследвания: голямата замяна Националният център за научни изследвания (CNRS), водещата френска научноизследователска организация по брой изследователи, инженери и специалисти, е мишена на чести критики. С отттеглянето си от поста ръководител на интердисциплинарна мисия през 2011 г., Ален Паве разкри дълбоките различия между значителна част от научната общност и правителството относно организацията и начина на финансиране на института. Упреци, които не са от вчера и които редовно продължават да пораждат съмнителните решения на организацията. Съвсем безнаказано, Националният център за научни изследвания е напът да се превърне в място за курорт за активисти от всякакъв вид, стига да не са изследователи. Черешката на тортата е, че тези весели другари се забавляват на наша разноски! Националният център за научни изследвания, “сборище на изследователи чиновници, намерили на баницата мекото чак до пенсия”. Критикувайки главно политическия и идеологически подход при управлението на Националния център за научни изследвания, Ален Паве изразява мнението на много личности, които смятат администрацията на изследователската организация за “лоби от недосегаеми”, състояща се до голяма степен от не-учени, възползващи се от непрозрачността и неподвижността на организацията, за да затвърдят позициите си. Изследователите, които не публикуват, са цял легион и проблемът идва от толкова далеч, че Жорж Помпиду вече бе предупредил за отклоненията на това “сборище на изследователи чиновници, намерили на баницата мекото чак до пенсия, без друга грижа освен да се отдадат на маниите си, независимо дали водят до открития или не…”. “Тези хора харчат държавни пари напълно безскрупулно”, критикуваше бившият президент на републиката. Все по-малко изследователи, все повече туристи Днес се говори за случая с Атанас Чобанов, който отново разклати доверието във френската изследователска организация. “Основен член” на Националния център за научни изследвания, г-н Чобанов е известен най-вече със своята политическа и журналистическа дейност. Вестниците и сайтовете в родната му страна, България, го представят най-често като “независим журналист” и говорят почти системно за ролята му на съосновател на Bivol.bg, сайт за разследваща журналистика и български партньор на “Уикилийкс”. Много активен в политически план, Атанас Чобанов беше водач в листата на българската екологична партия на последните европейски избори. Несъмнено благородни и интересни дейности, но, трябва да признаем, много далеч от онези, на които се очаква да се посвети един “основен член” на най-голямата френската организация за научни изследвания. Докато първата задача на Националния център за научни изследвания е да разпространява знания, включително в чужбина, някои от неговите членове предпочитат да се възползват от тази платформа, за да си изградят име като политически активисти, вместо да допринасят за разпространението на науката и френските изследвания по света. Ако изследователите напускат кораба, все повече туристи, които “минават оттам”, изглежда искат да намерят в него убежище, в което им се плаща щедро за сметка на френския данъкоплатец – който така е принуден да субсидира политическата кампания на един български дисидент! Кражба на статии, подозрения за фиктивни работни места, “съветско” управление, “финансова бездна”: Националният център за научни изследвания на Франция (CNRS), голямо болно тяло? Националният център за научни изследвания (CNRS), изследователският мастодонт, в който работят 30 хил. души, с годишен бюджет от 3,4 млрд. евро, все още се радва на високо доверие сред французите (90 на сто). Тази репутация обаче може да бъде помрачена, тъй като в последно време скандалите се трупат в изследователския институт на бул. “Йена”. Кражба на статии В края на 2012 г. Институтът за научна и техническа информация (INIST), департамент на Националния център за научни изследвания, се оказа в сърцето на скандал с безпрецедентен мащаб. Въпреки че мисията му би трябвало да бъде “да улесни достъпа до резултатите от изследвания”, той бе обвинен, че търгува с копия на статии без разрешението на авторите им и без дори да ги предупреди предварително. Много изследователи, които изтъкват необходимостта от безплатен достъп до големите научни изследвания, откриват, че Институтът за научна и техническа информация, чрез посредничеството на отдела си за документация Refdoc, продава копия на статиите им на завишени цени, без да им плати авторските права, въпреки че тези статии често са достъпни безплатно другаде, в платформи с “отворен достъп”. Аферата предизвика гнева на авторите (професори, доценти, библиотекари, консерватори), които са в основата на колектива SavoirsCom1. “Refdoc не зачита волята на творческата общност (в случая авторите, университетски преподаватели), разпространявайки тектовете им по търговски начин, без тяхното разрешение и без линк към версиите, до които достъпът е свободен”, обявиха те в уебсайта си. Практики, които се противопоставят на убежденията на тези автори в сферата на споделяне на знанието: “Пропускайки да поискат съгласието на тези автори, практиките на Refdoc представляват незаконно присвояване на общите блага на знанието, каквито трябва да бъдат научните статии”. “Съветско” управление и “финансова бездна” Но практиките на Националния център за научни изследвания са обект на критики от доста време. През 2006 г. колективът Libres.org посочи “съветския” характер на организацията. “Абсолютна централизация, наложени изследователски теми, които унищожават свободата на изследователя и му налагат изследователски области, система, напълно заключена от профсъюзите, трудове с посредствено ниво”, бяха основните посочени недостатъци. “Фигаро” говори за “непонятна машина”, колективът Libres.org – за “финансова бездна” за данъкоплатците. През май 2006 г. е направен външен одит. Той се пита: “Как за две години американският портал Oaister (на Мичиганския университет) успя да даде достъп до повече от 8 700 000 препратки (текстове, изображения, звукозаписи, филми) на 667 институции, докато за същия период французите успяха да произведат само хартия?”. Фиктивни работни места? Този тип скандали са в основата на повтарящите се дебати за ефективността на Националния център за научни изследвания, както и за реалното му въздействие, като много гласове изобличават липсата на прозрачност, особено по отношение на присъствието на някои изследователи в организацията. Въпреки че официално е изследовател по фонология, българинът Атанас Чобанов например, е публикувал само две статии от 2011 г. насам, и още повече с помощта на няколко колеги. Две статии за пет години е малко… Тази липса на продуктивност съвпада с политическата му ангажираност в България. Първо с критичните онлайн медии BalkanLeaks и Bivol, на които е главен редактор е и където редовно публикува подробни статии. После като водач на листата на българската партия “Зелените” на последните европейски избори. Този случай е карикатурен, но не е изолиран. Дали ролята на Националния център за научни изследвания е да финансира политическата ангажираност на чуждестранни изследователи за сметка на френския данъкоплатец? Създаден през 1939 г., Националният център за научни изследвания не е спирал оттогава да утвърждава мястото си сред най-влиятелните в света по отношение на научното производство. Успех, който не бива да му попречи да потърси начини да подобри собственото си управление, като се започне с прозрачността.", "date": "2018.06.06", "title": " Атанас Чобанов от “Биволъ” – герой на френски разследвания за източване на научноизследователска организация"}
{"url": "https://trud.bg/%d1%80%d1%83%d0%bc%d0%b5%d0%bd-%d1%80%d0%b0%d0%b4%d0%b5%d0%b2-%d1%81%d0%b5-%d1%81%d1%80%d0%b5%d1%89%d0%bd%d0%b0-%d1%81%d1%8a%d1%81-%d1%81%d1%82%d1%83%d0%b4%d0%b5%d0%bd%d1%82%d0%b8-%d0%be%d1%82-%d0%b4/", "text": "Президентът Румен Радев разговаря днес на „Дондуков“2 със студенти от дипломатическия клуб към Великотърновския университет „Св. Св. Кирил и Методий”. Приобщаването на младите хора към усилията на институциите за намирането на решения на актуалните проблеми в България, беше водещ акцент по време на срещата, съобщиха от прессекретариата на държавния глава. Като основна причина на днешната апатия и отчуждаването на гражданите от политиката и обществения живот, младежите откроиха бедността и голямото социално разделение у нас. Подчертана беше и необходимостта от постигането на по-високи резултати в борбата с корупцията, която е реална пречка пред повишаването на икономическия ръст и подобряването на качеството на живот в България. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.06", "title": " Студенти: Бедността и социално разделение у нас са основна причина за днешната апатия"}
{"url": "https://trud.bg/%d0%b0%d0%bd%d0%b4%d1%80%d0%b5%d0%b9-%d0%b1%d0%b0%d0%b1%d0%b8%d1%88-%d0%bf%d0%be%d0%bb%d0%be%d0%b6%d0%b8-%d0%ba%d0%bb%d0%b5%d1%82%d0%b2%d0%b0-%d0%ba%d0%b0%d1%82%d0%be-%d0%bc%d0%b8%d0%bd%d0%b8%d1%81/", "text": "Милиардерът Андрей Бабиш за втори път положи клетва като министър-председател пред чешкия президент Милош Земан и получи нов мандат да състави правителство и да сложи край на политическата безизходица, предаде Ройтерс. Новият мандат на Бабиш може да позволи на комунистическата партия да влезе във властта за пръв път след Нежната революция 1989 г., отбелязва Асошиейтед прес. Бабиш, чиято центристка партия АНО победи на парламентарните избори през октомври миналата година, но няма парламентарно мнозинство, управлява служебно от януари, когато неговият еднопартиен кабинет загуби вот на доверие в долната камара на парламента. Премиерът трябва да състави правителство със социалдемократите и ще бъде подкрепен и от комунистите – план, срещу който вчера протестираха хиляди чехи. Останалите парламентарно представени партии нямат желание да се съюзят с Бабиш заради обвиненията срещу него в измама с еврофондове, посочват агенциите. Бабиш отрича да е извършил нещо нередно. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.06", "title": " Андрей Бабиш положи клетва като министър-председател"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%bd%d0%b0-%d0%ba%d0%b0%d0%ba%d0%b2%d0%b0-%d0%b2%d1%8a%d0%b7%d1%80%d0%b0%d1%81%d1%82-%d1%81%d0%b0-%d1%83%d1%87%d0%b8%d1%82%d0%b5%d0%bb%d0%b8%d1%82%d0%b5-%d0%b2-%d0%b4/", "text": "Данни на каква възраст са преподавателите в училищата съобщава министърът на образованието Красимир Вълчев в писмен отговор на въпрос от парламентарен контрол на депутатката от “Воля” Елена Аксиева. Анализът на възрастовия профил на учителите в училищата показва следното: От общо 891 учители в системата на училищното образование на възраст до 25 години заетите в държавните училища са 121, което е 13,58%, а в общинските училища са 726 – 81,48%; От общо 7 859 учители в системата на училищното образование във възрастовия диапазон от 25 до 35 години заетите в държавните училища са 934, което е 11,88%, а в общинските училища са 6577, което е 83,67%; От общо 16 202 учители в системата на училищното образование във възрастовия диапазон от 36 до 45 години заетите в държавните училища са 2 204, което е 13,60%, а в общинските училища са 13 791 – 83,88%; От общо 24 265 учители в системата на училищното образование във възрастовия диапазон от 46 до 55 години заетите в държавните училища са 3 236, което е 13,34%, а в общинските училища са 20 668 – 85,17%; От общо 18 951 учители във възрастовия диапазон от 56 до 61 години заетите в държавните училища са 3 035, което е 16,01%, а в общинските училища са 15 653 – 82,50%. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.06", "title": " Вижте на каква възраст са учителите у нас"}
{"url": "https://trud.bg/%d1%84%d0%b0%d0%bd%d0%b4%d1%8a%d0%ba%d0%be%d0%b2%d0%b0-%d0%bf%d0%be%d1%81%d0%b5%d1%82%d0%b8-%d0%b2%d0%b0%d1%80%d1%88%d0%b0%d0%b2%d1%81%d0%ba%d0%b0%d1%82%d0%b0-%d0%b8%d0%bd%d1%81%d1%82%d0%b0%d0%bb/", "text": "Кметът на София Йорданка Фандъкова посети инсталацията за изгаряне на отпадъци във Варшава. Инсталацията в полската столица в момента е с капацитет 60 хил. т/г., а с обновяването се планира капацитетът да достигне 305 хил. т/г. Варшава, както и София, кандидатства за съфинансиране от Европейската комисия. В София се планира изграждане на инсталация за прозводство на енергия от боклук. Проектът за разширение на съоръжението за изгаряне на отпадъци на Варшава е на стойност 500 млн. лв. „Действащата инсталация работи от 2000 г., като трябваше да отговорим на недоверието на част от хората, свързани с работата и чистотата на въздуха. Сега данните показват, че няма проблеми с това, дори въздухът е доста по-чист. Жителите на Краков, Познан, Бидгошч, където също вече действат инсталации за изгаряне, се убедиха, че няма никакъв проблем“, заяви шефът на общинската компания във Варшава за управление на отпадъците Пьотр Лешчжински. Инсталацията произвежда топло- и електроенергия и работи със суха система за третиране на димните газове. На територията на Варшава работят още няколко съоръжения за управление на отпадъците, като  те също са изградили и завод за механично-биологично третиране на отпадъците, какъвто от 2015 г. работи и в София. Компанията, която отговаря за третиране на отпадъците във Варшава, е 100% общинска собственост, какъв е и моделът, който следва в София. В Полша работят около 120 инсталации за механично-биологично третиране на отпадъците. В инсталацията на Варшава се изгарят смесените битови отпадъци, които преди това са преминали през процес на сепариране. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.06", "title": " Фандъкова посети варшавската инсталация за ток от смет"}
{"url": "https://trud.bg/%d0%b1%d0%b0%d0%b1%d1%85-%d0%be%d0%ba%d0%be%d0%bd%d1%87%d0%b0%d1%82%d0%b5%d0%bb%d0%bd%d0%be%d1%82%d0%be-%d1%80%d0%b5%d1%88%d0%b5%d0%bd%d0%b8%d0%b5-%d0%bf%d0%be-%d0%ba%d0%b0%d0%b7%d1%83%d1%81%d0%b0/", "text": "Изпълнителният директор на Българската агенция по безопасността на храните Дамян Илиев ще вземе окончателното решение по казуса с кравата, пребивавала 15 дни в съседна Сърбия, съобщиха от БАБХ. По европейското и българско законодателство всяко живо животно, влязло в Европейския съюз от трета страна без документи, трябва да се конфискува и унищожи, за да се предотврати евентуална зараза и да се защити индустриалното производство на страната. Окончателното становище по казуса се очаква до няколко дни. Управителният съвет на браншовата органиазция “Обединени Български Животновъди” проведе свое редовно събрание вчера в София. В дневния ред на събранието бе поставена точка относно нашумелия в последните дни въпрос за избягалата крава Пенка от България в Сърбия. Уверяваме ви, че тази точка от дневния ред бе дискутирана доста дълго и бурно и всеки един член на Управителният съвет изказа своето мнение. Абсолютно сме съпричастни към съдбата на това животно и желанието на неговия собственик да не бъде евтаназирано. Още повече, че случаят нашумя в последните дни в медиите в големи размери. Но и всички сме съгласни с това, че живеем в европейска държава и трябва да спазваме както националните правила, така и европейските, се посочва в съобщение, разпространено от пресцентъра на БАБХ. В момента България председателства Европейският съюз и смятаме, че не трябва да се допускат грешки, с които да подлагаме България на избор под натиск на общественото мнение, медии или каквито и да било лобита. Смятаме, че законите на Република България, както и европейските, трябва да се спазват и да се прилагат правилно. Ето защо Управителният съвет на “Обединени Български Животновъди” взе своето решение по казуса. Компетентните органи да се произнесат съгласно националното и европейското законодателство, се казва още в съобщението. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.06", "title": " БАБХ: Окончателното решение по казуса с кравата Пенка ще бъде взето до дни"}
{"url": "https://trud.bg/%d0%bc%d0%b2%d1%80-%d0%bf%d1%80%d0%be%d0%b4%d1%8a%d0%bb%d0%b6%d0%b0%d0%b2%d0%b0-%d0%b4%d0%b0-%d0%b8%d0%b7%d0%b4%d0%b8%d1%80%d0%b2%d0%b0-%d1%81%d1%8a%d0%ba%d0%b8%d0%bb%d0%b8%d0%b9%d0%bd%d0%b8%d0%ba/", "text": "Продължава издирването на Радослав Колев – рецидивист, осъден с лишаване от свобода в размер на 26 години, за убийство, съобщиха от МВР. Той избяга от Централния софийски затвор на 3 април т.г. Хората, които разполагат с информация, могат да сигнализират на тел. 112 или в най- близкото поделение на МВР при гарантирана анонимност. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.06", "title": " МВР продължава да издирва съкилийника на Пелов"}
{"url": "https://trud.bg/%d0%b2%d0%b7%d0%b5%d1%82-%d0%b7%d0%b0-%d0%b3%d0%bb%d0%b0%d0%b2%d0%b5%d0%bd-%d0%bc%d0%b5%d0%bd%d0%b8%d0%b4%d0%b6%d1%8a%d1%80-%d1%81%d1%82%d0%b0%d0%bd%d0%b0-%d1%82%d1%80%d0%b5%d0%bd%d1%8c%d0%be%d1%80/", "text": "Привлеченият в “Лудогорец” за главен мениджър Пауло Аутуори стана треньор на отбора. Това се случи само няколко часа след като се разбра, че започва работа в Разград. Досегашният наставник Димитър Димитров, извел тима до седма поредна шампионска титла, не хареса идеята да дели спортно-техническата власт в клуба и хвърли оставка. “С него си тръгва и целия му екип – разкри Ангел Петричев, изпълнителният директор на разградския клуб. – На Димитър Димитров му беше предложено да остане. Но след проведените джентълменски разговори, той пожела да напусне.” Така се стигна до предаването на цялата власт на Аутуори. Той бе официално представен като новия треньор на българския шампион. Договорът му е за две години. “За мен е голяма чест да съм част от този амбициозен проект – каза 61-годишният специалист. – Моята цел е отборът да израства всеки ден все повече и повече и да постигнем големи успехи. Най-важното е клубът да запази своята идентичност като ние сме готови за всякакви варианти за надграждането на отбора.“ Аутуори е много голямо име в родината си. Водил е всички местни грандове. Печелил е титлата в Бразилия с “Ботафого”, а освен това има две щатски първи места на страната. С “Крузейро” през 1997 година и с “Атлетико” (Паранаензе) през 2016-а. Прави впечатление, че Аутуори не се задържа никъде за повече от година-две, с изключение на старта на кариерата му. Най-дългият му престой на едно място е в „Португеза“ – четири сезона (1975-1979). Освен в Бразилия, той е работил още в Португалия за „Бенфика“, в Япония и ОАЕ. Бил също и национален селекционер на Перу и Катар. Минути след като бе представен от 7-кратния шампион на България, авторитетни медии, като “Евроспорт”, “Ройтерс”, “Абола”, “О жого” и “Глобо” веднага отразиха новината.  Световната преса не пропусна да отбележи и назначението в „Лудогорец“ на испанския кондиционен треньор Иван Диас, който идва от „Атлетико“ (Мадрид). Снимка: БУЛФОТО", "date": "2018.06.06", "title": " Взет за главен мениджър стана треньор на “Лудогорец”"}
{"url": "https://trud.bg/%d0%b8%d0%bd%d1%81%d0%bf%d0%b5%d0%ba%d1%86%d0%b8%d1%8f%d1%82%d0%b0-%d0%bf%d0%be-%d1%82%d1%80%d1%83%d0%b4%d0%b0-%d0%b2-%d1%82%d1%8a%d1%80%d0%bd%d0%be%d0%b2%d0%be-%d0%b3%d0%bb%d0%be/", "text": "„Инспекцията по труда“ във Велико Търново е наложила глоба от 1500 лева на „ВиК Йовковци“ . Наказателното постановление на инспекторите е било обжалвано пред съда. Темида обаче е потвърдила тлъстата глоба за водното дружество, защото са нарушени правата на 7 работници на различни длъжности –водопроводчици и помпиери. Според съдебното решение на Великотърновския Районен съд, управителят Димитър Владов правилно е глобен с имуществена санкция при проверка от трудовата инспекция. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.06", "title": " „Инспекцията по труда“ в Търново глоби „ВиК Йовковци“ с 1500 лева\t\t\t"}
{"url": "https://trud.bg/%d1%83%d1%87%d0%b5%d0%bd%d0%b8-%d0%be%d1%82%d0%ba%d1%80%d0%b8%d1%85%d0%b0-%d1%87%d0%b5-%d0%b6%d0%b8%d0%b2%d0%be%d1%82%d0%bd%d0%b8%d1%82%d0%b5-%d1%81%d0%b5-%d0%b8%d0%b7%d1%81%d0%bb%d1%83%d1%88%d0%b2/", "text": "Двупосочният разговор, за който се смяташе, че е характерен само за човека, е често срещан и в животинския свят, съобщи “Дейли мейл”. Откритието е направено от международен екип учени от университетите в Йорк и Шефилд, Института за еволюционна антропология “Макс Планк” в Германия и Института по психолингвистика в Холандия. Изследователите се заели да разберат колко разпространен е феноменът на двупосочния разговор в животинския свят. Те открили, че животинската комуникация все още не е добре проучена, въпреки че изследванията върху птиците по този въпрос са започнали преди 50 години. Липсата на информация и слабата комуникация между учените е затруднила сравненията между различните животински видове. Авторите на изследването са установили, че синхронът е от ключово значение в двупосочната комуникация както при хората, така и при животните. Някои видове са нетърпеливи бъбривци, такива са част от пойните птици. Те чакат само 50 милисекунди, преди да отговорят по време на разговор. Тяхна противоположност са кашалотите, които си разменят щракащи звуци през две секунди. Хората се нареждат някъде по средата на скалата, правейки пауза от 200 милисекунди преди да отговорят.  Не само хората обаче смятат прекъсването на събеседника за невъзпитано. Черношапичните чикади и скорците запазват мълчание или отлитат, ако бъдат прекъснати. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.06", "title": " Учени откриха, че животните се изслушват по време на разговор"}
{"url": "https://trud.bg/%d0%bc%d0%b8%d0%bb%d0%b0-%d1%80%d0%be%d0%b1%d0%b5%d1%80%d1%82-%d0%b2-%d1%81%d1%82%d0%b8%d0%bb-%d1%81%d0%b0%d1%82%d0%b8%d1%80%d0%b8%d1%87%d0%b5%d0%bd-%d0%bf%d0%be%d0%bf-%d0%b2%d0%b8%d0%b4%d0%b5%d0%be/", "text": "Песента „Наше си е, Саше“ е авторски проект на студентката от НАТФИЗ Мила Роберт в аранжимент на Явор Карагитлиев. Видеоклипът на парчето бързо набира популярност сред младите хора в интернет, повечето от тях я определят, като свой „химн на лятото“. Мила Роферт сама финансира проектът „Наше си е, Саше“ – през април тя прави изложба с 33 картини на платна, дърво, рисувани с масло в “Творческа къща Grozarde”, продава ги и влага средствата във видеореализацията. В клипа участват състуденти на Мила от Театралната академия. Само на 22 години, студентка в НАТФИЗ , Мила Роберт вече е във функциите на продуцент, автор на текста, съавтор на музиката, режисьор и монтажист на видеото. Младата изпълнителка е с номинация за Дебют на ГМН на БГ Радио, с първия си сингъл – кавър версия на „Нашия сигнал“ на Емил Димитров.", "date": "2018.06.06", "title": " Мила Роберт в стил сатиричен поп (ВИДЕО)"}
{"url": "https://trud.bg/%d0%ba%d0%b8%d1%82%d0%b0%d0%b9%d1%81%d0%ba%d0%b0-%d0%bf%d0%be%d1%80%d1%86%d0%b5%d0%bb%d0%b0%d0%bd%d0%be%d0%b2%d0%b0-%d0%b1%d1%83%d1%82%d0%b8%d0%bb%d0%ba%d0%b0-%d0%be%d1%82-18-%d0%b8-%d0%b2%d0%b5%d0%ba/", "text": "Порцеланова бутилка, принадлежала на китайския император Цянлун (1736 – 1795), ще бъде предложена за продажба на търг в двореца Артини в Централна Франция в неделя, предаде Франс прес. Лотът е оценен между 600 000 и 800 000 евро. Бутилката носи квадратния печат на Цянлун, шестия император на манджурската династия Цин и четвъртия император, управлявал Вътрешността на Китай. Бутилката носи също будистки символи във венчелистчетата на лотос. Според експертката по изкуството от Далечния изток Алис Жосом, това е едната от двете порцеланови бутилки на император Цянлун, най-могъщия владетел на планетата по онова време. Бутилката била открита случайно в средата на април от специалиста Еймерик Руяк. Той направил експертиза в намиращ се в същия район дворец, чиито собственици пожелали анонимност. Вниманието на Руяк било привлечено от бутилка с кръгла форма, висока около 50 сантиметра. Тя е от зелен емайлиран порцелан с украса от цветя в синьо и бяло. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.06", "title": " Китайска порцеланова бутилка от 18-и век отива на търг"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-170/", "text": "Беглецът от затвора и местен бабаит разчиствали стари и нови сметки с пистолети. Издирваният се криел при вдовица на двоен убиец.     Около 6,5 млн. аборта са извършени по официални данни в България от 1954 г. насам. 400 хил. към момента имат здравословни проблеми.           Сентоса е най-известната атракция в Сингапур. Преговорите между лидерите започват в 9,00 ч на 12 юни.               Данъчна консултация на “Труд”.           Освен лотарийните игри да забраним тогава и битовата химия – коментар на Михаил Кръстев.           Всички носим вина за провалените проекти, казва Жельо Бойчев, зам.-председател на ПГ на БСП, в интервю за “Труд”.           Лаура Кьовеши получавала нарежданията директно от хора на ЦРУ в региона – анализ на Мариела Балева.           Силует на проф. дтн Николай Вълканов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.06", "title": " Вижте акцентите в броя на вестник “Труд” в четвъртък, 7 юни 2018"}
{"url": "https://trud.bg/%d0%b7%d0%b0%d0%bf%d0%b0%d0%b4%d0%bd%d0%b8%d1%82%d0%b5-%d0%b1%d0%b0%d0%bb%d0%ba%d0%b0%d0%bd%d0%b8-%d1%81%d0%b0-%d0%b7%d0%b0%d1%81%d1%82%d1%80%d0%b0%d1%88%d0%b5%d0%bd%d0%b8-%d0%be%d1%82-%d0%b4%d1%80/", "text": "На цялата територия на Западните Балкани в близко бъдеще температурите ще нараснат с 1,2 градуса по Целзий, а до края на века може да се повишат драстично с 5 градуса, показва проучване на Съвета за регионално сътрудничество, цитирано от Танюг. Анализите на климатичните промени в региона потвърждават, че здравето на хората, сигурността и качеството на живот до голяма степен се влияят от природните бедствия и вредите от климатичните условия. Най-тежки последици търпи селското стопанство, където повишаването на температурите може да доведе до намаляване на качеството на храните, ерозия и деградация на почвите. В горското стопанство има висок риск от постепенно изчезване на горите и съществуващите организми, ще пострадат и водните ресурси, което може да доведе до недостиг на питейна вода. Вредни последици от затоплянето ще има и върху човешкото здраве, при което може да зачестят топлинните удари и да проникнат нови заразни болести. Данните за климатичните промени в Западните Балкани показват разпространение на субтропичния климат още по на север. Времето в крайморските и южните райони става все по-горещо и сухо през летния сезон, чиято продължителност се очаква да нарасне с един до два месеца до края на века. Според проучване на общественото мнение “Балкански барометър за 2017 г.” 73 процента от населението в региона смятат, че климатичните промени са проблем. Като кандидати и потенциални кандидати за членство в Европейския съюз всички страни от Западните Балкани са мотивирани да спазват Парижкото споразумение и целта за намаляване на емисиите на парникови газове до 2020 или до 2030 г., поставена от ЕС , както и да увеличат енергийната си ефективност и производството на електроенергия от възобновяеми източници. За тази цел страните от Западните Балкани са определили приоритетите в приспособяването към климатичните промени и намаляване на тяхното влияние и продължават заедно със Съвета за регионално сътрудничество да решават въпросите, свързани с климатичните промени и защитата на околната среда. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.06", "title": " Западните Балкани са застрашени от драстично повишение на температурите, според проучване"}
{"url": "https://trud.bg/%d0%b0%d0%b1%d0%be%d1%80%d1%82%d0%b8-%d1%81%d0%b0-%d0%bf%d0%be%d0%b3%d1%83%d0%b1%d0%b8%d0%bb%d0%b8-%d0%b5%d0%b4%d0%bd%d0%b0-%d1%86%d1%8f%d0%bb%d0%b0-%d0%b1%d1%8a%d0%bb%d0%b3%d0%b0%d1%80%d0%b8%d1%8f/", "text": "Около 6,5 млн. аборта са извършени по официални данни в България от 1954 г. насам. Пак според официалната статистика само през 2016 г. броят на тези интервенции е 26 446 при 56 000 регистрирани живи раждания. Това число обаче не включва абортите на частно, тези, предизвикани от медикаменти и т.н., които по наблюдения на специалистите са още толкова на брой. Шокиращите цифри изнесе д-р Гергана Коларова, изпълнителен директор на Първа САГБАЛ “Света София” по време на форум, посветен на репродуктивното здраве, организиран от КНСБ. Други тревожни данни показват още, че българките в репродуктивна възраст намаляват. Причина за това е не само миграцията, но и по-рано настъпваща вече менопауза. “Допреди 15-20 години жените влизаха в менопауза на около 50-52 години, сега масово се влиза на около 47”, посочи д-р Коларова. Проблемен е и мъжкият фактор, особено в семействата с репродуктивни проблеми. В тези случаи той е причина за 50% от случаите на безплодие. Това обясни пък началникът на Клиниката по урология към УМБАЛ “Царица Йоанна – ИСУЛ” проф. Чавдар Славов. По думите му 15% от двойките не могат да постигнат бременност в рамките на 1 г. Социалният зам.-министър Султанка Петрова цитира данни, според които между 300-400 000 са младите хора у нас са с репродуктивни проблеми. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.06", "title": " Аборти са погубили една цяла България\t\t\t"}
{"url": "https://trud.bg/%d0%b3%d0%b5%d1%80%d0%bc%d0%b0%d0%bd%d0%b8%d1%8f-%d0%bd%d0%b0%d1%80%d0%b5%d0%b4%d0%b8-%d0%b8%d0%b7%d1%82%d0%b5%d0%b3%d0%bb%d1%8f%d0%bd%d0%b5%d1%82%d0%be-%d0%bd%d0%b0-60-000-%d0%b0%d0%b2%d1%82%d0%be/", "text": "Германските власти наредиха изтеглянето на 60 000 автомобила Ауди (Audi) А6 и А7 след разкритието за “нелегален софтуер”, който е в състояние да манипулира отчитането на вредните емисии, обяви днес Федералната служба за автомобилен транспорт (КВА), цитирана от Франс прес. Изтеглянето се отнася за 33 000 автомобила в Германия, оборудвани с 3-литров дизелов двигател, който отговаря на евростандарта Евро 6 (Euro 6), уточни говорителят на транспортната институция. Компанията потвърди, че са засегнати 60 000 автомобила в Европа. Ауди, марка от групата Фолксваген (Volkswagen), която вече е замесена в скандала “дизелгейт”, обяви в началото на май, че е спряла доставките за клиенти на някои превозни средства от моделите А6/А7, след като е “открила нередности” при дизеловите двигатели. Според германския вестник “Шпигел” злоупотребата се отнася за системата срещу замърсяване ЕдБлу (AdBlue) – течност, която “всмуква” азотния диоксид. Софтуерът за управление на двигателя прави така, че тази течност, която е скъпа, да бъде инжектирана в по-малко количество в каталитичния конвертор, за да се ограничи консумацията между две технически инспекции, което води до изпускане на повече замърсяващи частици. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.06", "title": " Германия нареди изтеглянето на 60 000 автомобила Ауди А6 и А7"}
{"url": "https://trud.bg/%d0%bf%d1%83%d1%81%d0%ba%d0%b0%d1%82-%d0%b3%d1%80%d0%b8%d0%bd%d0%b3%d0%be-17-%d0%b4%d0%bd%d0%b8-%d0%bf%d1%80%d0%b5%d0%b4%d1%81%d1%80%d0%be%d1%87%d0%bd%d0%be-%d0%be%d1%82-%d0%b7%d0%b0%d1%82%d0%b2%d0%be/", "text": "Състав на Софийския градски съд (СГС) реши да освободи предсрочно от затвора любимият на Софи Маринова – Тодор Давидов-Гринго. Той излежава присъда от 10 месеца лишаване от свобода и до края му остават само 17 дни. Вчера стана ясно, че администрацията на затвора е дала положително становище и смята, че Гринго се е поправил. Според тях дори няма нужда от пробация заради доброто му поведение. Давидов се призна за виновен за рекет на айтоски бизнесмен и сключи споразумение с прокуратурата, след като бе арестуван миналия септември. Асен Атанасов-Ариф твърди, че бил изнудван от непознати, които му искали 50 000 лв. и заплашвали, че ако не получат парите, ще се саморазправят с него и семейството му. Тогава Гринго бе задържан заедно със Стефан Сливков. Принудата и заплахата за убийство срещу бизнесмена са извършени в период от 19 септември до 23 септември 2017 г. Според прокурорите Гринго е бил съучастник на извършителя Стефан. Той намерил сим карти и телефони и подучил Сливков как да води преговорите за парите. Според СГС Гринго може да излезе от затвора предсрочно, тъй като е излежал по-голямата част от наказанието си. Решението на съда не е окончателно.", "date": "2018.06.06", "title": " Пускат Гринго 17 дни предсрочно от затвора\t\t\t"}
{"url": "https://trud.bg/%d0%b3%d1%8a%d0%b1%d0%b0%d1%80%d0%b8-%d0%be%d0%bf%d0%b8%d1%82%d0%b0%d1%85%d0%b0-%d0%b4%d0%b0-%d0%bf%d1%80%d0%be%d0%b4%d0%b0%d0%b4%d0%b0%d1%82-%d1%81%d1%8a%d1%80%d0%bd%d0%b8%d1%87%d0%ba%d0%b0-%d1%81/", "text": "Гъбари се опитали да продадат новородена сърничка, напъхана в найлонов плик, срещу 5 лева на пазар в София. За скандалния случай алармира фондация “Дивите животни”. Животното е новородено, буквално на един ден, разказаха от фондацията пред „Дарик“. Двама мъже, които продават гъби на пазар в столицата, предлагали и сърна, завързана в найлонов плик. Клиент на пазара успял да издърпа торбата от ръцете им и дори се сбил с тях, за да спаси животното. Сърничката е закарана във ветеринарна клиника, където е спасена от сигурна смърт. Управителят на фондация “Дивите животни” Любомила Кривошиева призна още, че този случай не е изолиран, а последните години са получавали няколко подобни сигнала. Ако забележите диво животно в двор или ви предложат за продажба, подайте сигнал на телефон 112, апелираха от фондацията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.06", "title": " Гъбари опитаха да продадат сърничка срещу 5 лева на пазар в София"}
{"url": "https://trud.bg/%d1%83%d1%87%d0%b5%d0%bd%d0%b8%d1%86%d0%b8-%d0%be%d1%82-%d0%b3%d0%b8%d0%bc%d0%bd%d0%b0%d0%b7%d0%b8%d1%8f%d1%82%d0%b0-%d0%bf%d0%be-%d1%82%d1%83%d1%80%d0%b8%d0%b7%d1%8a%d0%bc-%d0%b2-%d1%82%d1%8a%d1%80-2/", "text": "Петима ученици от Гимназията по туризъм получиха стипендии на стойност по 500 евро, за обучение в HRS Culinary Academy. Младежите ще могат да избират и програмата, по която да се обучават-кулинарни изкуства, кулинарна фотография, студена и топла кухня, френски десерти и работа с шоколод в шоколадово ателие. На 4 юни екипът на академията гостува в ПГТ „Д-р Васил Берон” за откриването на най-новата демонстрационната зала в Гимназията. Залата е изградена със средства по Национална програма „Осигуряване на съвременна образователна среда“, Модул „Модернизиране на системата на професионалното образование”. “Готвенето е любов, готвенето е забавление, но и умение”, сподели Милен Златев, шеф-инструктор в академията. По време на демонстрацията учениците от специалност „Кетъринг” имаха възможност отблизо да се запознаят с най-новите методи, техники и стандарти на работа в кулинарията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.06", "title": " Ученици от Гимназията по туризъм в Търново ще се обучават в HRS Culinary Academy\t\t\t"}
{"url": "https://trud.bg/%d0%bd%d0%b0%d0%b4-200-%d0%ba%d0%b0%d1%82%d0%be%d0%bb%d0%b8%d1%86%d0%b8-%d1%81%d0%b5-%d1%81%d1%8a%d0%b1%d1%80%d0%b0%d1%85%d0%b0-%d0%bd%d0%b0-%d1%81%d1%8a%d0%b1%d0%be%d1%80-%d0%b2-%d0%be%d1%80%d0%b5/", "text": "За петнадесети пореден път в свищовското село Ореш се събраха над 200 католици по случай традиционния „Национален фолклорен събор на католическите общности в България“. Патрон на Събора е роденият в Ореш католически епископ Филип Станиславов, който е и автор на първата печатна книга на новобългарски език „Абагар“. В храма „Безскверно зачатие на Дева Мария“ бе отслужена литургия, а след това пъстро шествие на участниците премина до новоизградения паметник на Филип Станиславов, където бяха поднесени цветя. В салона на читалището, носещо неговото име празникът продължи с богата музикална програма. В нея, със свои обичаи, песни и танци участие взеха католическите общности от Белене, Раковски, от селата Рудозем, Калояново, Малчика, Бърдарски геран, Драгомирово, Трънчовица, Асеново и др. Специален гост-изпълнител беше Румънският фолклорен състав от Стар Бешанов. Кметът на община Свищов Генчо Генчев поздрави представителите на католическите общности, като им пожела да бъдат все така обединени. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.06", "title": " Над 200 католици се събраха на събор в Ореш\t\t\t"}
{"url": "https://trud.bg/98-%d0%be%d1%82-%d1%88%d1%83%d0%bc%d0%b5%d0%bd%d1%81%d0%ba%d0%b8%d1%82%d0%b5-%d0%bf%d1%8a%d1%80%d0%b2%d0%be%d0%bb%d0%b0%d1%86%d0%b8-%d0%bf%d1%80%d0%b8%d0%b5%d1%82%d0%b8-%d0%bf%d0%be-%d0%bf%d1%8a%d1%80/", "text": "Общо 664 деца участваха в електронното класиране за прием на ученици в първи клас на територията на община Шумен. 650 от тях или 98% са класирани по първо желание, 14 деца са класирани за второ посочено от тях училище, съобщават от общината. Записването стартира от сряда и ще продължи до 8 юни. Незаписаните в срок деца автоматично отпадат от класирането. Мястото не се запазва и те ще могат да кандидатстват с ново заявление за следващото класиране. На 11 юни системата за прием ще бъде отворена за второ класиране. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.06", "title": " 98% от шуменските първолаци приети по първо желание"}
{"url": "https://trud.bg/%d1%88%d0%b5%d1%84%d1%8a%d1%82-%d0%bd%d0%b0-%d1%81%d0%b8%d0%bc%d0%b5%d0%bd%d1%81-%d1%80%d0%b0%d0%b7%d0%ba%d1%80%d0%b8%d1%82%d0%b8%d0%ba%d1%83%d0%b2%d0%b0-%d1%82%d1%8a%d1%80%d0%b3%d0%be%d0%b2%d1%81/", "text": "Главният изпълнителен директор на промишления конгломерат Сименс (Siemens) Джо Кезер критикува днес на бизнес среща търговската политика на американския президент Доналд Тръмп, предаде ДПА. Правилният отговор на липсата на конкуренция са иновациите и производителността, а не митата и съобщенията в Туитър, каза Кезер на среща с представители на бизнеса. Живеем във време, в което на изпитания са изложени дългосрочни споразумения и съюзи, допълни той.  Кезер говори на форум на Сименс, посветен на “Новия път на коприната” – трансконтинентален търговски и инфраструктурен проект, концентриран върху Китай. Шефът на германската компания похвали проекта, който има потенциала да стане “новият световен търговски ред на честната и справедлива търговия, осъществявана от Китай”. Сименс се е ангажирал с множество съвместни инициативи като част от проекта. Кезер приветства обещанието на Китай да отвори още пазара си и да насърчава световната търговия. Той обаче отбеляза, че трябва да бъдат гарантирани “еднакви правила” в Европа и Китай. Китайската търговска политика обаче е критикувана както от САЩ, така и от ЕС. През април 27 от 28 посланици на ЕС в Пекин подписаха изявление, според което инициативата “Нов път на коприната” не съвпада с програмата на ЕС за либерализиране на търговията и нарушава равновесието на силите в полза на субсидираните китайски компании, според публикация на германския в. “Ханделсблат”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.06", "title": " Шефът на Сименс разкритикува търговската политика на Тръмп"}
{"url": "https://trud.bg/15-%d1%82%d1%80%d1%83%d0%bf%d0%b8-%d1%83%d1%87%d0%b0%d1%81%d1%82%d0%b2%d0%b0%d1%82-%d0%b2-%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%bd%d0%b8%d1%8f-%d1%84%d0%b5%d1%81%d1%82%d0%b8%d0%b2%d0%b0/", "text": "Национален фестивал на любителските театри започна на 6 юни в Нова Загора. Домакини на събитието за 11-та поредна година са общината и Народното читалище “Диньо П. Сивков-1870” в града. 15 любителски трупи от Велико Търново, Трявна, Раднево, Тутракан, Елхово, Костинброд и други населени места в страната ще изнесат спектакли по време на тридневната програма. Ще бъдат представени класически български и чужди пиеси, постановки по известни автори от недалечното минало и съвремието. По мнението на специалисти, националният фестивал в Нова Загора се утвърди като водещ сред сродните фестивали в страната и всяка година се радва на голям интерес. И тази година професионално жури ще оценява любителите-театрали. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.06", "title": " 15 трупи участват в Националния фестивал на любителските театри в Нова Загора"}
{"url": "https://trud.bg/%d1%83%d0%bc%d0%b1%d0%b0%d0%bb-%d0%b1%d1%83%d1%80%d0%b3%d0%b0%d1%81-%d1%81%d0%b5-%d0%b2%d0%ba%d0%bb%d1%8e%d1%87%d0%b2%d0%b0-%d0%b2-%d0%ba%d0%b0%d0%bc%d0%bf%d0%b0%d0%bd%d0%b8%d1%8f-%d0%b7%d0%b0-%d0%b1/", "text": "Новородените бебета в Бургаската болница – УМБАЛ, вече ще спят в чувалчета. Това е превантивна мярка, тъй като завивките могат да причинят задушаване и могат да доведат до прегряване, съветват специалистите. УМБАЛ се включва в Национална кампания за безопасен детски сън. Целта й е информиране на семействата относно препоръките за безопасен сън на бебето и намаляване на риска от внезапна детска смърт (SIDS). Тя е насочена не само към родителите, но и към болниците и центровете, работещи с бременни жени и майки, съочбщават от здравното заведение. Стереотипите и препоръките за безопасност по време на сън са много остарели. Най-високият процент детска смъртност (26%) при бебета от 0-1 година е в резултат на SIDS. Основните съвети за безопасен сън, които разпространява кампанията са следните: бебето трябва да спи само, в собствено легло, по гръб, в празно креватче върху твърд матрак, а вместо завивка да се използва чувалче. Кърменето също намалява риска от SIDS, а сред съветите за безопасен сън е и категоричната забрана да се пуши около бебето. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.06", "title": " УМБАЛ Бургас се включва в кампания за безопасен детски сън\t\t\t"}
