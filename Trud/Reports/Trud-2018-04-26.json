{"url": "https://trud.bg/%d1%83%d0%ba%d1%80%d0%b0%d0%b9%d0%bd%d0%b0-%d0%b3%d0%b0%d1%80%d0%b0%d0%bd%d1%82%d0%b8%d1%80%d0%b0-%d0%be%d0%b1%d1%83%d1%87%d0%b5%d0%bd%d0%b8%d0%b5%d1%82%d0%be-%d0%bd%d0%b0-%d0%b1%d1%8a%d0%bb%d0%b3/", "text": "Българчетата ще могат да изучават родния си език в украинските училища и при новия образователен закон в Украйна, предаде  . Това се казва в декларация, подписана днес от министрите на образованието Красимир Вълчев и Лилия Гриневич. “Освен това сме готови да разширим тези възможности, така че децата да се обучават на родния си език, като започнем от началните училища и продължавайки изучаването на няколко предмета на български”, увери Гриневич след среща в Министерския съвет с вицепремиера Валери Симеонов. Симеонов заяви, че България подкрепя териториалната цялост на Украйна. “Агресивното завземане на Крим и райони в Източна Украйна, където и към момента се води една война, в която падат невинни жертви – считаме това за един недопустим и ретрограден политически акт на Русия и заставаме изцяло в подкрепа на справедливата борба за независимост на украинската държава”, заяви българският вицепремиер. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.26", "title": " Украйна гарантира обучението на български език на сънародниците ни"}
{"url": "https://trud.bg/%d0%b5%d1%80%d0%b8%d0%ba-%d1%80%d1%83%d0%b1%d0%b8%d0%bd-%d0%ba%d0%b0%d0%b7%d1%83%d1%81%d1%8a%d1%82-%d1%81-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8%d1%82%d0%b5-%d0%b3%d1%80%d0%b0%d0%b6/", "text": "Казусът с българските граждани, за които се иска екстрадиция, трябва да бъде решен между правосъдните министерства на САЩ и България. Това каза посланик Ерик Рубин в Разград в отговор на журналистически въпрос. Дипломатът подчерта, че това е проблем, касаещ върховенството на закона и е в компетенциите на правните експерти. Той увери, че както при всички подобни казуси и случаи, между двете страни има много добри взаимоотношения и добър диалог. Повод за визитата на посланик Рубин в Разград е откриването на значима инвестиция на “Амилум България”. В рамките на посещението си днес дипломатът проведе среща с кмета на общината д-р Валентин Василев. Гостът бе придружен от своята съпруга Никол Симънс, от Мария Галиндо – представител на департамента по търговия и Мила Бошнакова – департамент по земеделие. Посланикът изрази задоволството си от това, че посещението му в Лудогорието съвпада с много добри новини в икономическо отношение, като даде за пример утрешното събитие в “Амилум България”. Той посочи, че заводът за преработка на царевица е добър пример за успех и просперитет както за САЩ, така и за България и конкретно за разградския регион по отношение на икономическия растеж, на трудовата заетост и на износа. Дипломатът коментира още, че е впечатлен от богатото историческо наследство на района и изрази надежда все повече американци да посещават България и Разград, за да се насладят на всичко това. Д-р Василев заяви, че акцент в разговора между него и американския дипломат е бил икономическият растеж на общината, разкриването на нови работни места, партньорските взаимоотношения. След срещата си с кмета посланик Ерик Рубин посети завода на Лудогорско пиле в Разград. Той се срещна с главния изпълнителен директор на най-големия производител на пилешко месо у нас “Амета Холдинг” Любомир Лозанов и разгледа производството във фирмата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.26", "title": " Ерик Рубин: Казусът с българските граждани, за които се иска екстрадиция, трябва да бъде решен между правосъдните министерства на САЩ и България"}
{"url": "https://trud.bg/%d0%bf%d0%b8%d1%88%d0%b0%d1%82-%d0%bd%d0%be%d0%b2-%d0%b7%d0%b0%d0%ba%d0%be%d0%bd-%d0%b7%d0%b0-%d1%82%d1%8a%d1%80%d0%b3%d0%be%d0%b2%d1%81%d0%ba%d0%b8%d1%82%d0%b5-%d0%bc%d0%b0%d1%80%d0%ba%d0%b8/", "text": "Изцяло нов закон за марките и търговските означения трябва да бъде приет в България за да бъде въведена нова директива на ЕС. Крайният срок за това е 14 януари 2019 г., каза Антония Якмаджиева, главен експерт в Патентното ведомство. С нов регламент на ЕС се дава възможност за регистрация на триизмерни търговски марки, каза председателят на Патентното ведомство Петко Николов. Освен това ще може да се регистрират звукови марки, както и марки в движение. През миналата година Патентното ведомство регистрира 100-хилядната търговска марка в Българи, каза още Петко Николов. На сайта на Патентното ведомство в интернет от месец май ще работи нова електронна услуга – за търсене на фигуративни търговски марки. Така всяка фирма, която иска за регистрира своя търговска марка, ще може да провери дали вече има регистрации на марки, които визуално приличат на нейната. Това ще пести време на бизнеса, той като намалява риска да бъде отказана регистрация на марка, която визуално прилича на друга. Патентното ведомство вече предоставя 35 електронни услуги, каза още Петко Николов.", "date": "2018.04.26", "title": " Пишат нов закон за търговските марки"}
{"url": "https://trud.bg/%d0%b4%d0%b5%d1%86%d0%b0-%d0%be%d1%82-%d0%b2%d1%8a%d0%bb%d1%87%d0%b8-%d0%b4%d0%be%d0%bb-%d0%b3%d0%bb%d0%b5%d0%b4%d0%b0%d1%82-%d1%81%d0%b2%d0%b5%d1%82%d0%be%d0%b2%d0%bd%d0%b0%d1%82%d0%b0-%d0%ba%d1%83/", "text": "Ученици от община Вълчи дол се докоснаха до световната купа по волейбол, която ще бъде връчена на шампиона в първенството на планетата за мъже в България и Италия през септември. Децата гостуваха на министъра на младежта и спорта Красен Кралев и имаха възможност да разговарят със звездата на националния отбор Теодор Салпаров. „Радвам се, че сте ми дошли на гости да видите как работя – заяви Кралев. – Знам, че имате много силен отбор по баскетбол за кадетки, а от Вълчи дол е и бащата Наско Сираков – Петко Сираков.“ Салпаров пък покани децата да подкрепят националния отбор в мачовете от световното във Варна.", "date": "2018.04.26", "title": " Деца от Вълчи дол гледат Световната купа"}
{"url": "https://trud.bg/%d0%be%d1%82%d0%ba%d1%80%d0%b0%d0%b4%d0%bd%d0%b0%d1%82%d0%b0%d1%82%d0%b0-%d0%be%d1%82-%d0%bf%d0%bb%d0%be%d0%b2%d0%b4%d0%b8%d0%b2-%d0%bb%d0%b8%d0%bd%d0%b5%d0%b9%d0%ba%d0%b0-%d0%b1%d0%b5%d1%88%d0%b5/", "text": " беше открита в София, съобщи  . Спешният автомобил изчезна от паркинга на центъра за Бърза и неотложна помощ в Пловдив, но наглата кражба е запечатана от видеокамери. От кадрите се вижда, че първо двама души правят оглед, а след това неизвестен засега мъж успява да разбие защитата, да елиминира алармата и да потегли с линейката от паркинга. В 21:24 ч. застава черен автомобил с две лица вътре – момиче и момче, които правят снимка на автомобила, разказа директорът на Бърза и неотложна помощ – Пловдив Георги Георгиев. 10 по-късно момчето се връща и подкарва линейката. „Вероятно са работили по софтуера на автомобила, все едно че съм му подарил ключовете на колата, директно пали и тръгва“, добавя Георгиев. Кражбата е извършена в момент, когато прожекторите пред центъра не са работели. „Вероятно не знаят че има камери, тъй като три минути след като те тръгват, синът ми идва да включи СОД и осветлението и забелязва, че линейката я няма“, казва Георгиев. Линейката е сравнително нова, открадната е с цялата животоспасяваща апаратура. Чрез джипиеса ѝ обаче застрахователите я локализират в София. Часове наред тя беше паркирана пред столичната болница „Св. Анна“. През цялото време беше охранявана от полиция. В ранния следобед линейката беше преместена. От болница „Св. Анна“ заявиха, че нямат представа как автомобилът се е озовал на паркинга. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.26", "title": " Откраднатата от Пловдив линейка беше открита пред софийската болница “Св. Анна”"}
{"url": "https://trud.bg/%d0%b1%d0%be%d0%bc%d0%b1%d0%b8%d1%87%d0%ba%d0%b0-%d1%80%d0%b0%d0%b7%d0%b1%d0%b8-%d0%ba%d0%b0%d0%bc%d0%b5%d1%80%d0%b0-%d0%bd%d0%b0-%d0%ba%d0%b0%d1%82/", "text": "Камерата за скорост на КАТ, засичаща нарушителите на бул.”Тодор Александров” в Бургас, осъмна разбита от бомбичка. Самоделката е от миниум и бял бронз, също като тази, която рани полицайката Гергана Зашева на мача “Левски”-ЦСКА. Ограничението там е 80 км/ч, но шофьорите масово не го спазват. Счупено е защитното стъкло на камерата от типа “Ситрафик”, но е много възможно да няма вътрешни повреди на устройството.", "date": "2018.04.26", "title": " Бомбичка разби камера на КАТ\t\t\t"}
{"url": "https://trud.bg/%d0%bc%d1%8a%d0%b6-%d0%ba%d1%80%d0%b8%d0%b5-3-%d0%b3%d0%be%d0%b4%d0%b8%d0%bd%d0%b8-%d1%82%d1%80%d1%83%d0%bf%d0%b0-%d0%bd%d0%b0-%d0%bc%d0%b0%d0%b9%d0%ba%d0%b0-%d1%81%d0%b8/", "text": "Окръжната прокуратура в Русе води досъдебно производство за установяване причините за смъртта на жена от град Бяла, укривана в продължение на три години от сина й. Към май 2015 г. жената била на 79 години. Разследването от какво е починала е образувано в резултат на разкритата измама. 51-годишният й син криел факта за смъртта на майка си, за да й получава пенсията. Пред служителите на НОИ и съседи той твърдял, че жената се лекува в Русе, тежко болна и не може всеки месец да идва до Бяла. При проверка в жилището полицаите открили останките от трупа на жената. Синът е задържан за 72 часа. Засега тай не е обвинена за убийство, а само за измама от Районната прокуратура в Бяла. За престъплението се предвижда затвор от една до шест години.", "date": "2018.04.26", "title": " Мъж крие 3 години трупа на майка си\t\t\t"}
{"url": "https://trud.bg/%d0%bd%d0%b0%d0%b9-%d0%bc%d0%b0%d0%bb%d0%ba%d0%be-10-%d1%87%d0%be%d0%b2%d0%b5%d0%ba%d0%b0-%d1%81%d0%b0-%d0%b2-%d0%bd%d0%b5%d0%b8%d0%b7%d0%b2%d0%b5%d1%81%d1%82%d0%bd%d0%be%d1%81%d1%82-%d1%81%d0%bb/", "text": "Най-малко 10 младежи са в неизвестност, след като бяха отнесени от придошлите води на река Зафит в пустинята Негев в Южен Израел. 7 души са в критично състояние, заявиха полицията и службата за спешна помощ, цитирани от Ройтерс. Според ДПА има осем загинали. Полицията каза, че група от 25 туристи, намирали се долина близо до Мъртво море, са били изненадани от внезапно придошлите води в реката след поройни дъждове. Военни хеликоптери и силите за сигурност претърсват сега района, който обикновено е пресъхнал. През последните дни поройните дъждове причиниха наводнения в Израел. Във вторник двама човека загинаха при наводненията в южната част на страната. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.26", "title": " Най-малко 10 човека са в неизвестност след порой в израелската пустиня Негев"}
{"url": "https://trud.bg/%d0%ba%d0%b5%d0%b2%d1%80-%d0%bc%d0%be%d0%b6%d0%b5-%d0%b4%d0%b0-%d1%81%d0%bf%d1%80%d0%b5-%d1%81%d0%b4%d0%b5%d0%bb%d0%ba%d0%b0%d1%82%d0%b0-%d1%81-%d1%87%d0%b5%d0%b7-%d0%be%d0%b1%d0%b7%d0%be%d1%80/", "text": "Комисията за енергийно и водно регулиране ще може да спре сделката с “Инерком” за активите на ЧЕЗ в България. Парламентът разшири правомощията на регулатора, като гласува окончателно промени в Закона за енергетиката. Според тях КЕВР ще разрешава продажбата на дялове и акции, представляващи повече от 20% от капитала на дружества, които са лицензирани за пренос на електроенергия, топлинна енергия и газ. По какви критерии регулаторът ще преценява кога да одобри една сделка, тепърва ще се прецизира в подзаконов нормативен акт. Дава се възможност комисията да отнеме лиценза на компания, която наруши тази разпоредба. Поправката за правомощията на КЕВР предизвика спор в парламента в сряда и доведе до отлагане на гласуването в пленарна зала. Тогава депутатите на ГЕРБ бяха категорично против нея с аргумента, че ако се разширят правомощията на регулатора, срещу държавата ни ще бъдат заведени нови арбитражни дела. Председателят на енергийната комисия Делян Добрев обаче обяви, че е взето политическо решение на партията за подкрепа на тази идея. Приета беше и поправка в закона, според която КЕВР вече няма да включва в регулирания пазар производители на електрическа енергия, чиято цена надхвърля с над 10% прогнозната пазарна цена за регулаторния период. Така на практика се блокира възможността ТЕЦ “Варна”, ТЕЦ “Бобов дол” и ТЕЦ “Марица 3” да се включат в енергийния микс при два и три пъти по-високи цени от пазарните. За тази поправка настояваха и работодателските организации. Според тях, ако поправката не беше приета, това щеше да доведе до поскъпване на тока за бита с минимум 20%. Часове преди това парламентът избра четирима нови членове на КЕВР. В областта на енергетиката ще работят Александър Йорданов, предложен от Обединените патриоти, и Георги Златев, от “Воля”. В областта на ВиК беше избрана Пенка Трендафилова, кандидат от “Воля”. Ремзи Осман, предложен от ДПС, влиза в комисията като член с юридически стаж. Мандатът и на четиримата е 5 години.", "date": "2018.04.26", "title": " КЕВР може да спре сделката с ЧЕЗ (обзор)\t\t\t"}
{"url": "https://trud.bg/%d0%be%d0%b1%d1%89%d0%b8%d0%bd%d1%81%d0%ba%d0%b8%d1%8f%d1%82-%d1%81%d1%8a%d0%b2%d0%b5%d1%82%d0%bd%d0%b8%d0%ba-%d0%be%d1%82-%d0%b1%d1%81%d0%bf-%d0%b3%d0%b5%d0%be%d1%80%d0%b3%d0%b8-%d1%80%d0%b0%d1%87/", "text": "Близо 70% от приходите на „Общински пазари – Горна Оряховица“ – ЕООД  отиват за заплати и осигуровки. За това сигнализираха общинските съветници от БСП в Горна Оряховица и настояха да се внесе Общинският съвет инвестиционна програма за дружеството. При днешното разглеждане на анализа на финансово – икономическо състояние и годишния отчет на дружеството стана ясно, че в последните две години не е внасяна инвестиционна програма, а съветниците са на тъмно за плановете за развитие на пазарите. „От известно време, когато в ОбС се разглеждат отчетите на търговските дружества, липсва анализ на Общинска администрация, за да видим какво е становището й за работата им. Сега липсва и инвестиционна програма на „Общински пазари“ за втора поредна година“, каза по време на сесията инж.Георги Рачев. Според думите му пазарът прилича на катун – брезенти, чаршафи, одеала, опънати между сергиите.  Преди два месеца Общинският съвет гласува повишение на заплатата на управителя, която вече е 300% от средната работна заплата в дружеството – в размер на 2106 лева. „Дружеството е на печалба от 4960 лева.  Разликата между досегашното възнаграждение на управителя и повишението е около 4000 лева годишно. Колко ще остане печалбата в края на настоящата година в такъв случай?“, риторично попита Рачев. Той подчерта, че над 70 % от приходите на дружеството отиват за заплати и осигуровки. „Това общинско предприятие работи за себе си, а не за Общината. А не беше далеч времето, когато от „Общински пазари“ влизаха в хазната 100 000 лева“, каза Рачев и предложи на следващата сесия управителят да внесе инвестиционна програма. „Община Горна Оряховица за пореден път се доказва като лош стопанин. При липса на яснота как се управлява дружеството, при минимална печалба, при отвратителен вид и състояние на масите в Пазара, както за търговци, така и за потребители, увеличиха заплатата на управителя. Ние не знаем какви са плановете му за развитие на дружеството, незнаем и какво се случва с намеренията на Общината за строеж на нов пазар, затова настояваме да видим инвестиционна програма“, добави и Огнян Стоянов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.26", "title": " Общинският съветник от БСП Георги Рачев: “Общински пазари-Горна Оряховица“ работи за себе си, а не за Общината"}
{"url": "https://trud.bg/%d0%bf%d0%b8%d1%81%d0%b0%d1%85%d0%b0-%d1%81%d0%bb%d0%b0%d0%b1-288-%d0%bd%d0%b0-%d0%b4%d1%8a%d1%80%d0%b6%d0%b0%d0%b2%d0%b0%d1%82%d0%b0/", "text": "Слаб 2,88 е оценката на ангажираните с грижата за децата държавни институции за миналата година, обявиха от Национална мрежа за децата. Организацията, която обединява 150 НПО, работещи с деца и за деца, от 7 г. прави годишни анализи за изпълнението на ангажиментите на държавата по отношение на подрастващите в пет области. Обобщените данни се публикуват в доклад “Бележник”, като тази година комплексната оценка е най-ниска от създаването на формата. За сравнение, миналата година тя бе среден 3,20. Докладът тази година е базиран на мнението на близо 600 деца и възрастни. Най-висока оценка от петте направления в тазгодишния “Бележник” е за област “Здравеопазване” – 3,19, заради намаляването на детската смъртност до 6,5 промила. Среден 3,02 получава “Образование”, двойкаджии са “Правосъдие” – с 2,79, “Основни принципи по Конвенцията на ООН за правата на детето” – с 2,60, и “Семейна среда и алтернативни грижи” – с 2,53. Докладът сочи, че 385 000 или 32% от българчетата живеят в бедност, а в риск от немотия и социално изключване са 45,6%. Любопитни данни има и в т.нар. “Малък бележник”, който обобщава мнения на деца, родители и учители. Подрастващите настояват в клас да научават повече за правата си, да имат спортни и практически занимания. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.26", "title": " Писаха слаб 2,88 на държавата\t\t\t"}
{"url": "https://trud.bg/%d1%81%d0%bf%d0%be%d1%80%d0%b5%d0%b4-%d1%81%d0%be%d1%86%d0%b8%d0%be%d0%bb%d0%be%d0%b3%d0%b8%d1%87%d0%b5%d1%81%d0%ba%d0%b8%d1%82%d0%b5-%d0%bf%d1%80%d0%be%d1%83%d1%87%d0%b2%d0%b0%d0%bd%d0%b8%d1%8f/", "text": "Според социологическите проучвания „публичният съюз“ между управляващата Партия на справедливостта и развитието на президента на Турция Реджеп Тайип Ердоган и опозиционната Партия на националното движение ще получат мнозинството в парламента, а Ердоган ще бъде преизбран на поста, предава  Yeni Safak. Същевременно според проучванията фронтът, изграден от опозиционната Републиканска народна партия и новосформираната „Добра“ е „разпилян“ и неподготвен и няма достатъчно добър кандидат-президент. Според проучването на консултационния център ГЕНАР ПСР ще получи около 49% от гласовете, а в съюз с ПНД ще получи 60%, докато опозицията ще получи около 40%. Според проучването на изследователски център „Денге“ съюзът ПСР-ПНД ще получат 57% от гласовете на парламентарните избори, а Ердоган ще спечели още на първи тур на президентските избори с 60% от гласовете. „Независимо кой ще бъде срещу него Ердоган ще бъде избран още първи тур. Публичният съюз е много силен, докато опозицията е слаба и разпръсната. Едва ли толкова разпръснат, неподготвен и спонтанен форт ще се стегне и ще даде на обществото необходимото послание“, смята председателят на „Денге“ Басри Йълдъз. Парламентарните и президентските избори в Турция ще се проведат в един ден – на 24 юни 2018 година. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.26", "title": " Според социологическите проучвания Ердоган ще спечели изборите в Турция"}
{"url": "https://trud.bg/1200-%d0%b4%d0%b5%d1%86%d0%b0-%d0%bd%d0%b0%d1%80%d0%b8%d1%81%d1%83%d0%b2%d0%b0%d1%85%d0%b0-%d1%80%d0%b8%d1%86%d0%b0%d1%80%d1%8f-%d0%b2-%d1%81%d0%b5%d0%b1%d0%b5-%d1%81%d0%b8/", "text": "Над 1200 деца от София нарисуваха рицари в специален конкурс, организиран от Ордена на Рицарите Тамплиери на Йерусалим – Велик Приорат България. Те участваха в регионалния етап на конкурса за детска рисунка на тема “Рицарят в мен” за деца до 8 клас. Близо 40 от малчуганите получиха грамоти на специална церемония в 144 училище “Народни будители” вчера.  Проф. Юлия Николова – Велик Офицер на Ордена у нас, поздрави наградените със завета на рицарството: “Рицарят в доблест се кълне, щом сърцето правдата познава, щом готов е да умре, слабите да защитава. Само истини мълви, и изгонва всичките злини, и вярата не ще потъне в забрава, дори един глас само да я изрече. Заветът вечно ще блести, дори едно сърце едва да озарява.” Наградените ще участват във финалния национален етап на конкурса. Резултатите от него ще са ясни на 1 юни, когато ще бъдат излъчени петима победители, които ще получат от Ордена стипендии от по 900 лв. Приоратът провежда ежегодно и литературен конкурс “Рицарска постъпка” за деца от 9 до 12 клас. По информация на Великия Приор на Велик Приорат България генерал-майор (о.р.) проф. Румен Ралчев децата, които са се явили на тези конкурси от цялата страна, са около 10 000.", "date": "2018.04.26", "title": " 1200 деца нарисуваха рицаря в себе си"}
{"url": "https://trud.bg/%d0%be%d0%b1%d1%89%d0%b8%d0%bd%d1%81%d0%ba%d0%b8-%d1%81%d1%8a%d0%b2%d0%b5%d1%82%d0%bd%d0%b8%d1%86%d0%b8-%d1%81%d0%b5-%d0%be%d0%b1%d0%b5%d0%b4%d0%b8%d0%bd%d0%b8%d1%85%d0%b0-%d0%b7%d0%b0%d1%80%d0%b0/", "text": "Столичните общински съветници от ГЕРБ, БСП „Патриоти за София“ и „Политическа група 5“ се обединиха да събират пари, за да платят 13 хил. лв. глоба, наложена на главният архитект на София Здравко Здравков. Той бе санкциониран от Върховния административен съд, защото не разреши на фирма НИКМИ да издигне небостъргая на терен за озеленяване до бул. “България”. Здравков коментира пред „Труд“, че за момента си говори с НИМКИ само през съда. По думите му, засега няма изглед на инвеститорите да бъде предложен друг терен в замяна на отредения за озеленяване, защото трябва да има желание от двете страни, а в случая при НИКМИ няма. Той съобщи и, че в сряда е бил в следственото като част от процеса срещу Кметицата на „Младост“ Десислава Иванчева. Съмненията са, че тя е взела подкуп от бизнесмен, чиято преписка нарочно е забавила. Здравков обясни, че относно преписките, които постъпват в Направление архитектура и градоустройство, че ангажимента на районните администрации е те да бъдат изпратени до възложителите на принципа на една пощенска кутия. „Аз издавам разрешение за строеж. Ангажимент на районните администрации е да го изпратят на възложителите. Имам забавени разрешения за строеж в „Младост“ от декември месец. Тези разрешения не са изпращани към възложителите. С тях 4 месеца не се е случило нищо, при положение, че има задължение на районната администрация за уведомяване на принципа изпращане на писмо с обратна разписка“, каза главният архитект. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.26", "title": " Общински съветници се обединиха заради глоба на Здравко Здравков\t\t\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-148/", "text": "Поставили сме предприемача на колене, допълва началничката на район „Младост”. Кметската завера остава за постоянно в ареста.     Трудим се по 40,8 часа, а холандците по 30,3 часа, сочат данни на Евростат.           Данните за миграционната обстановка в страната през март 2018 г. показват обезпокоителна тенденция – анализ на Спас Ташев.           Президентът Радев попита какъв е редът за ратификация на международния договор, казва проф. Пламен Киров в интервю за „Труд“.         Когато някой ромей започне да се хвали с победите на своя народ, веднага от крайния ъгъл на кръчмата някой българин се провиквал: „Клокотница“ – статия от поредицата на проф. Божидар Димитров “Политически разкопки”.             3000 журналисти отразяват историческата среща.                 Малцина от сегашния отбор ще запазят местата си, важно е кой ще ги запълни.           Силует на Никълъс Кейдж. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.26", "title": " Вижте акцентите в броя на вестник “Труд” в петък, 27 април 2018"}
{"url": "https://trud.bg/%d1%88%d1%83%d0%bc%d0%b5%d0%bd%d1%81%d0%ba%d0%b8%d1%8f%d1%82-%d1%83%d0%bd%d0%b8%d0%b2%d0%b5%d1%80%d1%81%d0%b8%d1%82%d0%b5%d1%82-%d1%83%d0%b4%d0%be%d1%81%d1%82%d0%be%d0%b8-%d0%bf%d1%80%d0%be%d1%84/", "text": "Известният български византолог проф. д.и.н. Иван Йорданов получи в четвъртък званието „Доктор хонорис кауза“ на Шуменския университет “Еп. Константин Преславски” на официална церемония. Тя се състоя в залата на Регионалния исторически музей в Шумен и бе кулминация на научната конференция „Пътуване към България“. Лично кметовете на Шумен и Велики Преслав Любомир Христов и Александър Горчев, общински съветници, зам.-председателят на БАН акад. Дамян Дамянов и много учени уважиха награждаването. Почетните знаци – медал, плакет и грамота на старобългарски и на латински език му връчи ректорът на Университета проф. д.и.н. Георги Колев. Проф. Иван Йорданов изнесе академично слово на тема “Шумен – център на българската и византийската сфрагистика с международно признание и авторитет”. Професорът е автор на 9 монографични изследвания и повече от 200 научни статии и съобщения в наши и чужди издания. Ръководил е филиала на Националния археологически институт с музей при БАН – Шумен. Главен редактор е на списание “Нумизматика, епиграфика и сфрагистика”. От 2005 г. е директор на Научния център по византинистика към Факултета по хуманитарни науки на ШУ. Член на международната асоциация по византийска сфрагистика. През 2009 г. проф. Иван Йорданов бе удостоен и със званието Почетен гражданин на Шумен. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.26", "title": " Шуменският университет удостои проф.Иван Йорданов"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d1%80%d0%b8%d1%81%d0%be%d0%b2-%d1%89%d0%b5-%d1%83%d1%87%d0%b0%d1%81%d1%82%d0%b2%d0%b0-%d0%b2-%d0%bb%d0%b8%d0%b4%d0%b5%d1%80%d1%81/", "text": "Министър-председателят Бойко Борисов ще участва в срещата на лидерите на страните от Процеса “Бърдо-Бриони”, утре, съобщават от МС. На срещата в Скопие домакин е президентът на Република Македония Георге Иванов. Борисов е специален гост на разговорите, заедно с председателя на Европейския съвет Доналд Туск. Инициативата за Процеса “Бърдо-Бриони”, който се провежда от 2013 г., е на Словения и Хърватия. Неговата цел е стабилизиране и ускоряване на европейска интеграция на страните от Западните Балкани чрез укрепване на регионалното сътрудничество и решаване на откритите въпроси – теза, която застъпва и България и е основен приоритет на ротационното председателство на Съвета на ЕС, ръководено от страната ни. В рамките на посещението си премиерът Бойко Борисов ще проведе и двустранна среща с председателя на Европейския съвет Доналд Туск, на която ще се обсъди подготовката на срещата на върха за Западните Балкани в София на 17 май. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.26", "title": " Премиерът Борисов ще участва в лидерска среща по Процеса „Бърдо-Бриони“"}
{"url": "https://trud.bg/%d0%b0%d0%ba%d0%b0%d0%b4%d0%b5%d0%bc%d0%b8%d0%ba-%d0%b3%d0%b5%d0%be%d1%80%d0%b3%d0%b8-%d0%bc%d0%b0%d1%80%d0%ba%d0%be%d0%b2-%d0%bf%d1%80%d0%b5%d0%b4-%d1%82%d1%80%d1%83%d0%b4-%d0%b0/", "text": " – Съмнявам се, макар че всичко е възможно. Тази комисия има солиден бюджет, който надхвърля бюджета на Държавна агенция „Архиви”. Членовете й от години са хора – партийно назначени, с големи заплати, осигурени са във всякаква област и се смятат за всезнайковци. Комисията по досиетата отдавна трябваше да бъде закрита, но има хора, обременени от комунизъм, които искат да си изчистят гузната съвест и казват: „Не, онези там – ченгетата, трябва да си платят отговорността”. Истината обаче не в архива на ДС. Там има неща, измислени от сътрудниците й – само и само да напишат нещо за някое събитие. Хората от комисията са политически ангажирани, представители на определени партии,  живуркат си и казват: „Ние знаем много за вас”. Преди твърдяха, че ДС държала своите сътрудници в зависимост, тези сега обаче се правят, че държат другите в зависимост.  – Да, и аз съм потърпевш от Първо главно управление (разузнаването), защото съм бил във Федерална република Германия. За да специализирам там през 1981-82 г. обещах, че като се върна, ще пиша. Първият път, когато отидох там през 1979 г. забравих да пиша. И затова ми казаха: „Ти имаш входна виза за ФРГ, но нямаш изходна. Ще пишеш ли?“ Аз им отговорих, че няма да пиша и се отказвам от специализацията…  Всъщност БКП си изми ръцете със своя меч, каквато беше ДС. Много от „нашите” момчета се прехвърлиха от другата страна. Още се чудя как Западът заложи на тези „наши“ момчета. Мислех, че ще мине време и ще дойдат млади хора, завършили в Западна Европа и САЩ, а точно тези „наши“ момчета продължават да ни досаждат от телевизора.  – Изследвал съм политическото насилие в България. Сега през септември ще отбележим 100 години от началото на Гражданската война в България. Тогава избухна така нареченото Войнишко въстание – след три войни и две национални катастрофи българите започнаха да се избиват помежду си –  Владая, Захарна фабрика, Княжево. Тогава започна една гореща и една студена гражданска война, която продължава и днес. За да има национално помирение, трябва да има национално съгласие. За да се стигне до национално единение, ние основахме такова сдружение – в него има интелектуалци, индустриалци. Идеята ни е 6 септември – денят на Съединението, да стане ден на единението и да се поднесат венци, както на Гарнизонното стрелбище, където са разстреляли Вапцаров и много други, така и на параклиса на жертвите на комунизма. Трябва да се разбере, че в Гражданската война няма победители. Всички сме победени, трябва да настъпи съгласие и помирение. Как успяха да се помирят в Испания, в Гърция след техните кръвопролитни граждански войни? А тук политиците само ровят в незарасналите ни рани. Трябва да има помирение и начело на него да застане президентът Румен Радев.  – Защото той е държавен глава и обединител на нацията. Има страдания, които се предават от поколение на поколение. Но трябва да има и състрадание към болката на другия. Дано президентът приеме тази инициатива. Румен Радев, за разлика от предишните президенти, които произлизаха от различни партии, е военен, прилича му да поеме такава инициатива и то заедно със Симеон Сакскобургготски. Не мога да забравя как той, който е засегнат от Гражданската война – чичо му е убит от режима, спря на един партизански паметник в местността  Жабокрек, поднесе цветя на загиналите партизани и каза: „И те са българи”.  – Да, така е, историците също са разделени. Филството и фобството са допълнително и злоумишлено разделяне на българския народ. Всеки може да има пристрастие – ето, аз съм свързан с Германия и имам симпатии към германската наука, култура и история. Но това не означава, че ще отрека Русия и ще кажа, че няма Руско-турска освободителна война и че едно робство било заместено с друго робство. Или пък като Росен Плевнелиев ще фалшифицирам Левски в Народното събрание. Да не забравяме, че Плевнелиев е един изкуствен русофоб и това е бизнеса му. Направо се чудя на нашите телевизии – всеки ден някоя от тях ни буди с образа и думите на този човек. Той, който е от фамилия, здраво свързана с комунизма, ще ми се прави на антикомунист. Наскоро го чух да казва, че чете история и сега се образова в историята. Вижте го само – преди е викал „КПСС”, а сега вика „Ю Ес Ей”.  – Вижте, той е един позьор. Може и малко да съм пристрастен, но мога да го сравня с предишните ни президенти. Първанов е  колега историк, но той беше много премерен. А този позьор скача като петел, говори за НАТО така все едно е Тодор Живков, който приказва за Варшавския договор. Само преди дни Плевнелиев викаше по медиите: „Ние трябва да изгоним руските шпиони от руското посолство…” Той не знае ли, че първо трябва да каже кои са  шпионите? А за да ги изгониш, трябва да ги разкриеш. „Путин не трябва да стъпва повече в България”, нарежда още той. Не се ли усеща, че не е Хилъри Клинтън, за да нарича Путин Хитлер и да го сравнява с него. Нито пък е принц Чарлз. Някои политици като него наистина се натягат на Чичо Сам (Щатите). А Чичо Сам, образно казано, иска да изгони Дядо Иван (Русия). Добре, изгониха го от икономиката, от културата, от отбраната. Но Плевнелиев и други като него искат да го изгонят и от историята. Е това вече – не може! Няма как.  – Не може британското правителство да казва „най-вероятно е“, „предполагаемо е“, дайте да бомбардираме, дайте да гоним руски дипломати. Сред аргументите им имаше откровени глупости. Като тази, че Путин в навечерието на изборите искал да си вдигне рейтинга, за да ги спечели, които пък били под въпрос. И това го говори английският премиер! И тук ще кажа: на Запад, не само в България, има криза на лидери. Ако Чърчил чуе Тереза Мей, сигурно ще се обърне в гроба. Генерал Де Гол ще направи същото, ако чуе какви ги върши и приказва Макрон. Свалиха Саддам Хюсеин, Кадафи, сега искат и Асад. И то правят всичко това чрез лъжи. Значи те могат да лъжат, могат да бомбардират, а Русия не може?!  – Бойко Борисов се усети и запази баланс в тази ситуация. България исторически е между две велики държави – Русия и Германия. Англосаксонските сили винаги са били заедно срещу Европа. Само един канал дели континентална Европа с Англия, но тя е много по-близко през океана до своите бивши британски колонии. Англосаксонските сили имат интерес на континента да има конфликти и да има война. Руснаци и германци се изтрепаха и през двете световни войни, а англосаксонците спечелиха. Те искат това да продължава и пак да сблъскат Германия и Русия. Това е политиката им.  – ЕС вече е едно военно джудже. Те се отучиха да маршируват. Вижте Германия – сега дори не може да сформира три ескадрили за Ирак и Сирия. Дотам са я докарали, защото има ограничение на въоръжените сили – тя е победена държава през войната. ЕС пести за отбрана, иска да живее по-нашироко, а САЩ дават милиардите. Затова и ни държат в зависимост.  – В момента се занимавам с психология на историческите личности, психология на тълпата, на армията. Ако дядо Фройд направи на Макрон психоанализа, ще се види, че младият човек, оженил се за своята учителка, страда от фройдистки комплекс. Това е много странно. Първото и най-важно нещо за онези държавници, които познавам като историк, е семейството. Те са консервативни, особено в семейството. Спомнете си посещението на Тръмп в Париж – Макрон си водеше учителката за ръка, а Доналд я оглежда по американски и казал шеговито: „А, бива я още“. Макрон се прави на Краля-слънце и, за съжаление, не вярвам, че той ще свърши добре.  – Че французите възлагат много надежди на този млад държавник е вярно, но той се изхвърля доста над собствените с възможности. Още Рузвелт казваше, че Франция вече няма да бъде великата сила, а генерал Де Гол си вирел носа, като се смятал за нещо средно между Краля слънце и Жана Д”Арк. И генералът държа Великобритания извън европейската общност. Каза: „На мен не ми трябва троянският кон на САЩ“. И излезе от НАТО.  Но Макрон как да каже такова нещо – той не е национален герой от две световни войни като Шарл де Гол.  – Да, и тя няма лидери. Дано Макрон да успее, но не вярвам. Вижте предшественикът му Оланд какво правеше. Оставяше си любовницата в Елисейския дворец и отиваше с моторетка при друга любовница в хотел. Ами Никола Саркози? Хвърли се на една манекенка и си направи обувки с висока подметка, за да порасне на ръст. Ех, къде са онези държавници! Епохата раздели героите. Изпитанията от световните войни родиха онези мъже. Не само Рузвелт и Чърчил. Но и Сталин. Да, той може да е масов убиец, диктатор, но е учил Духовна семинария. Като чета протоколите на тримата големи по време на последната война, виждам, че Сталин се държи като равен с Чърчил, който има 800 години потекло с Рузвелт. Затова казвам: и Сталин е бил велик държавник, нищо, че е бил убиец – да не смесваме двете неща. Сега лидерите липсват. Само Путин е на ниво.  – Раждаха и то какви мъже! А сега какво става с младежта? Гледам как студентите на 25 години се лигавят – правят го, защото не са служили войници. Знаят ли, че само на 24 години капитан Рачо Петров като началник на Генщаба на армията разбива сръбската армия при Сливница. За Ботев, Караджата и Хаджи Димитър, които загиват само на 28 години, да припомням ли?…  – Така е, но младежите сега имат огромни претенции. Наистина се лигавят, живеят в един виртуален свят, не искат да маршируват, и казват – който иска, да служи в армията. Каква армия?! Поканиха ме тези дни от една телевизия да коментирам при тях Гергьовденския парад след няколко дни – отказах. Как да отида, като ми е тъжно. Та, дори след Ньойския диктат нашата армия и честта на офицерството не са били така смачкани. Това се опита да направи бившият ни военен министър земеделецът Ненчев. Добре че сега Каракачанов се мъчи да оправи нещата и да вдигне малко авторитета на офицерите. Европа сега не иска да марширува, тя иска наемници да я пазят от новите варвари. Няма кой, но е добре да не забравя, че Римската империя беше победена от варварите, които бяха много по-ниска цивилизация. Една цивилизация трябва да се защити сама, а не да разчита на наемници.", "date": "2018.04.26", "title": " Академик Георги Марков пред „Труд“: Англосаксонците  искат да сблъскат Германия с Русия\t\t\t"}
{"url": "https://trud.bg/%d0%bd%d0%be%d0%b2%d0%b8%d1%82%d0%b5-%d0%bc%d1%83%d1%82%d1%80%d0%b8/", "text": "Обикновена история. Блогърът Иво Мирчев за малко завчера да си изпати от едни момчета като тия, които в годините на добрия стар рекет нарекохме мутри. Нали си ги спомняте тия години – когато всеки собственик на магазин, автомобил или пари в брой плащаше на силовите групировки и си слагаше лепенка на прозореца, за да не го сбъркат с някой незастрахован.  Та пътувал Иво в наши дни из България и решил да спре на паркинг в старопрестолния град. Да, обаче гледа там: две лимузини с четири седмици в номерата се разположили на пет паркоместа, а край тях стърчат пет-шестима пазачи – чернодрешковци, дебеловрати, като изкопирани от архивните снимки за гангстерската война. Престрашил се той и помолил най-миловидния от тях да помести едната кола. По-нататък не е за разправяне…За отбелязване е само, че полицията потулила неговото обаждане на телефон 112 и чак, когато се разчул гафът й по телевизията, „установила“ , че двете МПС-та са на „80-годишно лице и фирма“. Полицейските говорители някак си пропуснаха да съобщят публичната тайна, че в тях се вози Роди Черния, прочут сводник от Варна, но репортажът се получи и без това. Десетки сайтове го препечатаха и един познат въпрос оглави за пореден път криминалните рубрики: „Връщат ли се мутрите?“  Между другото, ако имаше в медиите конкурс за най-глупаво и най-често повтаряно питане, това – „Дали се връщат мутрите?“ вероятно щеше да бие класическото „Как постигате успехи пред публика?“  Ако решите да напишете това питане в Гугъла, ще получите три възможни отговора за 0,31 секунди: 1) Мутрите не се връщат, защото не са си отивали 2) Мутрите принадлежат на миналото 3) Други.  Първият е верен, нас ако питате. Мутрите са си тук от миналия век, само дето са мутирали.  Доказателства искате ли?  Вижте в интернет определението за „мутра“. Недодялан, груб, физически силен, ниско интелигентен индивид, склонен към насилие спрямо другите. Понякога е със спортна подготовка – борец, каратист. Облечен е с анцуг и маратонки или с костюм. Обикновено е късо подстриган, със слабост към маркови часовници и злато. След влизането на България в ЕС се подвизава не само на улицата и в подземния свят, а и в законния бизнес, съчетан с незаконен – пране на пари, сметопочистване, контрабанда. В Уикипедията пише също така: „Мутрата е въплъщение на възтържествувалата духовна деградация и ограниченост, открояваща се заедно с хипертрофирала корпулентност, доминантно мислене и силови действия“.  Има ли някой, който не е виждал напоследък такъв човек?  Вие ли, госпожо? Къде живеете?  Как така не разбрахте например за оня футболен фен, който хвърлил взрив на стадиона, за да се почувства значим вероятно и ранил в окото полицайка?  А за негодника, пребил хирург от Бърза помощ, понеже не пристигнал на мига в махалата, за да излекува махмурлука на брат му?  А за оня данъчен, когото някой претрепал с остър кол на булеварда пред дома му?  А за бащата, саморазправил се с ритници със съученика на своя син?  А за дядото, ударил шамар на учителката, която не писала на внучката му петица?  Нима не се е случвало, мила госпожо, да видите на светофар шофьори, които се млатят, понеже някой някого изпреварил? Не сте ги гледала как крещят като побеснели орангутани – сигурни, че ще останат безнаказани!  А събирачите на дългове, госпожо, не са ли ви посещавали? Не ви ли напомнят някои от тях на гангстерите от 90-те, със златните ланци? Те също ви рекетират, обаче легално, не е ли така? Щом сте пропуснала да си платите сметката на мобилния оператор, знаете как е. Колекторските предприятия разполагат с личните ви данни, събират просрочени задължения с изтекла давност и ви стряскат, меко казано. Пък дългът ви нараснал от 29 лева на хиляда?  Мъжът ви е с малък бизнес, така ли? Вярвам ви, че го тормозят изнудвачи. И сега, и в миналия век, в разгара на гангстерската война, дребните собственици са лесните жертви, понеже като хем са повече, хем по-лесно се плашат. Рекетът си е рекет, има си правила и те са неизменни от епохата на ВИС и СИК досега.  Вчера ли ходихте в общината и си платихте, за да не бави чиновничката оная квитанция, без която ви затварят закусвалнята? Онзи ден ли дадохте на данъчната, да не ви глоби стократно? А рушветът в петък бутнахте за обществена поръчка, ако не греша?  Вземете ли думите, че не сте виждала мутра, назад!  Признайте си, че седнете ли пред телевизора, се оказвате тутакси с някоя мутра очи в очи? Показват ги в белезници понякога, но и в студията, където се оправдават чат-пат, но в повечето случаи акъл дават даже. И интервютата на големците се въртят все покрай тях.  Помните ли „назначените печеливши, наематели и концесионери на плажове“, дето вицепремиерът Симеонов ги спомена, че клатят държавата? Изброи ги: Маргените, Радо Слънцето и Маджо, които държат Обзор, Поморие, Бургас, Слънчев Бряг. Дежа вю…  Нещо като собствениците на футболни клубове Илия Павлов, Юри Галев, Маймуняка и други разни от трибуквените бригади – вечна им памет, които извадиха на стадионите бухалките и две десетилетия оттогава там вече не е безопасно място.  Леле, ами шефът на СДС Лукарски? Какви горили заведе на Националния съвет на партията, за да го пазят от кютека там. Камерите ги показаха: мутри, като за списание! „Няма как да ги сбъркаш с политици“, каза една дебела дама по БиТиВи.  Няма как ли? Ой, че глупост! Между политиците ни вече има толкова много тъпи муцуни, които познават само закона за силата, че ако се хванат на хоро, то сигурно ще обиколи ЦУМ, с Министерския съвет и градинката.  Имаме зам. шеф на парламента, примерно, обвинен за рекет на аптекари и даден на съд, че принуждавал наемател на пицария да му плаща и то с юмрук… Впрочем, те са доста мутрите в държавните кабинети, но ги няма още в папките по дело.  Някои депутати и депутатки не ви ли изглеждат като мутри и метреси от борческа дискотеки? Изглеждат, как да не изглеждат. Само дето не са в „Дескрим“ и в „Мираж“, а в стаите на групите им, наречени „парламентарни“.  Да не се заяждаме повече с управниците. Да погледнем модните тенденции като цяло. Какви мъже избират тиражните дами? Избират най-вече такива, които помпат мускули във фитнеса, демонстрират благосъстояние с огромни джипове и кохорта от телохранители, и обичат да създават суматоха, все едно дали отиват на курорт или на предизборна обиколка.  „Мутренските времена не се връщат!“, отсече неотдавна вътрешният министър. Той е прав в смисъл, че времената не са мръднали – колкото повече се променят май, толкова повече си остават същите. „Видите ли добре облечени бизнесмени да влизат в заведение, изнасяйте се най-добре.“ Спомняте ли си този разумен съвет? Даде ни го премиерът по-рано, като беше секретар на МВР. Съветът очевидно издържа проверката на много зими и лета. Причината е най-вероятно, че всяка страна има мутрите, които заслужава.", "date": "2018.04.26", "title": " Новите мутри\t\t\t"}
{"url": "https://trud.bg/%d0%bf%d1%80%d0%b5%d0%ba%d0%be%d0%bc%d0%b5%d1%80%d0%bd%d0%b8%d1%82%d0%b5-%d0%b0%d0%bc%d0%b1%d0%b8%d1%86%d0%b8%d0%b8-%d0%bd%d0%b0-%d0%bd%d0%b0%d1%88%d0%b5%d1%82%d0%be-%d0%bc%d0%be%d0%bc%d1%87%d0%b5/", "text": "Вероятно щях да отмина тази тема като рутинна в усилията на Македония да намери и осигури неформална подкрепа за своите атлантически амбиции. Макар че, както виждам, за македонския премиер Зоран Заев тя е твърде важна, може би защото потвърждава за пореден път, че той има подкрепата на съществени фактори в международната политика, пък били те и някогашни политически величия на международната – световна и европейска, сцена. Вероятно щях да я отмина, ако сред гостите на Заев, които учредиха групата „Охрид” за лобиране за евроатлантическото членство на Македония, не бях видял името на „моя човек” Росен Плевнелиев. Пет години като президент на България той не стъпи на територията на Македония, защото там имало антибългарска медийна кампания и кражба на историята ни, които той с неговата чувствителна душа не можел да преглътне. Пет години се гънеше как да откаже поканите на македонския си колега Георге Иванов да се срещнат на територията на Македония, пет години търсеше някакви сериозни аргументи да направи отказа си по-приемлив. Не че Георге Иванов е цвете за мирисане – дори след падането от власт на неговия ментор Никола Груевски, Иванов продължава да прави гаф след гаф, което пък свали главоломно рейтинга му на равнището на нулата. Последният – отказът му да подпише прословутия и противоречив Закон за езиците, който парламентът гласува на три пъти. Веднъж Иванов го върна след второто гласуване, парламентарното мнозинство отново го прие, тогава президентът в скандално нарушаване на Конституцията на страната отказа да го подпише. И сега Законът виси някъде в правното пространство, в правния мир на Македония, без да се знае каква ще бъде неговата съдба. Но ако нещо се знае, това е фактът, че изгласуваният, но неподписан Закон за езиците, внася напрежение в управляващата коалиция начело със социалдемократите на Зоран Заев, тревожи албанците във всичките им политически проекции и клати парламентарното мнозинство. Сега Плевнелиев наистина отиде в Скопие, след като горе-долу по същото време на миналата година го изловихме да лъже като калайджия, че отишъл в Охрид да се види с местни българи, които били лежали по затворите в бивша Титова Югославия за своята пробългарска симпатия. Нищо подобно, Плевнелиев се веселеше в една популярна охридска кръчма, където, казват, български бизнесмени с пари за пръскане обичали да ходят да опитват охридска пъстърва, оркестърът му свиреше стари български шлагери, които в Охрид все още се пазят като свидна реликва, а самият той след дни се опитваше да изкара охридската веселба като израз на някакъв личен патриотизъм, фалшив, разбира се… Хората там искали да видят своя президент, да го прегърнат, той също искал да ги види, да ги прегърне, та чак се бил разплакал… Що не отиде да ги прегърнеш, когато в продължение на пет години бе държавен глава, когато имаше всички институционални възможности да удариш едно рамо на българите в Македония, та да почувстват те, че имат закрила от най-високо българско политическо ниво, че България мисли за тях и не ги е изоставила на гоненията от режима на бившия премиер Никола Груевски. Пет години като президент не стъпи в Македония, а първата му проява като вече бивш държавен глава  бе да отиде да се лигави в „Далга” и да прави после пиар от това. А уж е човек от нашия край, което би означавало да има най-малко една причина повече от другите политици да съпреживява проблемите на нашите братя в Македония и да намери начин да им помогне… Иначе, и аз обичам охридска пъстърва, повече обаче  си падам по белвицата, предпочитам да ходя в по-земни и непретенциозни заведения около езерото, където и рибата е като хората, и компанията не е снобска, и моабетът върви като по вода, пък и цените са приемливи за скромни български пенсионери като мен. Та, гледам, сега нашето момче Плевнелиев се наредило в групата някогашни политици, които гостуваха на Заев в Скопие, удариха му едно рамо за неговите амбиции да вкара Македония в НАТО и сформираха групата „Охрид” за подкрепа на тези амбиции. Интересни имена са в тази група, няма спор, като започнеш от някогашния генерален секретар на НАТО, британецът Джордж Робъртсън, който помня като пряк участник в опитите за разрешаване на кризата от лятото на 2001 година. Там е неговият наследник начело на пакта, испанецът Хавиер Солана, който от местните хора си спечели неблагозвучен вариант на своята фамилия  заради ролята му в подписването на Охридския мирен договор от 13 август 2001 г., предизайнирал политическата структура в Македония и дал повече права на етническата албанска общност в страната. В групата „Охрид” е и някогашният министър на външните работи на Швеция Карл Билт, както и някои бивши посланици в Скопие и в района като Ален Ле Роа и Волфганг Ишингер. Както и да наречем тази група – лоби-група или група за натиск, или каквото още искате, и въпреки нейния неформален характер, нейното форматиране и организиране си е един сериозен политически и медиен успех на премиера Зоран Заев. Бивши, бивши, колко да са бивши тези политици, които преди години бяха лицето на атлантическата идея, и чиято дума минаваше като постулат, който балканците трябваше да приемат на доверие като закон. И които – това трябва да се признае, имаха определена роля във форматирането на новия политически дизайн на днешна Македония. С изключение на нашето момче, разбира се, поради споменатите по-горе причини. Защото къде беше Плевнелиев през лятото на 2001 година, когато Робъртсън и Солана последователно един след друг, ползвайки авторитета на НАТО, търсеха мирното решение от тежкия конфликт, внимаваха във вербалните си изяви по отношение на членовете на Армията за национално освобождение (АНО) с оглед на това, че си даваха сметка за възможността тогавашните бунтовници от Шар планина един ден да станат легитимни политици, с които трябва да се работи… Както и стана, впрочем. Къде беше „моят човек” Плевнелиев,  когато международната общност чрез своите представители Робъртсън, Солана и другите посланици трябваше да взима изключително важни решения, от които зависеше съдбата и бъдещето на Македония, но и на целия регион. Лятото на 2001 година, което мина пред очите ми, и което по силата на обстоятелствата като кореспондент на БНТ отразих в десетките си текстове за медиите в София, беше горещо и непредвидимо, време на истински политически решения и на сериозни компромиси, на мъжка приказка и дадена дума и на чувство за отговорност, колкото и рутинно и клиширано да звучи това. Робъртсън и Солана, Карл Билт и другите бяха на жежкия политически и военен терен в Македония, опитвайки се да минимизират жертвите и последиците от военния конфликт, както и да дадат нова перспектива на Македония. Те бяха там, бяха и в кореспонденциите ми, и в предаванията, и в репортажите на всички местни и световни агенции, които работеха непрекъснато в Македония през тази година. Плевнелиев го нямаше никъде там. Но сега, когато трябва да се пъчат гърди и да се трупат лични активи покрай хора, които имат заслуги за Македония днес, такава, каквато е, и нашият човек е в състава на иначе приятна група, която избра името „Охрид” за себе си поради факта, че тъкмо там, на брега на езерото, бе подписан Охридският мирен договор. Тази връзка очевидно е търсена, още повече, че повечето членове на неформалната политическа банда имат някакви заслуги в някаква степен към него. Накрая, нека да бъда разбран правилно – подкрепям всякаква помощ за евроатлантическото членство на Македония. В това число и от президента (веднъж президент-завинаги президент) Росен Плевнелиев. Само го моля да оказва тази подкрепа и помощ скромно, да не си приписва заслугите на другите от „Охрид” и на себе си и да се въздържа от това да се хвали какъв приятел е с тях.  Те просто са друга класа.", "date": "2018.04.26", "title": " Прекомерните амбиции на нашето момче Плевнелиев\t\t\t"}
{"url": "https://trud.bg/%d0%bd%d0%b0%d0%b3%d1%80%d0%b0%d0%b4%d0%b8%d1%85%d0%b0-%d1%83%d1%87%d0%b0%d1%81%d1%82%d0%bd%d0%b8%d1%86%d0%b8%d1%82%d0%b5-%d0%b2-%d0%bc%d0%b5%d0%b6%d0%b4%d1%83%d1%83%d1%87%d0%b8%d0%bb%d0%b8%d1%89/", "text": "За втора поредна година в Благоевград бяха наградени участниците в междуучилищен конкурс „Живей здравословно 2“. Инициативата се проведе днес, в зала №3 в Център за личностно и творческо развитие на децата на Благоевград ( бивш Младежки дом). По време на финалната фаза от конкурса, непосредствено преди връчването на наградите бяха представени и презентирани дейностите от конкурса. В надпреварата участваха деца на възраст между 10 и 18 години. Учениците се представиха с различни творби под формата на презентации, изработване на проект или клип за анти-реклама, образователни клипове или образователни игри. Те участваха групово и/или индивидуално в четири различни категории. Учениците трябваше да работят върху въпроси свързани с тютюнопушенето, алкохола, здравословното хранене и имаха за цел да покажат тяхното влияние върху човека и човешкия организъм. Последната категория от конкурса включваше физическа активност, със състезание по народна топка и футбол, която имаше за цел да покаже положителните резултати върху човека от спорта. В категория „Тютюнопушене“ участваха ученици от 5 – 7 клас от ХІ ОУ „Христо Ботев“, Благоевград , като тяхната задача бе да изработят анти-реклама, на тема „Деца срещу тютюнопушенето“. В категория „Алкохол“ се включиха учениците от 8 – 10 клас на Благоевградска Професионална Гимназия, които работиха върху темата „Подари си живот и свобода, а не зависимост. В частта „Здравословно хранене“ участваха ученици от ЕГ „Акад. Людмил Стоянов“, които изготвиха и представиха електронни мултимедийни продукти с информационно или обучително съдържание. В последната категория- турнирът по футбол и народна топка „Здрав дух в здраво тяло“ се включиха учениците от 3 – 4 клас на ІІ ОУ „Димитър Благоев“. Целта на инициативата е да насочи младите хора към дейности, които биха им позволили да развиват своите възможности и талант, да ги насочи по пътя на здравословния начин на живот и отговорното поведение.  Инициативата се организира от Местната комисия за борба срещу противообществените прояви на малолетните и непълнолетните – Благоевград, съвместно с Регионална здравна инспекция- Благоевград. българската гора”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.26", "title": " Наградиха участниците в междуучилищния конкурс „Живей здравословно“ в Благоевград"}
{"url": "https://trud.bg/%d1%80%d1%83%d0%bc%d0%b5%d0%bd-%d1%80%d0%b0%d0%b4%d0%b5%d0%b2-%d0%b2%d0%b8%d1%81%d0%be%d0%ba%d0%be-%d1%86%d0%b5%d0%bd%d0%b8%d0%bc-%d1%81%d0%bf%d0%be%d0%b4%d0%b5%d0%bb%d0%b5%d0%bd%d0%b8%d1%8f-%d0%be/", "text": "„Високо ценим доброто сътрудничество и споделянето на швейцарския опит и добри практики в системата на дуалното професионално обучение, както и за въвеждането на този образователен модел в България“. Това заяви държавният глава Румен Радев, който днес се срещна с Ули Маурер, вицепрезидент на Конфедерация Швейцария и ръководител на Федералния департамент на финансите. На „Дондуков“ 2 Румен Радев и неговият гост направиха преглед на двустранните отношения, като президентът даде висока оценка за постигнатите резултати в рамките на Българо-швейцарската програма за сътрудничество за намаляване на икономическите и социални различия в Европа. „Вярваме, че скоро ще бъде взето решение за удължаване на действието и след 2019 г. на тази програма, в рамките на кохезионната политика на Швейцария за новите държави-членки на ЕС, или поне в частта й, която засяга образованието“, посочи Румен Радев. По време на срещата бяха обсъдени и активните търговско-икономически отношения между България и Швейцария, както и възможностите за задълбочаване на инвестиционното сътрудничество. „Швейцария е на на 8-мо място по размер на преките чуждестранни инвестиции в България и ние работим за постигането на по-висока производителност на труда и по-добри условия за инвеститорите“ отбеляза президентът. Двамата бяха единодушни, че провеждането на двустранни бизнес форуми е важна стъпка в тази посока. „Оценяваме подкрепата на Швейцария за приемането на страната ни в Шенген, тъй като това e важен принос към общата европейска сигурност, контрола и защитата на външните европейски граници“, посочи още Румен Радев. По думите на държавния глава „стабилността в нашия регион е дългосрочен приоритет за България, ползващ се с подкрепата на всички държавни институции и на българските граждани и страната ни е признателна за приноса на Швейцария за политическото и икономическо стабилизиране на държавите от Западните Балкани“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.26", "title": " Румен Радев: Високо ценим споделения опит на Швейцария в системата на дуалното професионално образование"}
{"url": "https://trud.bg/%d0%b7%d0%b0%d0%bf%d0%b0%d0%bb%d1%8f%d0%bd%d0%ba%d0%be%d0%b2%d1%86%d0%b8-%d1%82%d1%80%d0%be%d1%88%d0%b8%d0%bb%d0%b8-%d0%b0%d0%b2%d1%82%d0%be%d0%b1%d1%83%d1%81-%d0%b8-%d0%bf%d1%81%d1%83%d0%b2%d0%b0/", "text": "Под ръководството и надзора на Софийска районна прокуратура е образувано и се води досъдебно производство за това, че на 25.04.2018 г., около 21.00 часа, в гр. София, бул. „Евлоги и Христо Георгиеви“, в автобус, движещ се линия 204, са били извършени непристойни действия, грубо нарушаващи обществения ред и изразяващи явно неуважение към обществото, които се отличават с изключителен цинизъм и дързост – счупени вътрешно огледало за обратно виждане, плафон на лампа и голямо странично стъкло на автобуса, като едновременно с това са били отправени обидни жестове и думи към полицейски служители, съобщиха от прокуратурата. Това деяние представлява извършено престъпление по чл. 325, ал. 2, вр. ал. 1 НК. Три лица са задържани за срок от 24 часа със заповед по ЗМВР, като предстои материалите да бъдат докладвани на наблюдаващия прокурор – за даване на указания по разследването и съгласуване на последващите действия, които следва да се извършат. Малко по-рано същия ден, от МВР съобщиха, че на стадиона не са допуснати 23 във видимо нетрезво състояние. Посетители на срещата бяха проверявани щателно на изградените в района на стадиона контролно-пропускателни пунктове, като преди началото на мача бяха задържани 30 лица. 11 от тях за притежание на наркотици, 11 за носене на забранени предмети (маски, боксове, ножове, пиротехника), 2 за агресивно поведение, задържани на метростанцията на Софийския университет и 6 – без документи. Общо 23 във видимо нетрезво състояние не бяха допуснати до стадиона. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.26", "title": " Запалянковци трошили автобус и псували полицаи"}
{"url": "https://trud.bg/%d0%ba%d0%b5%d0%b2%d1%80-%d1%89%d0%b5-%d1%80%d0%b5%d1%88%d0%b0%d0%b2%d0%b0-%d0%b7%d0%b0-%d0%bf%d1%80%d0%be%d0%b4%d0%b0%d0%b6%d0%b1%d0%b0%d1%82%d0%b0-%d0%bd%d0%b0-%d0%bd%d0%b0%d0%b4-20-%d0%be%d1%82/", "text": "КЕВР вече ще има правомощия да разрешава продажбата на над 20% от собствеността на енергийните дружества. Това реши парламентът с окончателното приемане на промени в Закона за енергетиката Държавният регулатор ще определя ежегодно в срок до 30 юни премии за електрическа енергия от възобновяеми източници и от високоефективно комбинирано производство, произведена от централи с обща инсталирана електрическа мощност над 4 мегавата, предвиждат още промените. За целите на ценообразуването, КЕВР ще определя ежегодно, в срок до 30 юни, прогнозна пазарна цена на електрическата енергия за покриване на технологичните разходи на оператора на електропреносната мрежа и на операторите на електроразпределителните мрежи. Законопроектът въвежда и европейски регламенти, свързани с либерализацията на пазара на електрическа енергия. Тяхното спазване ще бъде контролирано от КЕВР. Длъжностни лица от регулатора ще могат да извършват проверка на място, ще имат право да влизат в помещения, превозни средства и обекти, да преглеждат документи и записи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.26", "title": " КЕВР ще решава за продажбата на над 20% от енергийните дружества\t\t\t"}
{"url": "https://trud.bg/%d0%bf%d1%80%d0%b8%d0%bd%d1%86-%d1%85%d0%b0%d1%80%d0%b8-%d0%bf%d0%be%d0%ba%d0%b0%d0%bd%d0%b8-%d0%b1%d1%80%d0%b0%d1%82-%d1%81%d0%b8-%d0%bf%d1%80%d0%b8%d0%bd%d1%86-%d1%83%d0%b8%d0%bb%d1%8f%d0%bc-%d0%b7/", "text": "Принц Хари е поканил по-големия си брат принц Уилям за кум на предстоящата му сватба с американската актриса Меган Маркъл, предадоха световните информационни агенции, позовавайки на двореца Кенсингтън. В съобщението от официалната резиденция на принцовете, публикувано в Туитър, се посочва: “За херцога на Кембридж отправената покана е чест и той е готов да подкрепи брат си в параклиса “Сейнт Джордж” на замъка Уиндзор на 19 май”. На сватбената церемония се очакват около 600 гости, припомнят агенциите. По-рано в. “Дейли екпрес” съобщи, че 33-годишният принц Хари най-сетне е поканил брат си принц Уилям за кум на предстоящата му сватба с 36-годишната Меган Маркъл. Макар около събитието да се знаят малко подробности, вътрешен източник е потвърдил ексклузивно за изданието, че една от ключовите роли вече е “заета”.   Въз основа на личния си опит бъдещият младоженец принц Хари може да даде някой и друг съвет на по-големия си брат за ролята му на кум. Като такъв от принц Уилям се очаква да носи брачните халки и да произнесе слово. По-рано през годината все още беше под въпрос дали херцогът на Кембридж ще кумува на сватбата на принц Хари през май. Запитан как стоят нещата, принц Уилям отговори: “Той все не ме е поканил. Въпросът е деликатен”.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.26", "title": " Принц Хари покани брат си принц Уилям за кум на сватбата"}
{"url": "https://trud.bg/%d0%bd%d0%b7%d0%be%d0%ba-%d0%bf%d1%80%d0%be%d0%b2%d0%b5%d1%80%d1%8f%d0%b2%d0%b0-%d1%81%d0%bb%d1%83%d1%87%d0%b0%d1%8f-%d1%81-%d0%b6%d0%b5%d0%bd%d0%b0%d1%82%d0%b0-%d0%bf%d0%be%d1%87%d0%b8%d0%bd%d0%b0/", "text": "Националната здравноосигурителна каса е разпоредила спешна проверка по случая с болната жена, починала поради невъзможност да доплати необходимата й аортна лапа. Проверката ще завърши в рамките на утрешния ден – 27 април 2018 г., и касата ще оповести резултатите от проверката, съобщиха от НЗОК. По предварителни данни, леталният изход на пациентката, за която медиите сигнализираха, не е свързан с невъзможността да се постави аортна клапа, а с тежкото й общо състояние и сериозни съпътстващи заболявания, се казва в позицията на здравната каса. Направените справки в информационната система на НЗОК показват, че за периода 1 април 2017 г. – 31 април 2018 г. през 4 лечебни заведения в страната – МБАЛ „Св. Марина“ – Варна, УМБАЛ „Св. Георги“ – Пловдив, и преимуществено в УСБАЛССЗ “Св. Екатерина“ и АДЖЪБАДЕМ СИТИ КЛИНИК – София, са преминали общо 105 пациенти, някои от които хоспитализирани по два и повече пъти, за поставяне на транскатетърна аортна клапа. От тях 7 са починали поради влошено общо здравословно състояние, което не е свързано с поставянето на клапите. По свързани клинични пътеки за същия период са преминали 5-има пациенти, като двама от тях са починали в лечебното заведение, по причини, които нямат нищо общо с поставянето на клапите. Заявени са общо 3693 бр. медицински изделия от 208 заявителя. От тях 590 бр. медицински изделия са включени в списъка на медицински изделия, прилагани в извънболничната медицинска помощ и 3103 бр. – в списъка на медицински изделия, прилагани в болничната медицинска помощ. При определяне на цените, които НЗОК ще заплаща, са взети предвид както най-ниските цени, предложени от производителите, така и информация от Европейските държави за стойностите на медицинските изделия, заплащани от техните фондове:  Направен е анализ на медиицинските изделия и практиките в здравноосигурителните фондове на следните държави: Франция, Полша, Словакия, Австрия, Испания, Словения, Люксембург, Хърватия, Естония, Румъния и Германия. В две от страните – Словакия и Франция, следните медицински изделия са с по-ниски стойности от тези на НЗОК. Направен е преглед на информацията в 5-те най-големи немски здравноосигурителни фондове на Германия. Имайки предвид системата на Германия е разгледана и информация от Немски Институт за ДСГ -InEK GmbH G-DRG-Version 2018, където фигурират диференцирани следните стойности на лекарство отделящ коронарен стент:1 бр – 68,75 € , 2 бр.-137,50 €, 3 броя 206,25 €, 4 броя – 275 €, 5 броя 343,75 €, 6 броя стент 412,50 €. Направен е анализ на стойността на медицински изделия, заплатени от НЗОК по стойност по фактура на лечебните заведения за болнична помощ.  Намерени са стойности по фактури, по-ниски от определените в списъка на 10 подгрупи по технически изисквания, всичките в основна група 4– Стент – коронарни и периферни, с разлика в диапазон от 51 лв. до 900 лв. Вземайки предвид определените със Закона за бюджета на НЗОК за 2018 г. средства за календарната година от 98 000 хил. лева, Надзорният съвет на НЗОК утвърди списък със стойности, до които НЗОК да заплаща за медицински изделия от 1 април 2018 г., с предложени стойности, които отговарят на най-ниската стойност от отчетена фактура за 2017 г. и по-ниски стойности за групи медицински изделия, заплащани от фондове в държави от Европейския съюз. След публикуване на списъка, всяко лечебно заведение провежда процедура – обществена поръчка, съобразно необходимостите на всяко от тях. Считаме за напълно реалистична възможността производителите да предложат по-ниски цени за медицинските изделия, посочват от касата. С проведена процедура през 2018 г. НЗОК е гарантирала достъпа на пациентите до повече медицински изделия на по-ниски цени със заявителите (фирмите, които предоставят медицинските изделия на лечебните заведения за болнична помощ) спрямо предходни години. За 2018 г. са договорени 828 нови медицински изделия в болничната помощ. Всеки здравноосигурен има право да получи медицински изделия от Списъка и да изисква от лечебното заведение информация относно изделията по отношение на тяхното използване и прилагане, както и възможната алтернатива от същата група/подгрупа изделия на по-ниска цена. Националната здравноосигурителна каса има готовност да извърши проверка по всяка конкретна жалба или сигнал, подадени от пациенти, неправителствени организации, лечебни заведения и др. и да уведоми обществеността за резултатите от проверките. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.26", "title": " НЗОК проверява случая с жената, починала заради скъпа аортна клапа"}
{"url": "https://trud.bg/%d0%b8%d0%b7%d0%b4%d0%b8%d1%80%d0%b2%d0%b0%d1%82-%d0%b4%d1%8a%d1%80%d0%b2%d0%be%d1%81%d0%b5%d0%ba%d0%b0%d1%87-%d0%bf%d1%80%d0%b5%d0%b1%d0%b8%d0%bb-%d0%be%d0%b3%d1%80%d0%b0%d0%b1%d0%b8%d0%bb-%d0%b8/", "text": "36- годишният насилник от Златарица, който преби, ограби и опита да изнасили в нощта срещу сряда възрастна жена, е обявен за национално издирване. Това съобщи ст. ком. Димитър Машов, директор на ОД на МВР във Велико Търново. По думите на 75-годишната жертва, мъжът, който е жител на котелското село Градец, е бил неин съсед от известно време. Злосторникът не бил употребил алкохол, когато извършил злодеянието, вероятно обаче е с някакви девиации. “Иззети са веществени доказателства по случая, разпитани са свидетели и е образувано досъдебно производство”, информира още старши комисар Машов. Кметът на Община Златарица Пенчо Чанев пък заяви, че пришълецът е дървосекач, който няма постоянен адрес в Златарица и се е самонастанил. Жената в момента лежи с фрактура и травми след побоя във великотърновската болница. Случката се е разиграла във времето от 21.30 часа до 00.30 часа. Жената успяла да се оттърве от злосторника, след като със сетни сили успяла да го удари в слабините, при което той се уплашил и избягал. Тогава баба Мария потърсила помощ от свои близки, които веднага позвънили на полицията. В 3.50 часа пострадалата жена била настанена в неврохирургията на великотърновската болница. Лекарите установили, че има сътресение на мозъка. Шефът на отделението д-р Мойнов обясни, че пациентката вече е в добро състояние и в петък ще бъде изписана. 36-годишният насилник Георги Камчиков е обявен за национално издирване, съобщиха от полицията и поясниха, че по случая са иззети веществени доказателства, разпитани са свидетели и е образувано досъдебно производство. От 3-4 години баба Мария живее сама, след като мъжът й починал. Възрастната жена има три деца – синът й работи в Гърция, има дъщеря в Германия и още една, която е на легло в Стражица, защото страда от Паркинсон, разказа нейният племенник Веселин Стоянов. През нощта на 24 срещу 25 април 75-годишната жена от Златарица е била жестока пребита, съблечена и е направен опит да бъде изнасилена, а от дома й са откраднати пари и дебитни карти. Лицето, влязло в жилището на самотноживеещата жена, е 36-годишният Георги, от ромски произход, от село Градец. Сутринта в четвъртък 80 жители на балканското градче се събраха пред Общината заради нападението на беззащитната жена. Те депозираха и писмо до местната управа, в което настояват управата да вземе мерки за премахване на т.нар. “градешки цигани” от територията на града. Златаричани са категорични, че ако не бъдат предприети сериозни действия, може да се стигне до саморазправа от тяхна страна с ромите, които извършват посегателства в домовете им. “В момента общински служители броят човек по човек къщите, които обитават тези хора и на бюрото ми ще имам пълния списък на семействата!”, коментира Пенчо Чанев. Кметът не скри раздразнението си, че общинската управа е безсилна и няма правомощия да изгони самонастаналите се повече от 40 роми от село Градец. Ромите биват наемани от частни фирми като дървосекачи и секат в държавни гори, а самите фирми нито сключват договори с тях, нито им плащат осигуровки, нито им осигуряват предпазни облекла – ботуши, , очила и др. Чанев е сезирал още преди три години институции като НАП, ОД МВР, прокуратурата и Инспекцията по труда. По думите му, била извършена проверка на лицата, но никой не го уведомил след това какви са резултатите- има ли глоби, санкционирани ли са самонастанилите се, платили ли са наеми. Семействата обитават изоставени къщи и няма как да бъдат изгонени от тях, тъй като по закон, за да ги принудят да напуснат, трябва да има жалби от собствениците повечето от които са в чужбина. За периода от 2016-2018 г. само две къщи са с хазаи, които вземат наем от тези лица, коментира още кметът. Част от ромските семейства живеят на палатки, като те се обитават от бебета и деца, а по думите на Чанев, от Агенция за закрила на детето никой не идва да провери как се отглеждат тези деца. “Всеки ден тормозят хората тук с силна музика, побоища, гюрултии, има опасност и от болести и зарази”, допълва още гневен кметът. Общината има правомощия само да глобява пришълците заради пуснатите коне на пътя. “Ходих пак да се карам, да събарят палатките.Аз кмет ли съм, пъдар ли съм, няма да се обръщам на Ценко Чоков!”, изтъква Чанев.  Той отново ще пише до институциите- НАП, Окръжна прокуратура и Инспекция по труда за проблема, като изпрати сигналите с копия до ресорните им министерства.", "date": "2018.04.26", "title": " Издирват дървосекач пребил, ограбил и опитал да изнасили старица\t\t\t"}
{"url": "https://trud.bg/%d0%bd%d0%b8%d0%bd%d0%be%d0%b2%d0%b0-%d0%bd%d0%b5%d0%be%d0%b1%d1%85%d0%be%d0%b4%d0%b8%d0%bc-%d0%b5-%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%b5%d0%bd-%d0%bf%d0%bb%d0%b0%d0%bd-%d0%b7%d0%b0/", "text": "„Хубаво е, че се постига съгласие за целта, която си поставяме, да влезем в еврозоната. Необходим е национален план.“ Това каза председателят на НС на БСП Корнелия Нинова на форум „България в еврозоната. Икономическата логика срещу митовете.“ Тя заяви, че е нормално различните политически партии да имат различна представа за реформите, които трябва да бъдат направени, за да бъде постигната тази цел. „Нормални са различията в идеите ни и платформите за управление. На равнището на днешния политически живот и дебат, на който всички сме свидетели, няма да можем да намерим онзи минимум съгласие за реформите, които трябва да направим“, категорична бе Нинова. „Народът решава, как да стане това, като дава мандат на някого да управлява, но при тази ниска избирателна активност, не се управлява от името на целия народ. Необходимо е да се търсят опозицията, непарламентарните партии, НПО и национална енергия, за да се обединим около единен план и да знаем, че ще има последователност в изпълнението му, който и да управлява“, категорична бе Корнелия Нинова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.26", "title": " Нинова: Необходим е национален план за влизане в еврозоната"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%b8-%d1%86%d0%b0%d1%86%d0%b0%d1%80%d0%be%d0%b2-%d0%bf%d1%80%d0%b0%d0%b2%d0%b0%d1%82%d0%b0-%d0%bd%d0%b0-%d0%b1%d1%8a%d0%bb%d0%b3%d0%b0%d1%80%d1%81%d0%ba/", "text": "Министър-председателят Бойко Борисов, министърът на правосъдието Цецка Цачева и главният прокурор Сотир Цацаров проведоха среща с Желяз Андреев и другите четирима българи, за които САЩ искат екстрадиция, съобщиха от правителствената информационна служба. Те ги запознаха с действията на българските институции в защита на правата им, а премиерът Борисов ги информира, че ще предложи на Министерския съвет решение държавата да поеме финансовите разходи при евентуален съдебен процес в САЩ. По време на разговорите Борисов, Цачева и Цацаров подчертаха, че България не поставя под съмнение Договора за екстрадиция със САЩ, но и че правата на българските граждани ще бъдат защитавани. По думите на главния прокурор, направените анализи показват, че не са налице всички предпоставки за екстрадицията. Той посочи, че не е изпълнено основното условие за това, а именно – наличието на двойна наказуемост. Премиерът Борисов подчерта, че текат консултации между българските институции и американските власти по казуса. Той каза, че на вчерашната си среща с посланик Ерик Рубин е подчертал, че държавата ще се ангажира с правата на българските граждани. Борисов увери младежите, че към момента и посланик Рубин, и партньорите, които участват в консултациите, проявяват разбиране и се отнасят конструктивно към решаването на проблема. „Полагаме усилия, каквото е необходимо от страна на държавата ще бъде направено във ваша защита”, каза премиерът и благодари за работа на главния прокурор и правосъдния министър по случая. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.26", "title": " Борисов и Цацаров: Правата на българските граждани, за които се иска екстрадиция, ще бъдат защитени"}
{"url": "https://trud.bg/%d0%b4%d0%b0%d1%80%d0%b0-%d0%b8-%d0%b3%d0%b5%d1%80%d0%b8-%d0%bd%d0%b8%d0%ba%d0%be%d0%bb-%d0%bb%d0%b8%d1%86%d0%b5%d0%bc%d0%b5%d1%80%d0%bd%d0%b8%d1%87%d0%b0%d1%82-%d0%bf%d1%80%d0%b5%d0%b4-%d0%ba%d0%b0/", "text": "Доста се спекулира по темата дали двете певици, станали сензация  сред тийнейджърите – Дарина Йотова, по-известна като Дара, и Гери-Никол – са приятелки или враждуват. Многократно двете се правиха на първи дружки по светски събития, но хората в обкръженията им твърдят, че съвсем не са такива. „Истината била, че пред камерите и прожекторите дамите просто се отдавали на лицемерие. После всичко избивало в песните им – там мацките по заобиколен начин се нападат една друга и си натриват носовете коя е по-по-най, тъй като са яхнали една и съща музикална вълна“, твърди HotArena. След като Дара се „обеси“ иронично на колана от роклята на Гери-Никол (аутфит, в който блондинката се появи на хип-хоп наградите) и след като се разшумя, че Гери е имала мераци към настоящото гадже на Йотова – Константин Трендафилов с псевдоним Папи Ханс („Кекс“), брюнетката е подела публична война срещу някогашната си приятелка, твърди електронното издание. Миналата седмица излезе парчето на Павел и Венци Венц, в което се вмъква и Дара – „Срещу мен“. Чрез текста компанията се обръща срещу хейтърите, които не спират да злословят по техен адрес. В един от куплетите Павел пее: „Сигурен съм, ‘щото знаеш к‘во. Ня‘а как да видиш бургаско фиаско. Не знам за Гери и за Наско, ‘ма за нас да говорите е педерастко“. Не става ясно какъв е целият контекст и защо са замесени имената на Гери-Никол и Атанас Колев, но не изглежда да е от солидарност и защита. Ако Дара и Гери бяха приятелки, то първата нямаше да бъде съгласна в песента, в която участва, да фигурира подобен текст. Неотдавна рапър от Варна, откъдето родом са също Дара и Гери, оплю иронично в своя песен по-горе споменатите лица, с изключение на Йотова. Може би този казус е засегнат в песента, но масовата аудитория едва ли ще долови откъде идва всичко. И така цитатът съвсем спокойно може да се възприеме като обидна закачка, насочена към участничката в „Като две капки вода“. Както и към Наско, който Яката дупара върло защитава, откакто Мария Илиева го отлъчи от шоубизнеса. Няколко дни по-рано Дарина публикува в инстаграм снимка с Криско. Срещите им по работа са все по-чести, докато Гери скандално прекрати професионалните си отношения с габровеца. Колев също не може да си позволи да има допирни точки с хитмейкъра, тъй като Кристиян и бившата продуцентка на Колев – Мария Илиева, са много добри приятели и той зае нейната страна при раздялата. Нова звездна двойка изгря на хоризонта!", "date": "2018.04.26", "title": " Дара и Гери-Никол лицемерничат пред камерите\t\t\t"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d0%b2%d0%b5%d0%bb%d0%b8%d0%ba%d0%be-%d1%82%d1%8a%d1%80%d0%bd%d0%be%d0%b2%d0%be-%d0%b7%d0%b0%d1%82%d0%b2%d1%8a%d1%80%d0%b6%d0%b4%d0%b0%d0%b2%d0%b0-%d1%84%d0%b8/", "text": "Община Велико Търново затвърждава финансовата си стабилност. Това стана ясно по време на заседанието на Общинския съвет в четвъртък, част от което бе приемането на касовото изпълнение на бюджета за миналата година. По време на отчета на дейностите кметът Даниел Панов посочи, че са изпълнени всички показатели по Закона за публичните финанси относно състоянието на финансова стабилност. За поредна година събираемостта на местните данъци и такси расте, а за 2017 година приходите достигат близо 20 милиона лева – те са с 2,3 милиона лева повече от планираните. Повече от 3,3 милиона лева са събраните стари данъчни задължения – недобори. Добрата тенденция позволява запазването на ставките на местните налози поне до 2020 г. Просрочените задължения на общината намаляват с 47% спрямо 2016 година (с повече от 1,2 милиона лева) и възлизат на едва 2% от годишните разходи. „Благодаря на колегите в общинската администрация. Резултатите доказват, че разполагаме с много добра експертиза относно планирането, управлението и оптимизирането на приходите и разходите. Това е същността на добрата финансова политика – да залагаме и изпълняваме реалистични приходи, да харчим толкова, колкото изкарваме. Увеличаването на постъпленията ни позволява да влагаме все повече средства в различните сфери, дейности и политики и да подобряваме средата за живот, бизнес, образование, професионална реализация, култура и туризъм“, коментира Даниел Панов.", "date": "2018.04.26", "title": " Община Велико Търново затвърждава финансовата си стабилност"}
{"url": "https://trud.bg/%d0%bb%d1%8e%d0%b1%d0%be%d0%b2%d1%82%d0%b0-%d1%83%d0%b4%d1%80%d1%8f-%d0%ba%d0%b0%d1%82%d0%be-%d0%bf%d0%bb%d0%b0%d0%bd%d0%b8%d0%bd%d1%81%d0%ba%d0%b0-%d0%bc%d1%8a%d0%bb%d0%bd%d0%b8%d1%8f/", "text": "Пред близо 100 колеги и читатели писателката Диана Димих представи в галерия-книжарница „София-прес” най-новия си сборник с разкази „Планинска мълния” (изд. „Пропелер”, 2017). Тя е автор на над 15 книги – хиляди почитатели на късия разказ следят найните издания. Събитието се водеше от актрисата Богдана Вульпе, а в обговарянето на стила и посланията на авторката се включи литературният изследовател Константин Еленков. За да се усети по-добре атмосферата на книгата китаристът Митко Тотев настрои ностолгично публиката с вечни италиански хитове. Какво ще намери читателят в изящното синьо томче? Майсторството на разказвача до голяма степен може да се оприличи на магьосничеството, с което действа над ястието един изкусен кулинар. Приготвяйки едно блюдо, добрият готвач импровизира, мечтае, пробва различни съставки и подправки – и най-вече, той не знае какво ще се получи накрая. Сам изненадва себе си. Така е и с добрия белетрист: познанието убива красотата, тайната на развръзката в интигуващия сюжет би трябвало да дойде ненадейно и за самия писател. А химическата амалгама от изразни средства (звукове, думи, фразеологизми, тропи) да е толкова неуловима, че читателят да я изпива наведнъж, без да се пита каква е формулата ѝ. Защото четенето е пътуване, несвършващо с последната страница на дадена книга – след него остава ароматът от далечното, сакралното, човешкото припознаване на самия себе си. Такъв повей на непривични аромати, природни отблясъци, автентични персонажи и разтърсващи сцени на живот и смърт ще продължи да човърка съзнанието на читателя след прочитането на „Планинска мълния” – сборник с разкази на Диана Димих. Тя съумява да „изпържи” читателя в неговото нетърпение да разбере развръзката: нейното разказване тече уж линейно, но всъщност прескача, движи се в реминисценции, в случайно изтървани думи и уж забравени случки. Прибавете към това и невероятно богат език – от класическата поетическа изобразителност до пиперливия градски сленг и колоритните диалектизми, с които българският език е ненадминат сред другите европейски събратя. Винаги съм се учудвала как писателката така добре е усвоила уличния сленг, как няма никаква изкуственост на фразата, на диалога. А той често е структурообразуващ – не само на ниво фабула, но и на ниво характери, контрастност, ситуативност – защото в разказите на Диана Димих началото и краят не са рамка, те сякаш се опитват да вкарат читателя в сюжета – по един напълно естествен начин. Да вземем за пример късия разказ „Буркани с минало”. Един изцяло диалогичен наратив – без назовани герои, но толкова физиономичен в телефонната хистеричност между двама остарели вече в своята невъзможна любов приятели. Те се мятат от една крайност до друга: скандалът е всъщност натрупаната с години полуреализирана житейска връзка – любов, но не съвсем; хармоничност на любовния дует, но не съвсем; неизкоренимото мъжко его и играта на женска толерантност, но не съвсем… И ето я и развръзката: смъртта, която се смее над всички наши претенции. Един брилянтен разказ, в който всеки читател би открил себе си. В този сборник обаче има и психологически изградени сюжети – на принципа на вътрешния монолог – такъв е разказът „Каквото ни е писано”: всеки човек е изтъкан от противоречия, подсказва авторката, но инерцията на живота е по-страшна и от видимите грешки по пътя към щастието. Какво очакваш от живота, когато нищо не правиш, за да промениш безсмисления кръг? Под това мото бих поставила доста от творбите на Диана Димих. Тя не обяснява, не се вайка от името на своите герои, не ги назидава. В нейните емоционални снимки потъваме ненадейно, стоплени и тъжно-весели. Всичко тук е просто като дишането и сложно като космоса – посланието е търпение и упование: невидимите траектории на съдбата ще бъдат осветени от една планинска мълния – защото всичко остарява, само мигът на влюбването е вечно млад. Коя е основата за успеха на този тип наративност? Импровизацията между поезия и проза – само поет би могъл да извиси логическото до интуитивното. В техния сблъсък се ражда инвенцията, в нея всяка дума блести като нова, деформацията и фрагментарността нямат за цел да ни стреснат, а да ни накарат да излезем от собствения си затвор. Това е трудно да се постигне – умеят го такива майстори на словото като Габриел Гарсия Маркес и Хорхе Луис Борхес. Вярвам, че Диана Димих е овладяла този вторичен език, остава само мащабното философско контаминиране да роди един митологичен романов сюжет. Мисля, че скоро и този момент ще дойде.", "date": "2018.04.26", "title": " Любовта удря като „Планинска мълния”\t\t\t"}
{"url": "https://trud.bg/85-000-%d0%bb%d0%b5%d0%b2%d0%b0-%d0%b2%d0%bb%d0%be%d0%b6%d0%b5%d0%bd%d0%b8-%d0%b7%d0%b0-%d0%b3%d0%be%d0%b4%d0%b8%d0%bd%d0%b0-%d0%b2-%d1%80%d0%b5%d0%bc%d0%be%d0%bd%d1%82-%d1%81%d1%82%d1%8a%d0%bb%d0%b1/", "text": "Ремонти за 85 000 лв. е извършила община Велико Търново през 2017 г. на стълбища и стълбищни площадки в града. Това обобщи кметът на старата столица Даниел Панов в отговор на питане от групата на БСП. Миналата година ремонти са извършени на стълбищата на ул. „Мургаш”, ул. „Мария Кирова”, ул. „Константин Кисимов”, като са поставени нови вибропресовани плочи и са подменени парапети. Ремонтирани са били и стълбищните площадки. В момента текат ремонтни дейности на стълбищата на ул. „Рафаел Михайлов” между улиците „Независимост” и „Княз Дондуков Корсаков”. Тази година ремонти се предвиждат за стълбищата на ул. „Еделвайс”, ул. „Хан Крум” към ул. „Мир”, на ул. „Пейо Яворов” и „Алеко Константинов” към кв. „Картала”. Условието е да се освободи финансов ресурс, подчерта Даниел Панов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.26", "title": " 85 000 лева  вложени за година в ремонт стълбища и площадки в Търново"}
{"url": "https://trud.bg/%d0%b7%d0%b5%d0%bc%d0%b5%d1%82%d1%80%d0%b5%d1%81%d0%b5%d0%bd%d0%b8%d0%b5-%d1%81-%d0%bc%d0%b0%d0%b3%d0%bd%d0%b8%d1%82%d1%83%d0%b4-45-%d0%bf%d0%be-%d1%80%d0%b8%d1%85%d1%82%d0%b5%d1%80-%d1%80%d0%b0-2/", "text": "Земетресение с магнитуд 4,5 по Рихтер разтърси района на Егейската област на Турция около 14.30 часа днес. Епицентърът е селището Хоназ, окръг Денизли, известен морски курорт. Няма данни за пострадали хора и разрушения. Трусът е предизвикал силна уплаха и паника сред населението, съобщиха турските медии. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.26", "title": " Земетресение с магнитуд 4,5 по Рихтер разтърси района на Егейската област на Турция"}
{"url": "https://trud.bg/%d0%b1%d1%84%d1%81-%d0%bd%d0%b0%d0%ba%d0%b0%d0%b7%d0%b0-%d1%82%d1%80%d0%b5%d0%bd%d1%8c%d0%be%d1%80%d0%b0-%d0%bd%d0%b0-%d0%b1%d0%be%d1%82%d0%b5%d0%b2-%d0%b8-%d0%b4%d0%b2%d0%b0%d0%bc/", "text": "Дисциплинарната комисия към БФС наказа тежко „Ботев“ (Пловдив) за ексцесиите от реванша със „Славия“ в турнира за купата на България. Наставникът на тима Николай Киров няма да води „канарчетата“ в предстоящия мач с ЦСКА от 32 кръг на Първа лига. Със спрени права за две срещи пък е бранителят Пламен Димов. Централният защитник е санкциониран по доклад за обида на длъжности лица. Аут за двубоя с „червените“ е и Густаво Афонсо.  Освен това клубът ще трябва да заплати глоба в размер на 8000 лева, както и да възстанови щетите, нанесени от привържениците на националния стадион „Васил Левски“.  Очаква се съдийската комисия към БФС да излезе със становище по случая с ръководения от Станислав Ставров във вторник мач, както бе обещал председателят Йордан Сталев. Все пак реферът не получи наряд за предстоящите срещи от Първа и Втора лига.", "date": "2018.04.26", "title": " БФС наказа треньора на „Ботев“ и двама играчи"}
{"url": "https://trud.bg/%d0%b8%d0%b2%d0%b0%d0%bd%d1%87%d0%b5%d0%b2%d0%b0-%d0%b7%d0%b0-%d0%b2%d0%b0%d0%ba%d0%bb%d0%b8%d0%bd-%d0%b2-%d1%81%d1%80%d1%81-%d0%bf%d0%be%d1%81%d1%82%d0%b0%d0%b2%d0%b8%d0%bb%d0%b8-%d1%81%d0%bc%d0%b5/", "text": "Записи със СРС са документирали срещите между участниците в   и предприемача Александър Ваклин, както и предварителните уговорки между Иванчева, Петрова и Дюлгеров за това как да се въздейства на Ваклин да плати подкуп. Коментирали са и кога и как да бъдат предадени парите. “Поставили сме го на колене. Няма да пусна преписката, докато не плати”, казала Иванчева. Думите й са записани със СРС и бяха цитирани от прокуратурата. От държавното обвинение посочиха, че тя е предлагала замени на терени, без да има такива правомощия. Прокуратурата поиска да се потвърди ареста на тримата. Вчера са прецизирани обвиненията на тримата, но от защитата са категорични, че в днешното заседание това не трябва да се има предвид. Причината е, че Апелативният специализиран съд е контролна инстанция и трябва да се произнесе правилно и законосъобразно ли е решението на първата инстанция. А тя се е произнасяла по старите, първоначални обвинения. Назначена е и комплексна експертиза на парите, разпитани са още свидетели, предимно от общината в “Младост”. Сред тях е и заместник-кметът Румен Русев, който бе посочен от Иванчева миналата седмица като човекът, който участва в заговора срещу тях с цел да заеме поста й. Прокуратурата твърди и че “Иванчева прониквала в кабинети на други служители на общината след работно време и вземала преписки”. “Защо трябва да обикаля по тъмно за документи? Тя е кметица! Вдига телефона и й ги носят”, категоричен е адвокатът й Марин Марковски. В началото на заседанието той поиска то да се гледа при закрити врати, но магистратите отказаха, защото в СРС-тата не се съдържа информация, която е държавна тайна. Всички обвинени и защитниците им възразиха и срещу участието на резервните защитници, които са им назначени и които са в съдебната зала. Адвокат Ирен Савова, която защитава заместничката на кметицата – Биляна Петрова, подчерта, че детето на клиентката й не излиза от вкъщи от притеснение и е принудено да гледа майка си с белезници по всички телевизии дни наред. Адвокат Мариана Тодорова подчерта, че има данни, че става дума за провокация към подкуп и това се вижда от показанията на Александър Ваклин. “Ние и двете сме бойци, винаги сме били на предната линия, няма да се скрием и сега. Достатъчно разпознаваеми сме, обществени личности сме и винаги сме били в услуга на обществото”, заяви пред магистратите Десислава Иванчева и настоя да бъде освободена незабавно. Заместничката й Биляна Петрова поиска да се прибере вкъщи при семейството си, където смята, че ще бъде по-полезна. Петко Дюлгеров също помоли за по-лека мярка. Съдът ще се произнесе по мерките им за неотклонение след 17 ч. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.26", "title": " Иванчева за Ваклин в СРС: Поставили сме го на колене. Няма да пусна преписката, докато не плати"}
{"url": "https://trud.bg/%d1%82%d1%80%d0%b8-%d0%b6%d0%b5%d1%80%d1%82%d0%b2%d0%b8-%d0%bd%d0%b0-%d0%bc%d0%be%d1%80%d0%b1%d0%b8%d0%bb%d0%b8-%d0%b2-%d0%b3%d1%8a%d1%80%d1%86%d0%b8%d1%8f/", "text": "Трима души, от които две деца, са починали в Гърция в резултат на заразяване с морбили, съобщава турската частна телевизия НТВ. През последната година регистрираните случаи на заболели са 2500. Данните бяха представени на пресконференция на Гръцкия център за контрол и предотвратяване на заболяванията. Заместник-ръководителят на центъра Агапиос Терзидис посочи отказа от ваксинация като главна причина за разпространяването на заразата, която по думите му е тръгнала от централноевропейските държави. Терзидис открои важността на ваксинацията, като добави, че гръцкото министерство на здравеопазването полага усилия да убеди гражданите в необходимостта да се имунизират. По думите му в бежанските лагери, където мигрантите се ваксинират редовно, няма случаи на морбили в тревожна степен. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.26", "title": " Три жертви на морбили в Гърция"}
{"url": "https://trud.bg/%d0%be%d1%81%d1%8a%d0%b4%d0%b8%d1%85%d0%b0-%d0%bc%d1%8a%d0%b6-%d0%b8-%d0%b6%d0%b5%d0%bd%d0%b0-%d0%b4%d1%8a%d1%80%d0%b6%d0%b0%d0%bb%d0%b8-3224-%d0%bb%d0%b8%d1%82%d1%80%d0%b0-%d0%ba%d0%be%d0%bd%d1%82/", "text": "Мъж и жена, държали 3224 литра алкохол без акцизен бандерол, са осъдени след постигнато споразумение с Районната прокуратура във Велико Търново. Стефан С. и Илияна С. се признаха за виновни за това, че на 13 юни миналата година във великотърновското село Присово и в болярския град, в склад на Потребителната коопирация са съхранявали 3224 литра неденатуриран етилов алкохол, с обща пазарна стойност 27 686,24 лв. Размерът на дължимия акциз пък е изчислен на 23 781,12 лв. Стефан С. е осъден на пет месеца лишаване от свобода при общ режим. На Илиана С. е наложено наказание от пет месеца условно с 3-годишен изпитателен срок. Споразумението има последици на влязла в сила присъда. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.26", "title": " Осъдиха мъж и жена, държали 3224 литра контрабанден алкохол за 27 686 лева"}
{"url": "https://trud.bg/%d0%b7%d0%b0%d0%bf%d0%be%d1%87%d0%bd%d0%b0-%d0%bf%d1%80%d1%8a%d1%81%d0%ba%d0%b0%d0%bd%d0%b5-%d1%81%d1%80%d0%b5%d1%89%d1%83-%d0%ba%d1%8a%d1%80%d0%bb%d0%b5%d0%b6%d0%b8-%d0%b2-%d1%82%d1%8a%d1%80%d0%b3/", "text": "Започва третирането на тревните площи в Търговище против кърлежи, предупредиха от Общината. Приоритетно се  обработват детските площадки, които са 39, както и оградените места за разходка на домашни любимци. Третирането там трябва да приключи до края на седмицата. На втория етап, през месец май, ще бъдат обработени всички паркове и места за отдих в града. На всички площи, които са пръскани против кърлежи, се  поставят информационни табели с посочен изпълнител и датата на третиране. Използваният препарат е с карантинен период от едно денонощие след пръскане и притежава всички сертификати и разрешителни за ползване. От кметството предупреждават гражданите да не ползват площадките в посочения период. Междувременно от здравната инспекция вече съобщиха за първите два случая на лаймска болест, чиито приносители са кърлежите и призоваха гражданите да бъдат внимателни при навлизане в зелени площи, разходки на домашни любимци и други дейности, при които може да имат досег с кърлежи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.26", "title": " Започна пръскане срещу кърлежи в Търговище"}
{"url": "https://trud.bg/%d0%be%d1%89%d0%b5-8-%d0%b4%d0%b2%d0%be%d0%b9%d0%ba%d0%b8-%d1%89%d0%b5-%d0%bf%d0%be%d0%bb%d1%83%d1%87%d0%b0%d1%82-%d0%bf%d0%be%d0%b4%d0%bf%d0%be%d0%bc%d0%b0%d0%b3%d0%b0%d0%bd%d0%b5-%d0%be%d1%82-%d0%be/", "text": "Още 8 двойки с репродуктивни проблеми ще получат подпомагане от общинския фонд „Инвитро” в Търговище, след като заявленията им са били одобрени на пролетната сесия на комисията. Всяка от двойките има право да бъде финансирана с до 2500 лв. за изследвания и съпътстващи процедури, припомнят от Общината. Вторият прием на заявления е през септември, а годишният бюджет на фонда е 30 000 лв. Миналата година от него средства са ползвали  9 семейства или съжителстващи двойки. Актуалната справка показва, че чрез съдействието на фонда в Търговище, от създаването му през 2012 г., вече са родени 8 деца. Последните данни са за родено през август миналата година момиченце, но информацията се подава в Общината по-късно. В някои случай родителите съобщават и с години по-късно за щастливото събитие, случило се и чрез съдействието на Общинския фонд. Съгласно правилника, който урежда условията за одобряването на кандидатите за подпомагане в Търговище, те трябва да са български граждани, притежаващи постоянен и настоящ адрес на територията на община Търговище през последните три години, да нямат задължения към държавата и местната хазна, да са здравноосигурени, да не са осъждани за престъпления от общ характер и поставени под запрещение, както и да е налице доказан стерилитет, лечим единствено с методите на асистираната репродукция. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.26", "title": " Още 8 двойки ще получат подпомагане от общинския фонд „Инвитро” в Търговище\t\t\t"}
{"url": "https://trud.bg/%d0%b3%d1%80%d0%b8%d1%88%d0%be-%d1%81%d0%b5-%d0%b8%d0%b7%d0%bc%d1%8a%d1%87%d0%b8-%d1%81-%d1%82%d1%83%d0%bd%d0%b8%d0%b7%d0%b8%d0%b5%d1%86-%d0%b2-%d0%b1%d0%b0%d1%80%d1%81%d0%b5%d0%bb%d0%be%d0%bd%d0%b0/", "text": "Григор Димитров победи с 7:5, 3:6, 7:6(8) Малек Джазири от Тунис, 88-ми в световната ранглиста, в третия кръг на турнира в Барселона след близо три часа игра. Българинът взе първия сет след наваксан пробив в петия гейм. Във втория сет тунизиецът проби още в началото и в края след двойна грешка на Григор. В третия сет Джазири отново проби първи в четвъртия гейм, а Димитров изравни в седмия. В тайбрека играта вървеше точка за точка чак до 8:8, докато българинът съумее да затвори мача. Следващият му двубой ще бъде срещу Пабло Кареньо Буста или Андриан Манарино.", "date": "2018.04.26", "title": " Гришо се измъчи с тунизиец в Барселона"}
{"url": "https://trud.bg/%d1%81%d0%ba%d0%b0%d0%bd%d0%b4%d0%b0%d0%bb%d0%bd%d0%b8-%d1%82%d0%b2%d1%8a%d1%80%d0%b4%d0%b5%d0%bd%d0%b8%d1%8f-%d0%b7%d0%b0-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8-%d0%b7%d0%bb/", "text": "Скандални твърдения съдържа сръбска обява за литературен и артистичен конкурс, съобщиха от пресслужбата на българските евродепутати от ГЕРБ/ЕНП. Техническото училище “Никола Тесла” и църковната община в сръбския град Сурдулица обявяват конкурс “Отечеството и свободата – минало, сегашно и бъдеще” сред учениците в основните и средни училища в Република Сърбия, Република Сръбска и диаспората за отбелязване на една година от обявяването на Светите Сурдулишки мъченици. В обявата се уточнява, че “Сурдулишките мъченици са страдали от българските злодейства през Първата световна война на територията на югоизточна Сърбия, Вардарска Сърбия и Косово.” Поканата за участие в конкурса изглежда е изпратена до различни сръбски училища. Освен, че споменава никога несъществувалото наименование Вардарска Сърбия, обявата се отнася за манипулативно поднесени исторически събития от Първата световна война. Евродепутатът Андрей Ковачев протестира срещу използвания език на омразата срещу България:  Основната идея на Европейския съюз е да преодолеем това, което ни е разделяло, дискриминацията, говора на омразата – това, което успяха страните в Западна Европа. За огромно съжаление в нашата съседка Република Сърбия все още явно инерцията от миналото не е забравена. Това, което в момента се прави в Сурдулица е изключително лош опит от миналото – да се обявяват конкурси в училищата за това колко са били лоши “българските злодеи” и какво били направили. Аз категорично протестирам срещу опита отново да бъде използван такъв говор на омразата срещу България, срещу българите, да се манипулира историята. Това не е европейско поведение. Тези остатъци от миналото трябва да бъдат преодолени по пътя на европейската интеграция. Недопустимо е православната църква на Сърбия да участва в такива актове заедно с училищата. Поводът е т.нар. конкурс, който е обявен от училището в Сурдулица заедно с църковната общност за това как малките деца трябва да пишат за “българските злодеяния” и за т.нар. обявени от тях Сурдулишки мъченици от Първата световна война. Да не говорим, че в този конкурс се говори и за някаква област, наречена “Вардарска Сърбия”, явно се има предвид Македония. Това не е само някаква носталгия по миналото, но е недопустимо изопачаване на историята. Достатъчно Македония беше жестоко подложена на сръбска окупация за десетилетия – както по времето на кралска Югославия, така и по времето на комунистическа Югославия и това повече не може да бъде търпяно. Надявам се много тези неща да не се повтарят и ние желаем, аз желая наистина едно европейско бъдеще на Република Сърбия и на всички сръбски граждани, надявам се и те да имат силата да преодолеят това, което ни е разделяло в миналото. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.26", "title": " Скандални твърдения за “български злодейства” в сръбска обява за ученически литературен конкурс"}
{"url": "https://trud.bg/%d0%bf%d0%be%d0%b2%d1%80%d0%b5%d0%b4%d0%b5%d0%bd-%d0%ba%d0%be%d0%bb%d0%b5%d0%ba%d1%82%d0%be%d1%80-%d0%b7%d0%b0%d0%bc%d1%8a%d1%80%d1%81%d1%8f%d0%b2%d0%b0-%d1%80%d0%b5%d0%ba%d0%b0-%d0%b5%d0%ba%d1%80/", "text": "Повреден колектор на канализацията, която обслужва Албена и с. Кранево, изпуска отпадъчни води с малък дебит в р. Екренска. Това съобщиха от Басейнова дирекция “Черноморски район” след сигнал за замърсяване на реката, пресичащата  селото. Оттам водите й се вливат в р. Батова и в морето. Съвместна проверка с представители на РИОСВ-Варна, община Балчик и кмета на Кранево установила, че след наводненията преди 4 г. колекторът е прегънат многократно и в него има пробойна. До 10 май община Балчик трябва да отстрани повредата, разпоредиха от БДЧР. Взета е и водна проба от района на замърсяването. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.26", "title": " Повреден колектор замърсява река Екренска"}
{"url": "https://trud.bg/%d0%b8%d0%b7%d1%82%d1%80%d0%b5%d0%b1%d0%b8%d1%82%d0%b5%d0%bb%d0%b8-%d0%b8-%d0%b2%d0%be%d0%b5%d0%bd%d0%bd%d0%b8-%d0%ba%d0%be%d0%bc%d0%b0%d0%bd%d0%b4%d0%be%d1%81%d0%b8-%d1%81%d1%8a%d1%81-%d0%b7%d1%80/", "text": "В демонстрацията участваха военните формирования 28000-Граф Игнатиево, 26030-Безмер, 52090-Долна Митрополия, 24900-Враждебна, 32990-Пловдив, 22800-София, 44510-София, 54320-София, както и екипи от Военномедицинска академия, които изпълниха изключително важни задачи по „Търсене и спасяване на катапултирал се пилот във вражеска територия“ и по охрана на въздушното пространство Air Policing. „За нас колективният подход на развитие и използване на Въоръжените сили е без алтернатива. Съвместно можем да постигнем повече и с по-голям ефект. Към това следва да се стремим в следващите години“, отбеляза началникът на отбраната генерал-лейтенант Андрей Боцев. Той благодари на участниците в демонстрацията за старанието, както и на всички български военнослужещи за техния стремеж да се докажат и да представят достойно страната си, въпреки съществуващите финансови и технически ограничения. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.26", "title": " Изтребители и военни командоси със зрелищна демонстрация в Граф Игнатиево (СНИМКИ)"}
{"url": "https://trud.bg/%d0%b1%d1%80%d0%b0%d1%82%d1%8f-%d1%8e%d0%b7%d0%b5%d0%b8%d1%80%d0%be%d0%b2%d0%b8-%d1%81-%d1%83%d1%81%d0%bb%d0%be%d0%b2%d0%bd%d0%b8-%d0%bf%d1%80%d0%b8%d1%81%d1%8a%d0%b4%d0%b8-%d0%b7%d0%b0-%d0%bf%d0%b0/", "text": "Братята Росен и Атанас Йорданови, по-известни като братя Юзеирови, предадени на съд за проповядване на национална, етническа и религиозна омраза към България получиха условни присъди, глоби и обществено порицание. Те бяха признати в четвъртък за виновни от състав на Шуменския районен съд. Делото вървя задочно и присъдите бяха прочетени в тяхно отсъствие, съобщават от Апелативна прокуратура-Варна. 52-годишният Росен Йорданов получи 4 месеца лишаване от свобода при 3-годишен изпитателен срок, обществено порицание и глоба в размер на 2500 лева. Атанас Йорданов получи наказание 3 месеца лишаване от свобода с 3-годишен изпитателен срок, обществено порицание и глоба в размер на 2500 лева. На 2 април 2010 г. в хотел “Шумен” в града двамата братя проповядвали национална и етническа омраза към българския народ, чрез слово и носене на фесове при опит за учредяване на политическа партия с абревиатурата ОТОМАН, като използвали турски военен марш и песента “Джелем, джелем”. Те направили заявление за преименуването на град Търговище като Ески Джумая. Заявили също, че градът бил повече от 500 години турски град. По време на учредяването на партията си Росен носел фес. Използвали символа полумесец в знамето на партията и изпълнили мюсюлманска молитва намаз при полагането на венец на паметника на героя от Балканската и Междусъюзническата война полк.Каварналиев. Прокуратурата припомня в обвинителния си акт, че това се е случило на Разпети петък. Представителят на Районната прокуратура настоява в обвинителната си реч за наказания по 8 месеца лишаване от свобода с 3-годишен изпитателен срок. По делото дадоха показания общо 39 души, сред които и Софи Маринова, която пя по време на мероприятието. В съдебната зала бяха изслушани и 11 вещи лица. В тежест на братя Юзеирови, които са с постоянен адрес в търговищкото с. Славяново, но живеят от години в Белгия, са и направените съдебни разноски за над 2000 лева. Присъдата на Шуменския районен съд подлежи на протест и обжалване пред Шуменския окръжен съд. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.26", "title": " Братя Юзеирови с условни присъди за партия ОТОМАН"}
{"url": "https://trud.bg/%d0%bf%d0%b0%d0%bc%d0%b5%d1%82%d0%bd%d0%b8%d0%ba-%d0%bd%d0%b0-%d0%b8%d0%bd%d0%b4%d1%83%d1%81%d1%82%d1%80%d0%b8%d0%b0%d0%bb%d0%b5%d1%86%d0%b0-%d0%b5%d1%80%d0%bd%d0%b5%d1%81%d1%82-%d1%81%d0%be%d0%bb/", "text": "Паметник на Ернест Солвей в чест на 180 г. от рождението му бе открит в столичния парк “Св. Троица”. Недалеч от това място през 1898 г. в присъствието на цар Фердинанд е открита “Захарна фабрика” – най-голямото тогава промишлено предприятие, собственост на белгийска компания, в което основен акционер е Група “Солвей”. Създателят й Ернест Солвей през 1861 г. патентова открития от него метод за промишлено производство на калцинирана сода. Основава фирмата в съдружие с брат си и още през 1878 г. дава социални осигуровки и пенсии за своите работници. 3 г. преди началото на следващия век въвежда 8-часовия работен ден, а от 1913 г. и платените отпуски, припомниха от пресслужбата на “Солвей Соди” АД. Патентите носят значително богатство на индустриалеца, което той използва за благотворителни цели, стана ясно при откриването на монумента. Инициативата е на Гражданско сдружение “Епископ Йосип Щросмайер” със съдействието на завод “Солвей Соди”, който е част от международната група, представена в 61 страни. Девненският гигант е най-големият в Европа производител на калцинирана сода. С капацитет от 1,5 млн. тона годишно той осигурява 1% от националния ни износ. За церемонията по откриването на паметника в столицата пристигна ръководителят на Борда на директорите на Група “Солвей” и правнук на Ернест Солвей – Никола Боел. “Благодаря ви за паметника на моя прадядо – създател на фамилна компания на 155 години, която минава през всички събития в Европа оттогава до днес, представена в България от 1997 г. с придобиването на девненския содов завод. Тази дълговечност е благодарение на иновацията, която е в ДНК-то на “Солвей”, тя е благородна кауза, поставена в услуга на планетата”, каза Боел. На събитието присъстваха зам.-министъра на културата Амелия Гешева, зам.-министъра на икономиката Лъчезар Борисов, посланика на Белгия в България Франсоа Бонтан, изпълнителния директор на “Солвей Соди” АД Спирос Номикос. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.26", "title": " Паметник на индустриалеца Ернест Солвей бе открит в парка “Св. Троица”"}
{"url": "https://trud.bg/%d0%be%d0%b1%d1%89%d0%b8%d0%bd%d1%81%d0%ba%d0%b0%d1%82%d0%b0-%d0%b4%d0%b8%d1%80%d0%b5%d0%ba%d1%86%d0%b8%d1%8f-%d0%bf%d1%80%d0%b5%d0%b2%d0%b5%d0%bd%d1%86%d0%b8%d0%b8-%d0%bf%d1%80%d0%be%d0%b2%d0%b5/", "text": "Юбилейна десета кампания “Не шофирай, ако си пил” провежда до края на май общинската дирекция “Превенции” във Варна. Акцентът тази година е насочен към осигуряване на безопасността на абитуриентите. В последния учебен час всеки зрелостник в града ще получи полезен подарък – тефтерче с послания за разумно поведение на пътя. 12 000 стикера, по 5000 силиконови гривни и ароматизатори с подобен апел ще бъдат разпространени сред младите хора в града. В инициативата участват 10 гимназии, работещи по метода “връстници обучават връстници” и петте университета. Партньори са БЧК и сектор “Пътна полиция” към Областната дирекция на МВР, които ще работят с 2000 млади бъдещи шофьори. Под мотото “Шофирай разумно” в курсовете за оказване на първа долекарска помощ експертите ще запознават кандидатите за книжка с влиянието на алкохола и дрогата зад волана и с наказателната отговорност, която носят, ако престъпят закона. Необходимостта от такова обучение е очевадна – за първите 3 месеца от тази година пътните полицаи са спипали 20 надрусани с амфетамини, марихуана или кокаин шофьори и още над 100 пийнали. При 48 тестът с дрегер е отчел над 1,2 промила алкохол. “Инициативата е насочена към цялото общество с фокус към учениците и студентите, за да ги убедим, че в никакъв случай не бива да шофират нетрезви. Очакваме това послание да достигне до над 10 000 млади хора”, поясни Светлана Коева, шеф на дирекция “Превенции”. Според нея основната цел е постигната, тъй като от началото на кампанията досега във Варна няма регистриран нито един тежък пътен инцидент с участието на абитуриенти. За тях и за студентите са предвидени още множество беседи и прожекции на тематични филми. Разгласа ще има и по улиците на града – чрез билбордове на оживени места и чрез електронните табла до Катедралата, пред Фестивалния и конгресен център и на пл. “Съединение”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.26", "title": " Общинската дирекция “Превенции” провежда юбилейна кампания “Не шофирай, ако си пил”\t\t\t"}
{"url": "https://trud.bg/%d0%b3%d1%80%d0%b8%d0%b3%d0%be%d1%80-%d0%b2%d1%8a%d0%b7%d0%ba%d1%80%d1%8a%d1%81%d0%bd%d0%b0-%d0%b8-%d0%be%d1%82%d0%bc%d1%8a%d1%81%d1%82%d0%b8-%d0%bd%d0%b0-%d0%b4%d0%b6%d0%b0%d0%b7%d0%b8%d1%80%d0%b8/", "text": "Григор Димитров оцеля по чудо във втория си мач от турнира на клей в Барселона, за да победи със 7:5, 3:6, 7:6 (8) Малек Джазири (Тунис). Така българският тенис ас взе реванш за поражението от 88-ия в света за поражението при единствената им среща досега в Дубай тази пролет. 34-годишния тунизиец отново затрудни Димитров, вкара мача в трети сет и поведе с 4:1 в него. С поредица невероятни разигравания и точно преценен риск Григор изравни за 4:4, а малко по-късно спаси и мачбол, за да се добере до тайбрек. В него драмата беше пълна – Димитров пропиля два шанс за победа при 6:4, а секунди по-късно той изправен на ръба на поражението, но тунизиецът с всичка сила заби топката половин метър в аут от изгодно положение. Въпреки огромното напрежение Григор продължи да предизвиква съперника към грешки и това му донесе успеха. Джазири се хвърля да завършва наглед удобни топки в центъра на корта, а пропуските му доведоха до победа на българина. Така Григор запази жива мечтата си да играе с Рафаел Надал на финала. „В един идеален свят би се случило точно така, но дотогава има още много мачове“, заяви Димитров. Той продължава участието си днес срещу победителя от срещата между Пабло Кареньо Буста (Испания) и Адриен Манарино (Франция), който завърши късно снощи.", "date": "2018.04.26", "title": " Григор възкръсна и отмъсти на Джазири"}
{"url": "https://trud.bg/%d0%b1%d0%b0%d0%b3%d0%b0%d1%82%d0%b0-%d0%b2%d0%bb%d0%b8%d0%b7%d0%b0-%d0%b2-%d0%ba%d0%bb%d0%b5%d1%82%d0%ba%d0%b0%d1%82%d0%b0-%d0%bd%d0%b0-%d0%b3%d0%be%d0%bb%d0%b5%d0%bc%d0%b8%d1%82%d0%b5/", "text": "Най-добрият български състезател в смесените бойни изкуства Благой Иванов влиза в клетката на най-добрите. Багата е подписал договор с най-престижната ММА верига в света – Ultimate Fighting Championship (UFC). 31-годишният българин е най-новото попълнение на базираната в САЩ организация, съобщи известният канадски журналист Ариел Хелвани, който е сред най-приближените до UFC. „Бившият световен шампион на WSOF в тежка категория Благой Иванов е подписал с Шампионата, потвърдиха моите източници – написа Хелвани в Туитър. – Той наскоро прекрати отношенията си с PFL (б.а. – Лигата на професионалните бойци, наследник на WSOF). Дебютът му в клетката се очаква да е това лято.“ Иванов беше шампион на WSOF (Световните бойни серии), към която се присъедини в началото на 2015-а. Той спечели титлата още в първия си бой, след което направи четири успешни защити. Още в началото на тази година Багата разкри, че е получил втора оферта от UFC, този път със значително по-добри условия от първата. Багата има баланс от 16 победи, 1 загуба и 1 равен мач в професионалните боеве, където попадна след кариера в бойното самбо, увенчана със световната титла в Санкт Петербург през 2008-а. В момента Иванов се възстановява от контузия на коляното, заради която претърпя операция.", "date": "2018.04.26", "title": " Багата влиза в клетката на големите"}
{"url": "https://trud.bg/%d1%80%d0%b8%d0%be%d1%81%d0%b2-%d0%b1%d1%83%d1%80%d0%b3%d0%b0%d1%81-%d0%be%d1%82%d1%80%d1%8f%d0%b7%d0%b0-%d0%b7%d0%b5%d0%bb%d0%b5%d0%bd%d0%b8%d1%82%d0%b5-%d0%b7%d0%b0-%d0%b8%d1%80%d0%b0%d0%ba/", "text": "РИОСВ-Бургас реагира по повод сигнали за незаконно строителство на плаж „Иракли“. В началото на новия летен сезон зелени организации се активизираха отново за състоянието на отделни плажни ивици. От становището на екоинспекцията обаче става ясно, че дейностите в района на Иракли са законни. Обектите, които са цитирани в публикациите, граничат с морски плаж „Вая“ в землището на с. Емона, община Несебър. Мястото е популярно като „Плаж Иракли“, но в действителност плажът „Иракли“ се намира на юг от плаж „Вая“. Строителството засяга частни имоти в местността “Кладери” в землище на село Емона, които са били заети в миналото от пионерски лагер. За инвестиционното предложение „Ваканционен комплекс“ в РИОСВ – Бургас е проведена процедура по оценка въздействие върху околната среда (ОВОС) и има издадено положително Решение № БС-10-6/11.08.2011 г. Обектите са част от съгласуваното инвестиционно предложение и представляват еднофамилни къщи с басейн, ограда и озеленяване. През 2013 г., директорът на РИОСВ – Бургас, наложи принудителна административна мярка за спиране на строителството за отклонение в строителните параметри, като издаде заповед № РД-3/21.01.2013 г. Заповедта беше обжалвана в Административен съд в Бургас и отменена. С Решение № 13356/7.11.2014 г., Върховният административен съд се произнесе в полза на инвеститора. След произнасянето на съда, РИОСВ-Бургас няма правно или законово основание за спиране на строителството, съобщават от екоинспекцията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.26", "title": " РИОСВ-Бургас отряза зелените за „Иракли“: Съдът се произнесе, няма законово основание за спиране на строителството"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%bf%d0%be%d0%b4-%d1%81%d1%82%d1%80%d0%b0%d0%b6%d0%b0-%d0%b4%d0%b2%d0%b0%d0%bc%d0%b0-%d0%b4%d0%b8%d0%bb%d1%8a%d1%80%d0%b8-%d1%81%d0%bf%d0%b8/", "text": "Двама дилъри на дрога, спипани при полицейска операция на 24 април, бяха задържани под стража от Варненския окръжен съд. У 48-годишния Рафет Б. униформените открили торба със 145 пакетчета хероин с тегло 5 грама и 137 пликчета с амфетамини. Другият арестант след месец ще навърши 19 г., но вече е бил осъждан условно за дрога, като наказанието му е изтекло на 10 март. Роденият в Атина Валентин М. бил хванат в кв. “Владиславово” с 26 дози амфетамини. Прокуратурата повдигна обвинение на двамата мъже за притежание и разпространение на наркотици, за което законът предвижда лишаване от свобода от 2 до 8 г., а окръжните магистрати им наложиха най-тежките мерки за неотклонение. Определенията им могат да се обжалват пред Апелативния съд. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.26", "title": " Задържаха под стража двама дилъри, спипани с хероин и амфетамини"}
{"url": "https://trud.bg/%d0%b0%d0%b3-%d0%ba%d0%b0%d0%b1%d0%b8%d0%bd%d0%b5%d1%82-%d0%b7%d0%b0%d1%80%d0%b0%d0%b1%d0%be%d1%82%d0%b8-%d0%b2-%d1%88%d1%83%d0%bc%d0%b5%d0%bd%d1%81%d0%ba%d0%be-%d1%81%d0%b5%d0%bb%d0%be/", "text": "15 млади жени, бременни и майки преминаха на преглед при акушер-гинеколог в Здравната служба на село Ивански. Те се възползваха, че от месец в обновената Здравна служба на селото има два нови медицински кабинета и сред тях е и гинекологичния. Част от жените имат здравни осигуровки, но други не са осигурени и за първи път посещават Аг-специалист, обясни Людмила Андреева, координатор “Здравеопазване” по проект на Община Шумен за интеграция на уязвими групи. Работата по проекта е насочена към подобряване на детското и майчиното здраве и улесняване на достъпа до първична здравна помощ. Прегледите включваха профилактика и консултации, както и ултразвукова диагностика и изследвания на бременните жени, които се извършват от д-р Георги Антонов от ДКЦ-1 в Шумен и акушерката Венета Аврамова. Целта е да се проследи бременността и ако се установят някакви отклонения, да се реагира навременно и адекватно, за да се гарантира раждането на здраво бебе. АГ-специалисти ще посещават два пъти в месеца Здравната служба в село Ивански. За организиране на прегледите съдействие оказва здравният медиатор Ирина Илиева, за която “Труд” писа, че е предпочела да се върне от Холандия в село Ивански, за да работи с ромската общност. Интересът е голям и вече започва изготвянето на списъците с жени за прегледи през май, обясни Илиева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.26", "title": " АГ-кабинет заработи в шуменско село"}
{"url": "https://trud.bg/%d0%b4%d1%8f%d0%b4%d0%be-%d0%be%d1%82%d0%b8%d0%b4%d0%b5-%d0%b4%d0%be-%d0%bc%d0%b0%d0%b3%d0%b0%d0%b7%d0%b8%d0%bd%d0%b0-%d0%b8-%d0%b8%d0%b7%d1%87%d0%b5%d0%b7%d0%bd%d0%b0/", "text": "ОДМВР- Шумен издирва по молба на близките му Вичо Христов Вичев на 83 години от шуменското село Иваново. Около 16 часа на 25 април Вичев напуснал дома си, като съобщил на близките си, че отива до магазина. Оттогава е в неизвестност. Мъжът е среден на ръст, със сини очи. Придвижва се трудно, с два бастуна. Бил е облечен със сива блуза тип поло, с дълъг ръкав, обут е бил с кафяво долнище на анцуг, носил е галоши. Молим всички, които имат информация за местонахождението му да подадат сигнал на телефон 112, призовават от шуменската полиция. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.26", "title": " Дядо отиде до магазина и изчезна"}
{"url": "https://trud.bg/%d1%83%d0%b0%d0%b9%d0%bb%d0%b4%d1%8a%d1%80-%d0%bf%d1%80%d0%b8%d0%bc%d0%b0%d0%bc%d0%b2%d0%b0-%d0%b4%d0%b6%d0%be%d1%88%d1%83%d0%b0-%d1%81-50-%d0%bc%d0%bb%d0%bd/", "text": "Шампионът на Световния боксов съвет (WBC) Дионтей Уайлдър е отправил примамлива оферта към британеца Антъни Джошуа, носител на поясите на WBA-супер, WBO, IBF и IBO. Американецът му гарантира 50 млн. долара за обединителен бой през есента. Реванш не се предвижда. Промоутърът Еди Хърн обаче гледа на подобна оферта, като на пиар акция. „При цялото ми уважение към Уайлдър, но той тези пари ги няма – обяви Хърн. – По-скоро си прави реклама, но ние за всеки случай ще го приемем на сериозно.“ Джошуа пък е притиснат и от сроковете за защита на титлите си – първата е тази на WBA срещу Александър Поветкин (Русия).", "date": "2018.04.26", "title": " Уайлдър примамва Джошуа с $50 млн."}
{"url": "https://trud.bg/%d1%81%d1%8a%d0%b4%d1%8a%d1%82-%d0%be%d1%81%d1%82%d0%b0%d0%b2%d0%b8-%d0%b2-%d0%b0%d1%80%d0%b5%d1%81%d1%82%d0%b0-%d0%b2%d1%81%d0%b8%d1%87%d0%ba%d0%b8-%d0%be%d1%82-%d0%ba%d0%bc%d0%b5%d1%82%d1%81%d0%ba/", "text": "Съдът остави за постоянно в ареста и тримата задържани за кметската завера в “Младост” – кметицата Десислава Иванчева, заместничката й Биляна Петрова и бившият кмет Петко Дюлгеров. Апелативният спецсъд напълно прие основанията на първата инстанция, че има достатъчно доказателства, които уличават и тримата в престъпленията, в които са обвинени. Според магистратите има реална и голяма опасност, ако бъдат на свобода те да извършат друго престъпление, въпреки че са с чисто съдебно минало. На въпрос на журналисти вярно ли е, че е имало четвърти задържан за кметската завера от прокуратурата заявиха, че е имало и това е Стефан Дишев. Срещу него няма обвинения и не е свидетел по делото. Бил е освободен след изтичането на 24-часовата мярка по Закона за МВР, но той е в СРС-тата по разследването. По време на заседанието бяха цитирани   да казва, че няма да пусне преписката на строителния предприемач Александър Ваклин, докато не плати подкупа.", "date": "2018.04.26", "title": " Съдът остави в ареста всички от кметската завера в “Младост”\t\t\t"}
{"url": "https://trud.bg/%d0%b3%d0%b5%d0%bd-%d0%b1%d0%be%d1%86%d0%b5%d0%b2-%d0%b4%d1%8a%d1%80%d0%b6%d0%b8%d0%bc-%d0%ba%d0%be%d0%bb%d0%ba%d0%be%d1%82%d0%be-%d0%bc%d0%be%d0%b6%d0%b5-%d0%bf%d0%be-%d0%b1%d1%8a%d1%80%d0%b7%d0%be/", "text": "Началникът на отбраната генерал Андрей Боцев се надява до края на годината да бъде подписан договорът за нов изтребител. “Моето много голямо желание е до края на годината, ако можем да сключим новия договор за нов изтребител, защото, за да стигнат оперативна съвместимост, са необходими над 3 години. Ние не поставяме срок на правителството, но държим колкото се може по-бързо да се сключи договора”, изтъкна началникът на отбраната пред  . Той посочи още, че до края на годината вероятно няма да бъдат ремонтирани всички изтребители МиГ-29. “Не, не очаквам до края на годината всички самолети да се вдигнат, но част от тях да бъдат приведени в готовност и поддръжка, за да могат нашите пилоти да натрупат необходимия нальот през годината и да са готови да поддържат и нормално “еър-полисинг”, каза ген. Боцев. Вчера правителството одобри допълнителни разходи 26 млн. лв. по бюджета на военното министерството за ремонт на самолетите МиГ-29. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.26", "title": " Ген. Боцев: Държим колкото може по-бързо правителството да сключи договора за нов изтребител"}
{"url": "https://trud.bg/%d0%bf%d0%be-%d1%80%d0%b0%d0%b1%d0%be%d1%82%d0%b0-%d1%81%d0%bc%d0%b5-%d0%bd%d0%b0-%d0%b2%d1%82%d0%be%d1%80%d0%be-%d0%bc%d1%8f%d1%81%d1%82%d0%be-%d0%b2-%d0%b5%d1%81/", "text": "България се нарежда на второ място в ЕС по най-дълга работна седмица. Българите се трудят средно по 40,8 часа седмично, сочат данните на Евростат, цитирани в анализ на Световния икономически форум. В рамките на ЕС само Гърция ни изпреварва. В южната ни съседка хората се трудят средно по 42,3 часа на седмица. Според изчисленията, направени на база на договорите за пълен и непълен работен ден, на трето място в ЕС е Полша със средна продължителност на работната седмица от 40,7 часа. Редица експерти обясняват дългата работна седмица в Гърция с финансовата криза. В своя публикация за The Conversation академик Василиос Теохаракис обяснява: “След осем мъчителни години на криза, гърците работят дълго, за да оправдаят заплатите си”. В Централна и Източна Европа най-кратка е работната седмица за словенците – средно 39,3 часа. Под 40 часа седмично работят и в Румъния, Унгария и Хърватия. Въпреки това страните от региона, заедно с Португалия, остават с най-продължителни часове на труд в ЕС. В развитите страни от Западна Европа работят доста по-малко отколкото в България и въпреки това получават в пъти по-високи заплати. Холандците, за които се смята, че имат най-добрия баланс между професионален и личен живот, работят най-малко – средно по 30,3 часа седмично. Малко по-продължителна е работната седмица в Дания и Норвегия, съответно по 32,9 и 33,8 часа. Оказва се, че в страните с развита социална политика работят най-малко, въпреки че там взимат и едни от най-високите заплати в ЕС. Българите се нареждат на второ място в ЕС по продължителен труд, но по заплати сме на последно място. След плащане на всички данъци и осигуровки средната заплата в България е 829 лв., или 423 евро. Най-високи са заплатите в Швейцария, където след всички налози взимат по 4421 евро на месец, или над 10 пъти повече отколкото в България. Интересно е къде са нареждат страните, в които работят най-малко. В Холандия нетната заплата е 2155 евро, или пет пъти повече отколкото у нас, въпреки че работят с 10 часа по-малко на седмица. Норвегия и Дания са на трето и четвърто място в ЕС по най-високи заплати съответно с 3405 евро и 3270 евро.", "date": "2018.04.26", "title": " По работа сме на второ място в ЕС\t\t\t"}
{"url": "https://trud.bg/%d1%81%d0%b5%d0%bd%d0%b0%d1%82%d1%8a%d1%82-%d0%bd%d0%b0-%d1%81%d0%b0%d1%89-%d0%be%d0%b4%d0%be%d0%b1%d1%80%d0%b8-%d0%bc%d0%b0%d0%b9%d0%ba-%d0%bf%d0%be%d0%bc%d0%bf%d0%b5%d0%be-%d0%b7%d0%b0-%d0%bd%d0%be/", "text": "Сенатът на САЩ одобри бившия директор на ЦРУ Майк Помпео на поста държавен секретар на САЩ. Сенаторите гласуваха с 57 срещу 42 гласа за неговата номинация, пише The Hill. „След като призовавах в течение на седмици Помпео да подкрепи мнението на президента Доналд Тръмп, че войната в Ирак бе грешка и че е време да напуснем Афганистан, днес получих потвърждение, че той подкрепя президента“, заяви сенатор Ранд Пол (Републиканска партия, Кентъки), чийто глас бе необходим, за да може кандидатурата на Помпео да бъде одобрена по-рано от сенатската комисия по международните въпроси. Номинацията на Помпео бе одобрена от сенаторите от управляващата Републиканска партия, но и от някои демократи като Хайди Хейткамп (Северна Дакота), Джо Манчин (Западна Вирджиния) и Джо Донъли (Индиана). „В ролята си на директор на ЦРУ Помпео демонстрира способността си да бъде ефективен управител и оператор на световната сцена“, заяви Джоунс в заявлението си, с което мотивира своето решение, различно от партийните позиции. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.26", "title": " Сенатът на САЩ одобри Майк Помпео за нов държавен секретар"}
{"url": "https://trud.bg/828-%d0%bd%d0%be%d0%b2%d0%b8-%d0%bc%d0%b5%d0%b4%d0%b8%d1%86%d0%b8%d0%bd%d1%81%d0%ba%d0%b8-%d0%b8%d0%b7%d0%b4%d0%b5%d0%bb%d0%b8%d1%8f-%d0%b2%d0%bb%d0%b8%d0%b7%d0%b0%d1%82-%d0%b2-%d0%b1%d0%be%d0%bb/", "text": " Договорени са 828 нови медицински изделия за болничната помощ през 2018 г. Всеки здравноосигурен има право да се ползва от това и да изисква от лечебното заведение информация относно изделията – как се използват и прилагат, има ли алтернатива на друга цена. Това съобщиха в четвъртък от НЗОК. Направените справки в информационната система на здравната каса показват, че за периода 1 април 2017 г. – 31 март 2018 г. през 4 лечебни заведения в страната са преминали общо 105 пациента, някои от които хоспитализирани по два и повече пъти, за поставяне на транскатетърна аортна клапа. Лечебните заведения са “Св. Марина” във Варна, “Св. Георги” в Пловдив, и преимуществено софийските в “Св. Екатерина” и Аджибадем сити клиник. От въпросните пациенти 7 са починали поради влошено общо здравословно състояние, което няма общо с поставянето на клапи. Изявлението на НЗОК е във връзка с разпространената преди дни информация за 81-годишна пациентка, починала поради невъзможност да доплати цената на необходимото й медицинско изделие “Транскатетърна аортна клапа”, както и за други пациенти, чийто живот е застрашен поради липса на средства. Касата проверява случая, но по предварителни данни леталният изход не е свързан с невъзможност да се постави аортна клапа, а с много тежко общо състояние и съпътстващи заболявания на жената. До момента са заявени общо 3693 бр. медицински изделия от 208 заявителя. От тях 590 бр. медицински изделия са включени в списъка на медицински изделия, прилагани в извънболничната медицинска помощ и 3103 бр. – в списъка на медицински изделия, прилагани в болничната помощ.", "date": "2018.04.26", "title": " 828 нови медицински изделия влизат в болничната помощ\t\t\t"}
{"url": "https://trud.bg/%d1%81%d1%82%d1%83%d0%b4%d0%b8%d0%be-%d1%85-%d0%bd%d0%b0-%d0%b0%d1%80%d0%bc%d0%b8%d1%8f%d1%82%d0%b0/", "text": "Сезонът на ЦСКА е провал. Думите са на все още треньора Стамен Белчев след отпадането за купата на България от „Левски”. ЦСКА ще завърши без трофей юбилейния сезон, а само до преди два месеца се целеше в златен дубъл. Каруцата се обърна, а останаха много Х-ове, които спешно трябва да се решават. Още с назначаването на Белчев като временен треньор бе ясно, че той няма нито визията, нито визитката, нито класата да води ЦСКА. При всяка спортно-техническа криза тихичко обяснява как ръководството щяло решава бъдещето му. Е кой друг? Не е открил топлата вода. Очевидно самочувствието на Белчев въобще не е на ниво Първа лига. Никаква смелост няма и в думите му, че поемал отговорността за проваления сезон. Трябваше да е смел, когато се правеше селекцията. Когато трябваше да се атакува поредния съдия, ощетил отбора му. Когато трябваше да се брани каузата ЦСКА. Нищо симпатично не остава в скромния Белчев. Ще запомним само колко е тихичък. ЦСКА се нуждае от съвсем друг типаж за треньор. Трябва му биткаджия, а не кръжочник, който да се учи на гърба на 70 години любов на половин България. Сега ръководството наистина трябва да седне и да измисли най-важния Х. Опциите не са никак много. Единственият българин, който може да се справи със задачата, е Стойчо Младенов. Участвал е в три от последните четири титли на ЦСКА – първо като асистент, а после и като старши треньор. Освен заради безспорните треньорски умения Екзекутора на „Ливърпул” е безценен, защото на първо място не се страхува да влезе в битка с всеки, който атакува любимия му клуб. Дори когато ръководството не го подкрепя, а дори напротив – забива му нож в гърба. С него ЦСКА е правил рекорди – по поредни победи в първенството и завършване на цял сезон без загуба. Младенов е критикуван за участията в европейските турнири, където ЦСКА с него има само две загуби – от „Галатасарай”. Всички останали отпадания са след ремита. Но не трябва да се забравя, че централен нападател срещу „Мура” например беше Станко Йовчев – единствената налична резерва. Когато дойдоха мачовете със „Зимбру”, селекцията беше още в начална фаза – отново заради липса на финанси. От футболисти, тренирани при Младенов, в историята ЦСКА е спечелил над 10 милиона евро. Последните примери за гръмки продажби са на Ивайло Чочев, Жуниор Мораес, Серджиу Буш и Раис М’Боли. Друг е въпросът в кой джоб влязоха парите от тях, със сигурност не е треньорският. Би било интересно да се види работата на Младенов, когато собственик е изключително ангажиран с каузата собственик като Гриша Ганчев. Най-големите врагове на Екзекутора са от така наречените „червени легенди”, които настроиха обществеността с безпочвени обвинения за измами, които така и не бяха доказани. Някои от тях се разкриха и сега работят при най-големия враг. А Младенов правеше селекция с трохи. Превръщаше в бисери незнайни герои, харесани по-късно даже от Диего Марадона – справка Омар Косоко. Друг типаж, който пасва на ЦСКА, е Любослав Пенев. Също любимец на феновете, който обаче сам провали кариерата си. Любо така и не се определи дали иска да е треньор или президент. Донкихотовски влезе в куп сражения с вятърни мелници, че дори ЦСКА не го подкрепи на конгреса на БФС. Като наставник на „червените” Пенев няма нито един трофей. Става много гръмогласен, когато каруцата вече се е обърнала. Открива фронт след фронт, никой от които не е спечелил. На пръстите на едната ръка се броят мачовете, които феновете помнят със захлас, когато треньор е бил Ел Голеадор. Всеки български вариант извън Младенов и Пенев може да има пагубният ефект на Стамен Белчев. Защото както няма добри родни футболисти, така и треньорите са огромен дефицит. Разбира се опция, при това най-вероятна, е ЦСКА да заложи на чужденец. Тук рисковете също са огромни. И най-големият проблем на всеки иностранец е, че от него ще се чакат резултати на момента. Загуба от „Левски” или „Лудогорец”, реми с „Ботев” или „Берое” ще се гледат като черна петно от „червените” фенове. Пресен пример е Едуард Йорданеску. Младият румънец имаше добри идеи, но не и време да ги реализира. Просто в „План 2020” в ЦСКА не може да има. Без значение кой е треньорът, начинът на селекция на „Армията” също търпи критики. Белчев едва ли е имал думата за някой от новите. В крайна сметка най-важните хора в един футболен клуб са собственикът и треньорът. Тяхната дума трябва да тежи най-много. Единият вади парите, другият отговаря за резултатите. През последните две години в ЦСКА се извъртяха прекалено много чуждестранни футболисти, чиито имена феновете вече не помнят. Много вероятно е от сегашния отбор малцина да останат. И ако Фернандо Каранга очаквано ще бъде скъпо продаден, на почти всички останали ще им бъде показана вратата. Една птица пролет не прави, едно трансферно попадение отбор не прави. ЦСКА ще празнува тъжен юбилей. Дори е логично спешно да се потърси вариант мачът на 5 май срещу „Лудогорец” да се върне у дома на „Българска армия”. Защото ще е тежко да се гледат празните трибуни на „Васил Левски”, да не говорим, че съперникът може да узакони титлата си точно в този ден. ЦСКА се срина за два месеца, но най-важното е изпълнено – жив е! Благодарение на Гриша Ганчев, на Христо Стоичков, на Юлиян Инджов. Благодарение на феновете, които не оставиха ЦСКА сам в нито един момент. На 5 май работа на собствениците няма да е да надуват парадни фанфари, а да решат ребуса с Х-овете. Спасението на ЦСКА вече не е на дневен ред. Време е за попълването на музея на славата. А затова е нужно грешките спешно да бъдат минимизирани.", "date": "2018.04.26", "title": " Студио Х на „Армията“\t\t\t"}
{"url": "https://trud.bg/%d0%be%d1%82%d1%80%d0%be%d0%b2%d0%b5%d0%bd%d0%b8-%d0%b6%d0%b8%d1%82%d0%b5%d0%bb%d0%b8-%d0%bd%d0%b0-%d0%b4%d1%83%d0%bc%d0%b0-%d1%80%d0%b0%d0%b7%d0%ba%d0%b0%d0%b7%d0%b0%d1%85%d0%b0-%d0%b2-%d1%86/", "text": "Русия и Сирия представиха в централата на Организацията за забрана на химическите оръжия (ОЗХО) няколко невредими човека от сирийския град Дума, за да подкрепят твърденията, че там не е имало химическо нападение на 7 април. Великобритания и Франция определиха този ход като номер и “неприличен маскарад”, предадоха Ройтерс и Асошиейтед прес. Руски служители доведоха сирийците за предвидена за по-късно днес пресконференция в централата на ОЗХО в Хага. В поканата за проявата беше обявено, че в нея ще участват “свидетели от Сирия, използвани в режисирани видеозаписи на “химическото нападение” в Дума”.  Великобритания каза, че тази пресконференция е просто ефектен номер и съобщи, че тя и другите западни съюзници, включително Франция и САЩ, няма да присъстват на нея. “ОЗХО не е театър”, заяви британският посланик в организацията Питър Уилсън.  “Решението на Русия да злоупотребява с нея е пореден руски опит за подкопаване на работата на ОЗХО и в частност работата на мисията за установяване на фактите, разследваща използването на химически оръжия в Сирия”, каза той. Според него всякакви свидетели би трябвало да бъдат разпитани от следователи на ОЗХО. Френският посланик в ОЗХО Филип Лалио нарече показването на сирийците в Хага “неприличен маскарад”. “Този неприличен маскарад не е нещо изненадващо от страна на сирийското правителство, което избива и обгазява собствения си народ през последните седем години”, каза той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.26", "title": " “Отровени” жители на Дума разказаха в централата на ОЗХО за фалшивата химическа атака"}
{"url": "https://trud.bg/%d0%b1%d0%be%d0%b6%d0%b8%d0%bd%d0%be%d0%b2-%d0%bf%d0%be%d0%b7%d0%b4%d1%80%d0%b0%d0%b2%d0%b8-%d0%bb%d0%b5%d0%b2%d1%81%d0%ba%d0%b8-%d0%b7%d0%b0-%d1%84%d0%b8%d0%bd%d0%b0%d0%bb%d0%b0/", "text": "Валери Божинов поздрави бившия си клуб “Левски” за успеха в полуфиналната фаза от турнира за купата на България срещу ЦСКА. “Сините” отстраниха големия съперник след общ резултат 4:2 в двете срещи. Настоящият нападател на “Риека” посвети пост в социалната мрежа Инстаграм на 26-кратните шампиони, в който поздрави както играчите, така и феновете на отбора.", "date": "2018.04.26", "title": " Божинов поздрави “Левски” за финала"}
{"url": "https://trud.bg/%d0%ba%d0%bc%d0%b5%d1%82%d0%b8%d1%86%d0%b0%d1%82%d0%b0-%d0%b8%d0%b2%d0%b0%d0%bd%d1%87%d0%b5%d0%b2%d0%b0-%d0%ba%d1%8a%d0%bc-%d1%81%d1%8a%d1%83%d1%87%d0%b0%d1%81%d1%82%d0%bd%d0%b8%d1%86%d0%b8%d1%82/", "text": "Записи със СРС са документирали срещите между участниците в кметската завера в “Младост” и предприемача Александър Ваклин. Това се разбра в Апелативния спецсъд, където прокуратурата цитира части от съдържанието на доказателствата, събрани срещу кметицата Десислава Иванчева, нейната заместничка Биляна Петрова и Петко Дюлгеров, бивш кмет на района. И тримата бяха оставени окончателно в ареста, като съдът прие, че доказателствата са достатъчно и в случая няма провокация към подкуп от страна на Ваклин. На срещи помежду си Иванчева и съучастниците й обсъждали как да се въздейства на Ваклин да плати. Коментирали са и кога и как да бъдат предадени парите. А сутринта в съда Иванчева се правеше, че не се сеща кой е Ваклин. “Поставили сме го на колене. Няма да пусна преписката, докато не плати!”, казвала Иванчева на аверите си. Заради тези СРС-та, които държавното обвинение е внесло в сряда следобед, заседанието започна с 3 часа закъснение. През това време и адвокатите, и обвиняемите четоха новите 13 тома с доказателства. Три от тях бяха със свидетелски показания на служители от общината, а останалите – със записи от разговори. От прокуратурата потвърдиха, че първоначално при разследването е имало и четвърти задържан – Стефан Дишев, за когото се говори, че е приятелят на Иванчева. Той е бил споменаван в разговорите. Разследващите обаче го освободили след 24 ч, без да му повдигат обвинение.   Кметът на “Младост” Десислава Иванчева е забавила около 300 преписки с по 5-6 месеца, съобщи зам.-кметът Румен Русев. Именно забавен документ бе в основата на задържането на кметицата по обвинение за подкуп. Според Иванчева Русев не трябва да управлява “Младост”. “Служебен раздор има, защото аз исках по-малко важните неща свързани със строителството да бъдат насочвани към мен, но те отиваха отново към нея”, каза Русев. Той ще работи в района заедно с Владимир Клисуров, който бе избран от Столичния общински съвет за временно изпълняващ длъжността кмет на “Младост”. Досега той е бил зам.-кмет на района. Клисуров е посочен за кмет от Иванчева. Той заяви, че не е искал да заеме поста, но след гласуването обясни, че ще се съобрази с решението. Причината да не иска е, защото смята, че не е достатъчно компетентен за строителната работа, която предстои в района и е в ресора на Румен Русев.   Освен Александър Ваклин, и други хора са били изнудвани от кмета на “Младост” Десислава Иванчева. Тя искала пари, за да се реализират определени проекти. Това каза в парламента председателят на Комисията за борба с корупцията и незаконно придобитото имущество Пламен Георгиев. Той смята, че е необходима промяна в закона с цел разширяване правомощията на комисията, която в момента не може да задържа. Георгиев даде пример с ареста на Иванчева. “Организирахме всичко, експлоатирахме СРС-ата, участвахме в цялото разследване по събиране на доказателства, а дори не можахме да я задържим”, каза той. НС избра и предложените от Георгиев членове на ръководената от него комисия.", "date": "2018.04.26", "title": " Кметицата Иванчева към съучастниците си: Няма документ, докато не плати (обзор)\t\t\t"}
{"url": "https://trud.bg/%d0%b4%d0%b5%d0%bf%d1%83%d1%82%d0%b0%d1%82%d0%b8%d1%82%d0%b5-%d0%bf%d1%80%d0%b5%d0%b4%d0%bb%d0%be%d0%b6%d0%b8%d1%85%d0%b0-%d0%bc%d1%83%d0%b7%d0%b8%d0%ba%d0%b0%d0%bb%d0%bd%d0%b0%d1%82%d0%b0-%d0%ba/", "text": "Депутатите от Комисията по култура и медии с предложение за решаване на проблема с ниските заплати на музикантите в БНР, предаде  . То предвижда Музикалната къща на БНР да работи като самостоятелен културен институт. Така за всеки продаден билет новата структура ще получава субсидия от Министерството на културата, а Радиото ще заплаща за записите, които поръчва за своя фонд. Очаква се промяната да доведе до увеличение на приходите. Ръководството на БНР тепърва ще обсъди позицията си по предложението. След няколко дни на улични протести битката за 50% увеличение на заплатите на музикантите в БНР продължи на извънредното заседание на Комисията по култура и медии. Според депутатите искането им е справедливо, но няма как да бъде изпълнено тук и сега. “Никога такова нещо не се обсъжда в средата на годината. Какъв път ще търсим от днес нататък, за да може следващият бюджет през 2019 г., това вече трябва да поработим и да решим”, категоричен е Вежди Рашидов, председател на Комисията по култура и медии. “Възможно ли е вие да се финансирате отделно от БНР, по тази система, по която се финансират останалите културни институти?”, допълни Менда Стоянова, председател на Комисията по бюджет и финанси. От БНР се въздържаха от оценки за спасителния план. “Рано е да кажа дали подкрепяме или не. И това е възможно! Възможно е да бъде и в състава на БНР, и да бъде извадено извън състава на националното радио. Между другото международният опит показва подобни практики”, заяви Александър Велев, ген. директор на БНР. “Докато се направят тези реформи, за които говори г-н Рашидов, тези състави просто няма да ги има”, добави Атанас Карафезлиев, музикант и синдикалист. Предложението ще бъде обсъдено от работна група, но протестите ще продължат. Следващата проява на недоволство ще бъде концерт пред Народното събрание. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.26", "title": " Депутатите предложиха Музикалната къща на БНР да работи като самостоятелен културен институт\t\t\t"}
{"url": "https://trud.bg/%d0%be%d0%b1%d1%81%d0%b5%d0%b1%d0%b5%d0%bd%d0%b8-%d0%bb%d0%b8-%d1%81%d0%b0-%d1%82%d1%80%d0%b8-%d1%86%d0%b8%d0%b3%d1%83%d0%bb%d0%ba%d0%b8-%d0%b8-%d0%b2%d0%b8%d0%be%d0%bb%d0%be%d0%bd%d1%87%d0%b5%d0%bb/", "text": "Докторът на музикознанието и музикалното изкуство Христо Христов предлага ценни музикални инструменти, купени по времето на Людмила Живкова да бъдат предоставени след конкурс на млади музиканти с активна концертна дейност. Според експерти тръжната цена на инструментите е над 30 млн. долара. Става въпрос цигулка „Страдивариус” от 1716 г, на която свири Минчо Минчев, за цигулката „Гуарнери” от 1733 г. на Стойка Миланова, за цигулка Джофредо Каппа” от 1691 г. на Евгения-Мария Попова и виолончело „Гофрилер” от 1785 г. на Венцислав Николов. Музикантите ги получили от държавата в далечната 1981 г. Те са били собственост на Комитета по култура, който ги прехвърля на Националния дарителски фонд „13 века България”. До 2006 г. те са във фонда. По времето, когато Тошо Пейков е негов шеф се налага инструментите да бъдат дарени на Министерството на културата, тъй като „13 века България” не може да плаща застраховките им. Стойността на цялото дарение е 11 милиона лева. От 2006 г. досега всяка година Министерството на културата обявява обществена поръчка за застраховане на тези инструменти. Стойността й е между 20 000 лв. и 26 000 лв. На 25 април депутатката Донка Симеонова е внесла въпроси към министъра на културата Боил Банов за инструментите. Тя пита дали са собственост на министерството и как то следи за състоянието им. „Труд” зададе сходни въпроси, но до редакционното приключване на броя, отговори не бяха получени. Наш репортер се свърза с проф. Венцислав Николов, който каза, че виолончелото му е предоставено с договор, който гласи, че инструментът е държавна собственост, но му се предоставя да свири на него. На въпросът дали музикантът е склонен да предостави своето виолончело на млади музиканти в случай, че държавата обяви конкурс, проф. Николов беше категоричен, че „младите музиканти имат достатъчно инструменти, на които да свирят преди да използват подобни ценни инструменти”. „Въпросът дали бих предоставил своето чело звучи по-същия начин и ще получи същия отговор, ако ме попитат дали бих предоставил на някого съпругата си. Ако аз дам челото си на което и да е способно момче или момиче, звукът, който ще се чуе няма да е същият като този, който излиза щом аз свиря”, коментира виолончелистът. Последният концерт на проф. Николов се е състоял преди 5 дни в Сити Марк Арт Център. Пред музиканта предстоят още 4 концерта през май месец, а през юли той ще свири в Австрия и Германия. Докторът на музикознанието Христо Христов коментира, че практиката на фондациите „Чи-Мей” и „Нипон”, както и на няколко големи банки е да купува на търгове скъпи музикални инструменти и да ги предоставя на добри музиканти. Договорите с тях обаче са за 2-3 г., след което следва ротация.     Потърсихме шефа на дружеството на лютиерите Пламен Милчев и го попитахме кой купува ценни музикални инструменти на търговете. „Страдивариус” купуват предимно банки. На един от последните търгове бе пратена фантастичната сума от 16 млн.долара. Златният период на „Гуарнери” е след 38-ма година. Най-популярни са тези след 42-ра, цигулката на Паганини до 44-та. Гофрилер е ценен автор, неговите виолончела са по-котирани за сметка на цигулките. Като цяло, като лютиер, това, което е запазено е далеч от пазарите на „Страдивариус” и „Гуарнери”. „Капа” е едно от имената, които правят впечатление по търговете, но цената на тяхна цигулка не надхвърля 1 млн. долара.     Тези инструменти бяха закупени по решение на Политбюро на ЦК на БКП, Тодор Живков го разпореди. Оттогава минаха много години, но доколкото си спомням, тези цигулки бяха дадени като собственост на музикантите, и не мисля, че имаше срок. Ние не се занимавахме с купуването им. С това се занимаваше Емил Александров, който тогава завеждаше международния отдел на Комитета за култура. Aлександров дори влезе в затвора след голям процес, защото бяха установени някакви липси на пари по този случай. Според мен обаче Емил може би беше наклеветен. Доколкото знам, парите бяха държавни, купуваха се инструменти само на големи артисти. Те им бяха предлагани от самите музикални къщи, които разполагаха с тези стари цигулки. Инструментите бяха много скъпи – сигурно около 200-300 хиляди долара всеки от тях. А музикантите наистина бяха само световноизвестни имена, свиреха по цял свят в най-големите зали и прославяха България. Нашите бяха изключителни и самите те – реклама за прекрасните инструменти. Целият свят беше в краката им. Всеки инструмент имаше индивидуална цена. Мисля, че музикалната къща, която предлагаше тези италиански инструменти, беше във Виена. Но наистина не помня дали те са държавна собственост. Според мен може би бяха дарени на музикантите. Освен цигулки за Минчо Минчев и Стойка Миланова, бе закупено и специално пиано на един наш творец с еврейско потекло в Париж – мисля, че бе за великия пианист Алексис Вайсенберг, и то беше много скъпо.   – Смятам идеята за много добра. Това е практиката и в Англия, а и аз я намирам за напълно справедлива. Тези инструменти трябва да помагат на талантливи деца за известно време. В крайна сметка, те са инвестиция в културата на една държава. – Поддръжката на един такъв инструмент не е толкова голям разход, важно е как се работи с него и не се налагат големи разходи за това. След като имаш толкова добър инструмент за 4 или 5 години, се предполага, че след това можеш да започнеш работа някъде, така че сам да си осигуриш това. Все пак талантливи инструменталисти има във всяко поколение и те трябва да бъдат подпомагани. – Моята Амати е много добра и вярна – щастлив съм, че е личен инструмент, защото това ми дава независимост.", "date": "2018.04.26", "title": " Обсебени ли са три цигулки и виолончело за 30 млн. долара?\t\t\t"}
{"url": "https://trud.bg/%d0%b4%d0%be%d0%bd%d0%b0%d0%bb%d0%b4-%d1%82%d1%80%d1%8a%d0%bc%d0%bf-%d1%89%d0%b5-%d0%bf%d0%be%d1%81%d0%b5%d1%82%d0%b8-%d0%b2%d0%b5%d0%bb%d0%b8%d0%ba%d0%be%d0%b1%d1%80%d0%b8%d1%82%d0%b0%d0%bd%d0%b8/", "text": "Президентът на САЩ Доналд Тръмп ще посети Великобритания на 13 юли, заяви говорителката на Белия дом Сара Сандърс, предаде Ройтерс. През януари планирана визита на Тръмп в Лондон бе отменена, припомня агенцията. Новината за предстоящото посещение бе потвърдена от британския посланик в САЩ Ким Дарък и от Даунинг стрийт, предаде Франс прес. “Президентът Тръмп ще посети Великобритания на 13 юли. Той ще има двустранни разговори с премиера по време на визитата”, се посочва в изявление на Даунинг стрийт. В Туитър Ким Дарък каза, че е очарован от тази новина. Визитата на Тръмп може да породи протести, отбелязва Франс прес. Правителствен източник уточни, че президентът ще е на работно посещение, а не на държавна визита, която предвижда много почести, сред които да бъде приет от кралица Елизабет Втора в Бъкингамския дворец, предаде Франс прес. Поканата за подобна визита, адресирана от Тереза Мей през януари 2017 г., обаче си остава актуална, уверява източникът. Гостуването на Тръмп е истинска главоблъсканица за британското правителство заради заплахата от протести. Близо 1,9 милиона души подписаха петиция, в която настояват той направи обикновено посещение, а не държавна визита. Специалните отношения на Великобритания и САЩ бяха помрачени от няколко епизода на напрежение. Последният датира от ноември, когато Тръмп претуитна видеозаписи срещу мюсюлманите, качени в Туитър от заместник-председател на крайнодясната британска група “Великобритания на първо място”. Великобритания обаче разчита много на своя съюзник за периода след Брекзит и се надява да подпише с Вашингтон широкообхватно търговско споразумение. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.26", "title": " Доналд Тръмп ще посети Великобритания на 13 юли"}
{"url": "https://trud.bg/%d1%81%d0%b4%d1%80%d1%83%d0%b6%d0%b5%d0%bd%d0%b8%d0%b5-%d0%b6%d0%b8%d0%b2%d0%b0%d1%82%d0%b0-%d0%b2%d0%be%d0%b4%d0%b0-%d0%bd%d0%b0-%d0%b1%d1%8a%d0%bb%d0%b3%d0%b0%d1%80%d0%b8%d1%8f/", "text": "Гражданското сдружение „Живата вода на България“ организира състезание по български език, наречено „Пазим езика си“. Целта е да се насърчи създаването на трайни умения у учениците за правоговор и правопис на книжовен български език. Инициативата е в партньорство с агенцията за маркетинг и комуникации Knowbox и тяхната инициатива „Как беше на български?“, които са вдъхновили и изработили част от изпитните материали. Партньор е и Софийският университет „Св. Климент Охридски“, съобщават от агенцията. „Стремежът на „Живата вода на България“ и неговите партньори е „Пазим езика си“ да стане национално състезание през следващата учебна година и в него да могат да се включат всички желаещи“, каза председателят на управителния съвет на „Живата вода на България“ г-жа Десислава Радева. В пилотното издание ще могат да премерят сили ученици от училищата, показали най-добри резултати по време на Националното външно оценяване през 2017 г. Подборът на училищата е направен по препоръка на Министерството на образованието и науката, което подкрепя инициативи, насочени към съхраняване на езиковата и културната идентичност. Участниците в „Пазим езика си“ ще са разделени в две възрастови групи – V клас и VI – VII клас. Те ще се състезават в два изпитни кръга – на 12 и 25 май. Крайният срок за записване е 8 май.  Децата от V клас ще покажат колко добре могат да се справят с диктовка и с разбирането на текст. Учениците от VI – VII клас, освен това, ще трябва да демонстрират познаване на богатството на българския език като „преведат“ текст, изпълнен с чуждици, както и да транслитерират текст, предложен им на латиница. Изпитните работи ще се оценяват от преподаватели по български език и литература, съвместно със студенти от специалност „Българска филология“ в СУ „Св. Климент Охридски“.  За втория кръг ще се класират първите седем деца от всяка възрастова група, показали най-добри резултати. Финалният етап ще се проведе в Аулата на СУ „Св. Климент Охридски“. В него учениците ще се състезават и за различни материални награди – електронни четци и книги от съвременни български автори. Експертно жури с председател езиковедът проф. д.ф.н. Владко Мурдаров ще оценява на място как са се справили 14-те финалисти. В журито участват още Рени Стоичкова, учител по български език и литература и автор на редица учебни помагала, изработила основната част от изпитните задачи; Мариана Манчева, директор на СУ „Васил Левски“ в Карлово и проф. Владимир Атанасов и проф. Татяна Ангелова, представители на катедрата „Методика“ във Факултета по славянски филологии в СУ „Св. Климент Охридски“. Всички изпитни материали са съгласувани с комисия, начело с професор Мурдаров. „Започваме с по-лесното – да се знае правописът, пунктуацията. Да може да се ориентират учениците в морето от думи, които използваме. Остава обаче още много. Мене ме безпокои преди всичко граматиката, но и за нея ще дойде време. Нали отнякъде трябва да започнем в грижите си за грамотността на българина“, категоричен е той. „Важно е да се насърчава интересът на децата към родното слово, за да могат да разгърнат потенциала си. Сенека е казал: „Какъвто човекът, такава и речта му“, коментира Рени Стоичкова.  На същото мнение е и Доротея Николова от инициативата „Как беше на български?“. „Чуждиците изместват от нашето внимание прекрасни, пълнокръвни, нюансирани български думи. Децата, които в момента изграждат своя понятиен апарат и езикова култура, престават да чуват тези думи и това води до трайна тенденция на обедняване на мисълта“, отбеляза тя. „За богатството и красотата на българския език говорим предимно на 24 май. Но за родния ни език трябва да се грижим през цялата година. Състезанието е своеобразен призив към родители и деца да пазим езика си, за да ни има като българи“, смята г-жа Десислава Радева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.26", "title": " Сдружение „Живата вода на България“ на Десислава Радева организира състезание по български език"}
{"url": "https://trud.bg/%d1%81%d1%8a%d0%b4%d1%8a%d1%82-%d0%bd%d0%b0-%d0%b5%d1%81-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b5-%d0%bd%d0%b0%d1%80%d1%83%d1%88%d0%b8%d0%bb%d0%b0-%d0%b4%d0%b8%d1%80%d0%b5%d0%ba%d1%82/", "text": "МОСВ предприема действия в изпълнение на решението на Съда на ЕС за Орнитологично важно място Рила. Това съобщиха от екоминистерството. По-рано днес Съдът на Европейския съюз постанови   на Европейска комисия срещу България, съгласно което „като не е обявила за специална защитена зона цялото орнитологично важно място, обхващащо Рила планина, Република България не е класифицирала най-подходящите по брой и площ територии за опазването на видове птици, посочени в директивата за опазването им, в резултат на което не е изпълнила задълженията си“. Решението на Съда на ЕС е установително, като с него не се налагат финансови санкции на страната ни. При вземане на своите решения относно обхвата на мрежата от Специални защитени зони за опазване на дивите птици (СЗЗ) отговорните български институции винаги са се ръководили от предоставените им от компетентните организации орнитологични данни и анализи. Целта, която МОСВ си е поставило и последователно защитава е в предложената мрежа от СЗЗ да бъдат включени именно най-подходящите по брой и площ територии в съответствие с изискванията на Директивата за птиците, обясняват от МОСВ. Следва да се има предвид, че към момента Република България е класифицирала като СЗЗ над 95% от всички предложени Орнитологично важни места (ОВМ). За сравнение – на ниво Европейски съюз средно 66% от територията на ОВМ е класифицирана като СЗЗ от държавите членки. Самата наказателна процедура, по която е постановено решението на Съда на ЕС, стартира през м. юни 2008 г., като през последните 10 години е разменена огромна по обем кореспонденция със службите на Европейската комисия. МОСВ е предприело редица конкретни мерки за адресиране на посоченото нарушение на правото на ЕС. Така например, списъкът на защитени зони за опазване на дивите птици бе разширен с нова СЗЗ „Рилски манастир“ (BG0000496). Така Република България класифицира 72% от общата площ на ОВМ „Рила“ като СЗЗ и по този начин осигури максимална защита на описаните видове и техните местообитания. Предвид постановеното днес решение на Съда на ЕС българската страна се ангажира в диалог със службите на Европейската комисия да предприеме необходимите действия, за да се съобрази с него. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.26", "title": " Съдът на ЕС: България е нарушила Директивата за птиците"}
{"url": "https://trud.bg/14-%d1%81%d1%8a%d1%81%d1%82%d0%b0%d0%b2%d0%b0-%d1%81-%d0%bd%d0%b0%d0%b4-300-%d0%b8%d0%b7%d0%bf%d1%8a%d0%bb%d0%bd%d0%b8%d1%82%d0%b5%d0%bb%d0%b8-%d0%bd%d0%b0-%d1%84%d0%b5%d1%81%d1%82%d0%b8%d0%b2%d0%b0/", "text": "След успешното първо издание на фестивала „Веселие в Елена”, Народно читалище „Напредък- Елена-1863“ кани жители и гости на балканското градче отново да се забавляват заедно.  Фестивалът се провежда под патронажа на кмета на Община Елена инж. Дилян Млъзев. Празникът ще започне с дефиле на участниците от Даскалоливницата по централната улица до откритата сцена на пл. „Христо Ботев“, където от 11 часа започват изявите. В неделния ден на централния площад ще има надиграване. Участие са заявили 14 състава от цялата страна с над 300 изпълнители. Събрани заедно усмивки, музика и танц са прекрасен израз на надеждата ни за по-добро бъдеще не само на нашия град, но и за всички млади хора в България – с тази мотивация се организира от Народно читалище „Напредък – Елена – 1863“ първият за града фестивал-надиграване „Веселие в Елена“, който е с конкурсен характер и много награди. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.26", "title": " 14 състава с над 300 изпълнители на фестивала „Веселие в Елена“"}
{"url": "https://trud.bg/%d0%b1%d1%8a%d0%b4%d0%b5%d1%89%d0%b8-%d1%81%d1%8a%d0%b4%d0%b5%d0%b1%d0%bd%d0%b8-%d1%81%d0%bb%d1%83%d0%b6%d0%b8%d1%82%d0%b5%d0%bb%d0%b8-%d0%b3%d0%be%d1%81%d1%82%d1%83%d0%b2%d0%b0%d1%85%d0%b0-%d0%b2/", "text": "Първокурсници от най-новата специалност на Икономическия университет във Варна – “Съдебна администрация”, гостуваха в Апелативния съд и Апелативната прокуратера в рамките на Ден на открити врати. В разговор с прокурорите Стефка Якимова и Слави Андонов, съдия Росица Тончева и с председателя на съда Ванухи Аракелян бъдещите служители на Темида се запознаха с мястото и ролята на съда и прокуратурата и с личния избор, който е извел всеки от магистратите по пътя на правото. Студентите научиха от първа ръка и детайли за сложния живот и комуникации вътре в органите на съдебната власт, а на финала получиха и първите си удостоверения за специалната визита. Денят на открити врати в двете институции бе посветен на празника на Българската Конституция и на 20-годишнината от създаването на апелативните съд и прокуратура във Варна. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.26", "title": " Бъдещи съдебни служители гостуваха в Апелативния съд"}
{"url": "https://trud.bg/%d0%bc%d1%8a%d0%b6-%d1%81%d0%b5-%d0%b5-%d1%85%d0%b2%d1%8a%d1%80%d0%bb%d0%b8%d0%bb-%d0%bf%d1%80%d0%b5%d0%b4-%d0%b2%d0%bb%d0%b0%d0%ba%d0%b0-%d0%bf%d0%b5%d1%80%d0%bd%d0%b8%d0%ba-%d1%81%d0%be%d1%84/", "text": "Мъж се е самоубил, хвърляйки се пред влака Перник-София, в участъка между Горна Баня и Захарна фабрика. Това съобщават от пресцентъра на МВР. Сигналът за инцидента е получен около 14.30 часа. Няма данни за самоличността на загиналия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.26", "title": " Мъж се е хвърлил пред влака Перник – София"}
{"url": "https://trud.bg/%d1%83%d1%81%d0%bb%d0%be%d0%b2%d0%bd%d0%b0-%d0%bf%d1%80%d0%b8%d1%81%d1%8a%d0%b4%d0%b0-%d0%b7%d0%b0-%d0%bf%d1%80%d0%b5%d0%ba%d1%83%d1%80%d1%81%d0%be%d1%80%d0%b8-%d0%bd%d0%b0%d1%80%d0%ba%d0%be%d1%82/", "text": "Сливенецът П.Й. получи условна присъда от 2 г. и 8 м., с изпитателен срок от три години и половина по пет обвинения, съобщиха от Окръжния съд в Сливен. На 5 септември м.г. той е бил заловен да управлява мотопед в едногодишния срок на наложеното му административно наказание за шофиране на книжка. На това отгоре мотопедът не бил регистриран по надлежния ред. При последвали процесуално-следствени действия в частен имот били открити открити прекурсори и материали за производство на метаамфетамин: 1,8 литра солна киселина, близо 7,5 литра смеси от органични разтворители, 0,7 литра фосфорна киселина, около 1,6 кг натриева основа, 65 гр. червен фосфор и 68 гр. йод. Намерени са незаконно държани коноп, хероин и метаамфетамин с общо тегло от близо 10 грама. Открити са и 25 патрона, калибър 7,65 мм, държани без разрешително. Подсъдимият е с основно образование, женен, не работи, осъждан. Наказанието му е общо по петте обвинения. То е наложено по съкратеното съдебно следствие, след като П.Й. се възползвал от законовата възможност и признал фактите и обстоятелствата в обвинителния акт, а размерът на присъдата е бил редуциран с една трета. Определението на съда е окончателно. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.26", "title": " Условна присъда за прекурсори, наркотици, управление без книжка на нерегистриран мотопед"}
