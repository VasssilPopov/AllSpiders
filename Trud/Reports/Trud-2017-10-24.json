{"url": "https://trud.bg/%d0%bf%d0%be%d0%bb%d0%b8%d1%86%d0%b8%d1%8f%d1%82%d0%b0-%d0%b2-%d1%81%d0%bb%d0%b8%d0%b2%d0%b5%d0%bd-%d0%b8%d0%b7%d0%b4%d0%b8%d1%80%d0%b2%d0%b0-17-%d0%b3%d0%be%d0%b4%d0%b8%d1%88%d0%bd%d0%be-%d0%bc%d0%be/", "text": "Полицията в Сливен издирва 17-годишния Чавдар Минев, съобщиха от пресцентъра на ОД на МВР-Сливен. Той е напуснал дома си на 22 октомври около 4.30 часа и оттогава е в неизвестност. Момчето е високо с кестенява коса и белег над лявата вежда. От полицията призовават всички, които имат информация за момчето, да се свържат с най-близкото поделение на МВР или на телефон 112. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.24", "title": " Полицията в Сливен издирва 17-годишно момче\t\t\t"}
{"url": "https://trud.bg/%d1%81-59-%d0%bc%d0%bb%d1%80%d0%b4-%d0%bb%d0%b5%d0%b2%d0%b0-%d0%b7%d0%b0%d0%b1%d0%be%d0%b3%d0%b0%d1%82%d0%b5%d0%bb%d0%b8-%d0%b1%d1%8a%d0%bb%d0%b3%d0%b0%d1%80%d0%b8%d1%82%d0%b5-%d0%b7%d0%b0-%d0%b3/", "text": "Финансовото богатство на българските домакинства се увеличава с 5,9 милиарда лева през последните 12 месеца, достигайки 73 млрд. лева към юни 2017 година. Това показва доклад на консултантската компания  Industry Watch, подготвени на база данни на БНБ, КФН и БФБ-София. Авторите на анализа уточняват, че богатството през последните три години нараства най-съществено от десетилетие насам, но още изостава от темповете на растеж през върховата 2007 година. Банковите депозити са най-предпочитаната форма на спестяване, макар че лихвите се понижават. Домакинствата са получили лихвен доход в размер на 251 милиона лева за последните 12 месеца. Ефективната лихва пада до 0,5% годишно, но това не обезкуражава спестяващите българи, които са внесли нови 2,2 милиарда лева по свои банкови сметки през последния 12-месечен период. Стойността на жилищните имоти, които населението притежава, се покачва. Търсенето на жилища остава високо, стимулирано от ръста на доходите и заетостта, ниските лихви по жилищните заеми (3,9% през август 2017 г.) и ускоряващата се кредитна експанзия. Дори цената на ипотечното финансиране да се повиши през 2018 година, тя остава изключително ниска в исторически план. Заради ниските лихви обслужването на дълговете в момента е най-лесно от 2009 г. насам, уточняват експертите. По данни на Националния статистически институт, които експертите анализират, пазарните цени на жилищата нарастват с 8,6% годишно през второто тримесечие на 2017 г., а от дъното на пазара през 2013 г. досега апартаментите са поскъпнали с 21%. По този начин средната цена на квадратен метър жилищна площ в страната, без новото строителство, достига 533 евро в средата на 2017 г. “Имайки предвид благоприятните икономически тенденции, жилищните цени ще се покачват и през следващите месеци”, прогнозират от Industry Watch. София концентрира 36% от стойността на градските жилища през второто тримесечие на 2017 годсина. 11% от жилищното богатство е в област Варна, а Пловдив и Бургас добавят около 9% от пазарната стойност на апартаментите в страната. Сред десетте области с най-голямо жилищно богатство попадат и Стара Загора, Благоевград, Русе, Велико Търново, Хасково и Плевен. Под 1/5 от общата стойност на жилищата е в останалите, по-малки области на страната. Бaнкoвитe влoгoвe пpoдължaвaт cвoятa тeндeнция нa pacтeж, кaтo caмo тeзи нa дoмaкинcтвaтa вeчe ca 46,407 милиapдa лeвa, показват официални данни на БНБ за септември 2017 г., оповестени вчера. Според статистиката увеличението е 5,9% cпpямo cъщия месец нa пpeдxoднaтa гoдинa. Влoгoвeтe нa цeлия нeпpaвитeлcтвeн ceктop, в кoйтo влизaт дoмaкинcтвaтa и нeфинaнcoвитe пpeдпpиятия, ca нapacнaли c 6,8% нa гoдишнa бaзa дo 70,900 милиapдa лeвa или дo 72,3% oт брутния вътрешен продукт (БВП). В края на септември кредитите за неправителствения сектор са 52,814 млрд. лв. (53,8% от БВП) при 52,522 млрд. лв. към август 2017 г. (53,5% от БВП). На годишна база те се увеличават с 4,9%.", "date": "2017.10.24", "title": " С 5,9 млрд. лева  забогатели българите за година\t\t\t"}
{"url": "https://trud.bg/%d0%ba%d0%be%d0%bc%d0%b0%d0%bd%d0%b4%d0%b8%d1%80%d0%be%d0%b2%d0%ba%d0%b8%d1%82%d0%b5-%d0%b2-%d0%b5%d1%81-%d1%89%d0%b5-%d1%81%d0%b0-%d0%bd%d0%b0%d0%b9-%d0%bc%d0%bd%d0%be%d0%b3%d0%be-%d0%b7%d0%b0-18/", "text": "Срокът за дългосрочно командироване на работници от ЕС в друга страна от съюза ще бъде намален от сегашните 24 месеца на 12 месеца, с възможност при мотивирано искане на работодателя този срок да бъде удължен с още половин години, или максимум 18 месеца. Освен това заплащането на гурбетчиите ще се определя по законите на приемащата страна и няма да се допуска занижено заплащане, както досега. Това решиха социалните министри от ЕС на среща в Люксембург след продължили 12 часа трудни преговори. Постигнатото споразумение се базира на предложение на Еврокомисията от м.г. за промяна на директивата за дългосрочно командироване на работници от 1996 г. Един от най-големите застъпници на реформата е френският президент Еманюел Макрон, който през лятото направи турне със срещи с представители на източноевропейски страни, включително България. Много от тези държави са против промените, тъй като в момента техни граждани се възползват от възможността да работят в по-богатите страни срещу по-високо заплащане, отколкото в родината си, и същевременно са конкурентни на тези пазари, тъй като получават по-ниски заплати от местните граждани. На заседанието в Люксембург против новите правила гласували Полша, Унгария, Литва и Латвия, а представителите на Великобритания, Ирландия и Хърватия се въздържали. Служителите в международния транспортен сектор няма да подлежат на новите правила, за тях ще бъде изработена специална директива, която да отчита спецификите на работата им.  Макрон приветства споразумението, което определи като “амбициозно” и посочи, че то носи “повече защита” и “по-малко измами”. За да бъде окончателно прието, то трябва да бъде одобрено от Европарламента, Европейския съвет и Еврокомисията.", "date": "2017.10.24", "title": " Командировките в ЕС ще са най-много за 18 месеца\t\t\t"}
{"url": "https://trud.bg/6-%d0%b3%d0%be%d0%b4%d0%b8%d1%88%d0%bd%d0%be-%d0%bc%d0%be%d0%bc%d1%87%d0%b5%d0%bd%d1%86%d0%b5-%d0%bf%d0%be%d1%81%d1%82%d1%80%d0%b0%d0%b4%d0%b0-%d0%bf%d1%80%d0%b8-%d0%ba%d0%b0%d1%82%d0%b0%d1%81%d1%82/", "text": "Шестгодишно момченце пострада при катастрофа, станала в понеделник около 15 часа на кръстовището между улиците “Чернишевски” и “Владивосток”. Там лек автомобил “Опел” отнел предимството и ударил лека кола “Хонда”, след което отскочил встрани и се блъснал в паркиран лек автомобил “Форд”. Медицинска помощ е оказана на детето, което пътувало в опела с 36-годишна местна шофьорка зад волана. Вторият автомобил бил управляван от 21-годишен пловдивчанин. Двамата водачи са тествани с дрегер за алкохол, резултатите са отрицателни.  Случаят е отработен по административен ред от служители на сектор “Пътна полиция”. В понеделник по пътищата в Пловдивска област са станали 37 произшествия с материални щети. Регистрирани са и 5 катастрофи с шестима ранени. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.24", "title": " 6-годишно момченце пострада при катастрофа между „Опел”, „Хонда” и „Форд” в Пловдив"}
{"url": "https://trud.bg/%d0%b8%d0%bb%d1%85%d0%b0%d0%bd-%d0%ba%d1%8e%d1%87%d1%8e%d0%ba-%d0%b5-%d1%84%d0%b8%d0%bd%d0%b0%d0%bb%d0%b8%d1%81%d1%82-%d0%b2-%d0%bc%d0%b5%d0%b6%d0%b4%d1%83%d0%bd%d0%b0%d1%80%d0%be%d0%b4%d0%b5%d0%bd/", "text": "Евродепутатът от АЛДЕ/ДПС и вицепрезидент на АЛДЕ Илхан Кючюк е един от финалистите в международния конкурс “Иновации в политиката 2017”. Председателят на Младежко ДПС е номиниран в категория “Цивилизация” – проекти в сферата на изкуства, образование, наука и европейско общество. Проектът на Кючюк се състезава наравно с още 589 иновативни политически проекта, разпределени в 9 категории, от различни европейски държави. Припомняме, че наскоро Кючюк бе удостоен с „Почетен знак – Севлиево“. Отличието бе връчено на председателя на Младежко ДПС по време на тържествена сесия на Общинския съвет на празника на града.", "date": "2017.10.24", "title": " Илхан Кючюк е финалист  в международен конкурс"}
{"url": "https://trud.bg/11-%d1%81%d0%b0-%d1%80%d0%b0%d0%b1%d0%be%d1%82%d0%b5%d1%89%d0%b8%d1%82%d0%b5-%d0%b1%d0%b5%d0%b4%d0%bd%d0%b8-%d0%b2-%d0%b1%d1%8a%d0%bb%d0%b3%d0%b0%d1%80%d0%b8%d1%8f/", "text": "„Увеличава се бройката на работещите бедни. Справката показва, че през 2013г. те са били 7%, през 2016 г. вече са 11%. Още 1,3 млн.пенсионери живеят под прага на бедността, с под 300 лв. месечни доходи. 70% от населението живее с доходи под 500 лева. Сега започва обсъждането на държавния бюджет, където е предвидено 10% увеличение на заплатите. Те не могат да компенсират увеличението на цените. Без структурни реформи в здравеопазването, в МВР, в МО, отново ще наливаме вода в пустинята – от тези системи изтичат огромни финансови средства.“ Това заяви по време на редовната си примена с жителите на Великотърновска област народният представител от „БСП за България“ Весела Лечева. В горнооряховското село Поликраище тя се срещна с хората, за да чуе проблемите на населеното място. Присъстващите с болка казаха, че в едно от богатите някога села от три училища, една едно все още едва събира ученици. „Делегираните бюджети изкривиха българското образование. Те доведоха до това борбата да се свежда не кой има повече знания и умения, а до запазване на бройките ученици. Свидетели сме на училища, които с по 15-20 ученика се борят за оцеляване. Същевременно и не дават достатъчно качествени знания на децата“, отговори Лечена. Тя припомни и възходящата тенденция за отпадане на ученици от училището. Един от присъстващите призова да се направи проверка служителите в общинските и държавните администрации членове на кои партии са. „Липсата на поминък съсипват българското село“, добави той и посочи проблема с арендаторите на земи. От местния футболен клуб споделиха проблема с терена, на който тренират. Не е изпълнено обещанието на Общината в селото да се изгради мултифункционално игрище за футбол и баскетбол. Общинските съветници от БСП се ангажираха да следят ангажиментът да бъде изпълнен. „Трябва да има спортна инфраструктура в малките населени места“, заяви Лечева. Тя припомни, че докато е била председател на ДАМС е въведена програмата за спорт в свободното време. „Всеки един клуб можеше да участва в тази програма и да финансира спортна дейност. Тя стартира с 1 млн.лв и беше много ефективна. Клубовете масово участваха. За съжаление, 10 години по-късно бюджетът й е същият. Затова от БСП предлагаме той да бъде увеличен поне с 3 млн.лв., за да могат повече клубове да участват в програмата“, каза народният представител от БСП. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.24", "title": " 11% са работещите бедни в България"}
{"url": "https://trud.bg/%d1%81%d1%8a%d0%b7%d0%b4%d0%b0%d0%b2%d0%b0%d1%82-%d1%86%d0%b5%d0%bd%d1%82%d1%8a%d1%80-%d0%b7%d0%b0-%d0%bf%d1%80%d0%b5%d0%b2%d0%b5%d0%bd%d1%86%d0%b8%d1%8f-%d1%82%d0%b2%d0%be%d1%80%d1%87%d0%b5%d1%81/", "text": "Споразумение за партньорство във връзка със създаването в Елена на Център за превенция, творчество и спорт подписаха кметът инж. Дилян Млъзев, директорът на Областна дирекция на МВР старши комисар Димитър Машов, директорът на Регионална дирекция „ПБЗН“ старши комисар Красимир Кръстев и председателят на Дарителско сдружение „Свети Иван Рилски“ Благовеста Факирова. Институциите се обединяват за съвместна работа с деца и младежи на възраст от 8 до 18 години. В центъра младите хора ще формират и развиват умения и компетентности, ще участват в практически и теоретически обучения с възпитателна и превантивна насоченост – как да действат при бедствия и аварии, да се предпазват от трафик на хора и наркотици, да водят здравословен начин на живот. Приоритет в съвместната дейност ще бъде начинът на поведение и общуване на младежите в обществото и уважение на институциите. Центърът в Елена се създава по подобие на центровете в Балван и Павликени, но освен за превенция и спорт, той ще бъде място и за развитие на творческите заложби на децата. За неговите дейности общината в Елена предоставя две помещения в сградата на Общностния център в града, изграден с европейски средства. Младите хора ще могат да ползват и други зали в базата, а също да общуват и обменят опит със свои връстници от клубове и школи за уплътняване на свободното време на децата. Институциите, подписали споразумението, ще оказват методическа помощ, ще осигуряват лектори и обучители и осъществяват контрол върху цялостната дейност. Центърът за превенция, творчество и спорт ще бъде открит официално на 7 ноември от 14.30 часа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.24", "title": " Създават Център за превенция, творчество и спорт в Елена"}
{"url": "https://trud.bg/%d0%b7%d0%b0-%d0%bf%d0%bb%d0%be%d0%b2%d0%b4%d0%b8%d0%b2%d1%87%d0%b0%d0%bd%d0%b8-%d1%81%d0%b5%d0%b4%d0%bc%d0%b8%d1%86%d0%b0%d1%82%d0%b0-%d0%b7%d0%b0%d0%bf%d0%be%d1%87%d0%bd%d0%b0-%d1%81-%d0%b2%d0%b4/", "text": "Пловдив бе домакин на кампанията на Кока-Кола „Събери вдъхновение от България“, целяща да вдъхне нов живот на българските традиции. Виртуозните танцьори от ансамбъл „Чинари“ представиха традиционни тракийски танци и въпреки дъждовното време внесоха настроение сред жителите и гостите на Пловдив. Всеки присъстващ успя и да си вземе бутилка от колекционерската колекция на „Кока-Кола”, посветена на българските шевици. Характерното за тракийската шевица и имплементирано в бутилката, представляваща този етнографски регион, са орнаментите, представляващи стилизиран вариант на „дървото на живота“. Това е един от универсалните символи на света и живота. я и да си вземе бутилка от колекционерската колекция на Кока-Кола, посветена на българските шевици. Характерното за тракийската шевица и имплементирано в бутилката, представляваща този етнографски регион, са орнаментите, представляващи стилизиран вариант на „дървото на живота“. Това е един от универсалните символи на света и живота.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.24", "title": " За пловдивчани седмицата започна с вдъхновяваща препратка към родния фолклор и традиции"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%be%d1%82-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80-57/", "text": "По информация, която „Труд” получи от достоверен източник, само двама пилоти от авиобаза „Граф Игнатиево” са заявили на сутрешния рапорт вчера , че не се чувстват в кондиция, за да изпълняват тренировъчни полети.  Попитан от „Труд” за проблеми с личния състав, министърът на отбраната Красимир Каракачанов заяви: Военните пилоти на България са ОК. Не приемам приказки за стачки и бунтове, армията не е детска градина и никой в авиацията или другите видове сили не е помислил за подобни действия.” Половин милиард лева са щетите от фалшиви болнични, съобщи премиерът Бойко Борисов преди началото на вчерашното заседание на Министерски съвет. “Имаме сигнали и протести на компании, които искат да закриват заводи, например в Ихтиман, защото един доктор дава по 200 или 500 болнични листове. В същото време има компании, където има 105 000 болнични, изплатени от държавата”, заяви Борисов.   Финансовото богатство на българските домакинства се увеличава с 5,9 милиарда лева през последните 12 месеца, достигайки 73 млрд. лева към юни 2017 година. Това показва доклад на консултантската компания Industry Watch, подготвени на база данни на БНБ, КФН и БФБ-София. Авторите на анализа уточняват, че богатството през последните три години нараства най-съществено от десетилетие насам, но още изостава от темповете на растеж през върховата 2007 година. Около 5800 чужденци са се опитали да минат незаконно българските граници от началото на годината. Това стана ясно от презентация на зам.-директора на “Гранична полиция” Стоян Иванов, представена по време на конференция “Бежанската криза и развитието на миграционните процеси”. За 2016 г. натискът по границите е бил около 7 пъти по-голям – над 40 000 възпрепятствани опита за влизане в България. Пикът на бежанския натиск е бил през 2015г., когато над 90 000 чужденци са се опитали да влязат незаконно в пределите на страната. Повече от 50 дипломати от Външно министерство са номинирани да бъдат връзка с посолствата по време на председателството и да оказват необходимото съдействие. Това стана ясно от думите на министъра на Председателството на Съвета на ЕС Лиляна Павлова пред посланиците от страните – членки на ЕС.  “С всяка среща въпросите намаляват и използвам повода да благодаря на дипломатите за подкрепата, която ни оказват в това първо по рода си предизвикателство пред нас”, подчерта министър Павлова. В името на европеизацията направихме нещо крайно азиатско – анализ на Чавдар Найденов       И с бюджет 2018 армията няма да живне. Както, впрочем беше и с тазгодишния – коментар на Спирдон Спирдонов       Интервю с Ирена Перфанова, председател на национално сдружение “Недвижими имоти”", "date": "2017.10.24", "title": " Вижте акцентите от броя на вестник „Труд“ в сряда, 25 октомври 2017"}
{"url": "https://trud.bg/%d1%88%d0%be%d0%b9%d0%b1%d0%bb%d0%b5-%d0%b8%d0%b7%d0%b1%d1%80%d0%b0%d0%bd-%d0%b7%d0%b0-%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb-%d0%bd%d0%b0-%d0%b1%d1%83%d0%bd%d0%b4%d0%b5/", "text": "Доскорошният финансов министър на Германия, който е депутат от 45 години, бе избран вчера за председател на Бундестага, предаде Ройтерс. “За” него гласуваха 501 от 705 народни представители, като “против” бяха крайнодесните от “Алтернатива за Германия” (АзГ), които за пръв път влизат в германския парламент, но са трета сила. Още на вчерашното първо заседание на Бундестага АзГ разбуни духовете. “Народът реши, сега започва нова ера”, обяви от трибуната Бернд Бауман, лидер на парламентарната група на АзГ. И обвини депутатите от другите сили, че използват тактики от нацистката ера, за да не позволят представител на АзГ да заеме висш пост в Бундестага. Става въпрос за издигнатия от АзГ кандидат за зам.-шеф на парламента – Албрехт Глазер (75 г.), известен с ксенофобски позиции като тази, че ислямът е политическа идеология, а не религия, и няма място в Германия. Всички партии в парламента, освен АзГ, заявиха, че няма да гласуват за Глазер. Друг препъникамък бе отстранен преди учредителното заседание на Бундестага – традицията най-възрастният депутат да го открива. Така честта се падаше на Вилхелм фон Готберг (77 г.) от АзГ. В последния момент обаче бе променен правилникът, така че заседанието да открие най-дългогодишният депутат. Такъв е Шойбле, но той отказа предвид предстоящия му избор за председател и бе заменен от либерала Херман Ото Золмс с 33-годишен стаж.", "date": "2017.10.24", "title": " Шойбле избран за председател на Бундестага\t\t\t"}
{"url": "https://trud.bg/%d1%81%d0%bf%d0%b8%d0%bf%d0%b0%d1%85%d0%b0-16-%d0%b3%d0%be%d0%b4%d0%b8%d1%88%d0%b5%d0%bd-%d0%b0%d0%bf%d0%b0%d1%88-%d1%81%d0%bb%d0%b5%d0%b4-%d1%81%d0%b5%d1%80%d0%b8%d1%8f-%d0%ba%d1%80%d0%b0%d0%b6%d0%b1/", "text": "16-годишно цигане е с постоянна мярка за неотклонение „задържане под стража” след серия кражби извършени на територията на Шесто РУ на МВР-Пловдив. В хода на активно разследване криминалистите събрали доказателства, че на 22 юли и в периода 10-19 октомври непълнолетният апаш е задигнал няколко мобилни телефона, лаптоп, пари, златни накити и други вещи от три частни адреса в ромския квартал “Столипиново”. В два от случаите извършителят влязъл през незаключени входни врати, а в третия – чрез разбиване на прозорец. Също с взлом задигнал и велосипед, оставен на стоянка пред търговска верига на ул. “Герлово”. Предстои материалите по образуваните досъдебни производства да бъдат внесени в Районната прокуратура. Работата по случаите продължава разследващ полицай от Шесто РУ на МВР-Пловдив. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.24", "title": " Спипаха 16-годишен апаш след серия кражби в Столипиново"}
{"url": "https://trud.bg/%d0%bf%d0%bb%d0%be%d0%b2%d0%b4%d0%b8%d0%b2%d1%81%d0%ba%d0%b8-%d0%ba%d1%80%d0%b8%d0%bc%d0%b8%d0%bd%d0%b0%d0%bb%d0%b8%d1%81%d1%82%d0%b8-%d1%80%d0%b0%d0%b7%d0%ba%d1%80%d0%b8%d1%85%d0%b0-%d0%b7%d0%b0/", "text": "За броени минути криминалисти от Четвърто РУ на МВР-Пловдив заловиха автора на взломна домова кражба в центъра на града под тепетата. Към 14 часа в понеделник 21-годишна местна жителка разказала на полицаите, че от апартамента й на улица “Георги Мамарчев” са откраднати парфюми и 35 лева след разбиване на входната врата. В резултат на  организираните незабавни заградителни и издирвателни действия бил разкрит и заловен извършителят, който се оказал 43-годишен криминално проявен гастрольор от Плевен. Срещу него е започнато досъдебно производство. През последното денонощие на територията на Областна дирекция на МВР-Пловдив са регистрирани 16 криминални престъпления – телесна повреда, ПОМПС, 3 кражби и 11  други. Разкрити са 12 престъпления. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.24", "title": " Пловдивски криминалисти разкриха за минути крадец на дамски парфюми"}
{"url": "https://trud.bg/%d0%bd%d0%b0%d0%b9-%d0%bc%d0%b0%d0%bb%d0%ba%d0%be-%d1%88%d0%b5%d1%81%d1%82-%d0%b7%d0%b0%d0%b3%d0%b8%d0%bd%d0%b0%d0%bb%d0%b8-%d0%b7%d0%b0%d1%80%d0%b0%d0%b4%d0%b8-%d1%82%d0%b0%d0%b9%d1%84%d1%83%d0%bd/", "text": "Поне шест души са загинали, а 12 тежко са ранени, в резултат на  , пише  . Агенцията за гражданска защита е съобщила за още 85 души с леки наранявания и около 50 разрушени сгради, като сред тях е и част от стената на старинен замък, представляващ популярна туристическа дестинация. Ураганните ветрове са били придружени от проливни дъждове, като в някои част от страната има наводнения. Властите в Шингу, област Уакаяма, са отчели валежи от 888.5 милиметра на квадратен метър, което е най-високата отчетена стойност в района досега.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.24", "title": " Най-малко шест загинали заради тайфун в Япония"}
{"url": "https://trud.bg/%d0%b1%d0%bb%d1%8a%d1%81%d0%bd%d0%b0%d1%85%d0%b0-65-%d0%b3%d0%be%d0%b4%d0%b8%d1%88%d0%bd%d0%b0-%d0%bf%d0%b5%d1%88%d0%b5%d1%85%d0%be%d0%b4%d0%ba%d0%b0-%d0%bd%d0%b0-%d0%ba%d1%80%d1%8a%d1%81%d1%82%d0%be/", "text": "65-годишна пешеходка бе ранена в понеделник около 7.20 часа сутринта в Асеновград., след като бе блъсната от лек автомобил “Фолксваген” на кръстовището между бул. “България” и ул. “Х. Д. Стоилов”. Пострадалата е настанена в болница за лечение, като според лекарите няма опасност за живота й. Отрицателна е алкохолната проба на 48-годишна жена от Смолян, която управлявала колата. Работата по установяване на причините за произшествието продължават служители от РУ на МВР-Асеновград. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.24", "title": " Блъснаха 65-годишна пешеходка на кръстовище в Асеновград"}
{"url": "https://trud.bg/%d0%b2%d0%b0%d1%81%d0%ba%d0%b5%d0%bd-%d1%8f%d0%ba%d0%be%d0%b1%d0%b8%d1%8f%d0%bd-%d1%87%d0%bb%d0%b5%d0%bd-%d0%bd%d0%b0-%d0%b1%d0%be%d1%80%d0%b4%d0%b0-%d0%bd%d0%b0-agbu-%d0%b8-%d0%bf%d1%80%d0%b5%d0%b7/", "text": "– Да, така е. В името на нашата организация се съдържат думите Арменски благотворителен съюз. Но благотворителността не е единствената наша задача и дейност. Основната цел на нашата организация е да съхраним арменския дух и за следващите поколения чрез възпитание, образование, култура и добротворчество. Вие ми питате за благотворителността, но тя е само една малка част от работата на Парекордзаган. И ще ви дам пример с голямото земетресение в Армения през 1988 година, когато Парегордзаган също  имаше офис в Армения, даже и по времето на съветския режим. Когато стана земетресението в град Спитак, Парекордзаган реагира пръв и изпрати помощ на бедстващите хора от градовете Гюмри и Спитак. Още в първите часове след земетресението тогавашният президент на AGBU Луис Симон Манукян пристигна от САЩ в Гюмри. Нашата основна работа е възможна благодарение на даренията, които получава Парекордзаган от всички краища на света. И за да мога да ви отговоря  докрай на въпроса – когато се случи земетресението, веднага беше създаден фонд и нашата организация беше разпределител и контролиращ орган на тези средства. Получихме много дарения в помощ на бедстващите хора от арменската диаспора по света. По този начин решаваме проблеми, пред които е изправена нашата нация. Примерно, когато се случиха събитията в Сирия, а в Сирия имахме голяма общност – 100 000 арменци живееха там, ние бяхме почти първата организация, която създаде кризисен фонд със стартово дарение 1 млн. долара, за да можем да бъдем полезни и да окажем спешна помощ на арменците в Сирия, Ливан, разбира се, в Армения, в Канада и други страни. И този фонд вече е надхвърлил 6 млн. долара дарения. Това е формулата на Парекордзаган, за да бъде организацията полезна на арменската нация. Ако някъде възникне проблем, бедствие – първи ние инициираме фонд и слагаме първоначалната вноска. Но тъй като в своята 111 годишна история AGBU има доверието на своите сънародници по всички краища на света, когато ние организираме подобен дарителски фонд или кампания, хората с голяма съпричастност поглеждат на това и даряват своите средства.  И по всички тези въпроси, които са свързани със Сирия или други хуманитарни проблеми, действаме така – с бърза реакция. А след това даваме подробен отчет на всички дарители. Най-голямото ни богатство е доверието, което имаме от сънародниците ни и ние го пазим ежедневно с много работа и прозрачност. – Първо трябва да кажа, че този медал беше изненада за мен, защото на мен ми позвъниха администрацията на президента два дни преди церемонията. И ми казаха, че на 21 септември трябва да бъда в президентството в 11,30 часа. А когато попитах каква е причината, не ми казаха защо, а само, че е важно да съм там. Всеки медал, който се врчва от президента на Армения излиза с указ и в указа беше написано следното: за моето дългогодишно служене на нацията било то в Сирия или Армения в различни направления – за работата ми в AGBU, за  работата ми в църквата и за работата ми в арменските училищни настоятелства в Сирия. Втората причина бе заради утвърждаване и развитието на отношенията между Армения и арменската диаспора по света. – Първо, аз не работя в AGBU. Аз съм един от доброволците на AGBU и не съм заплатен служител на организацията ни. Моята работа тук е изцяло доброволческа, както впрочем и на много други арменци навсякъде по света, където AGBU има централи. Ние, като членове на Парекордзаган, когато се роди бебе и неговите родители са членове на Парекордзаган, в деня на раждането или на следващия ден най-късно детенците става член на AGBU. И моят баща направи така на свой ред навремето. Така от раждането си аз съм член на AGBU, аз съм израснал в семейството на Парекордзаган, баща ми винаги се занимаваше с въпросите на арменската общност. В нашия дом едни от най-важните въпроси бяха тези, свързани с диаспората, с арменците в Армения, с църквата, с училищата. Израствайки в тази обстановка аз просто продължих тази наша семейна традиция, но както всеки един човек узрява, започва да мисли за решенията си, които е взел в живота си, един от въпросите, който съм си задавал е, дали аз днес бих пожелал сам да съм член на AGBU. И днес отговорът ми е следният – на 100 процента моят избор е правилният и това е избор, взет със сърце. Моето най-важно разбиране за AGBU е мисията на Парекордзаган и затова, че си се съгласил да работиш безусловно и доживот за тази мисия. – Това е традиция най-вече в старата ни диаспора в Близкия изток – Ливан, Сирия. Но не мога да Ви кажа откога. – Да, разбира се. Преди няколко дни подсетих наши гости, че дори папа Франциск е почетен член на AGBU. – Историята, както аз я знам е, че навремето, когато Негово Светейшество е бил архиерей в Буенос Айрес – Аржентина. И нашият клон в Буенос Айрес, целият комитет, по-специално нашият председател там Рупен Кишишян, който беше в Армения преди няколко дни, са били много близки с папа Франциск и са работили по много общи проекти в Аржентина. В католическия храм там е издигнат голям арменски хачкар. Папа Франциск е помагал много за арменските въпроси. И заради това клонът на Парекордзаган в Буенос Айрес направи Негово Светейшество почетен член.  И когато той стана папа, продължи топлата връзка с членовете на AGBU и всички представители от Буенос Айрес ги покани в Рим на аудиенция. – Разбира се, като човек, не само защото съм член на Парекордзаган, където и да има конфликтна точна, бедствие, проблем или човешко страдание, на мен и на нашата организация това ни причинява болка. И ние тук поглеждаме по-надалеч, имайки предвид, че първата ни цел е била да пазим арменската ни нация, много случаи имаме в нашата история, когато AGBU е помагала не само на арменци и първа е стигала със своята помощ до такива точки на страдание в различни държави заедно с Червения кръст като Хаити, например, когато беше разрушителното земетресение. За съжаление нашият ресурс не е безкраен, но в граничите на нашите възможности се опитваме да бъдем полезни, за да намалим болката на страдащите. – Както в началото казах, ако прочетете нашата мисия, основната ни цел е да запазим арменската ни идентичност. И нашият опит сочи, че това се случва чрез образование, възпитание, култура и предпоставките хората да живеят по един добър и достоен начин. Във всичките ни клонове, какъвто и да е проект да се развива, трябва да отговаря на мисията ни. Структурите ни по места имат своята значителна самостоятелност, а когато избираме членове на ръководството на отделните клонове, трябва да вярват в каузите на AGBU и да се ползват с високо обществено доверие. От своя страна централата на AGBU също финансира начинания, които касаят важни проекти, но не са по възможностите само на местния клон в съответната държава. AGBU има 24 училища и те, например, винаги имат дефицит от финанси, затова и тези училища по света получават субсидии от централния борд. Консолидираните отчети от всички страни се изпращат до AGBU-Армения, а след това ние ги обобщаваме пред централата ни в Ню Йорк. Бордът на директорите се състои от 21 членове, които се избират от различни региони. Винаги имаме представители от Близкия изток, от  Европа, от САЩ и от Южна Америка. Така координираме на всички нива работата на AGBU и не допускаме отклонение от нашата мисия. С гордост мога да кажа, че през 111 годишнина от историята на AGBU сме минали през много трудности, но тъй като позитивно мислещите хора при нас са мнозинство, винаги сме следвали нашия път, защото членовете на AGBU са с издръжлив дух и имаме търпение. – Този въпрос е много важен, наистина. След 26 години независима Армения, този въпрос става все по-ключов. Защото преди 26 години нашата нация нямаше независима държава. Но Парекордзаган винаги в своята мисия, винаги е вярвал като организация, че трябва да бъде до Майка – Армения, без да гледа какво е държавното управление в момента. Дали е съветска Армения и тн. Ние вярваме в държавността, ние не подкрепяме режими, но подкрепяме държавността – винаги. И така ще бъде. И казах, че този въпрос е много важен сега, защото след независимостта, ние, като организация си зададохме един въпрос: сега, когато имаме свободна и независима Армения, и зад нас е 80 годишният ни опит като работа и организация, дали трябва да продължим по същия начин, както преди независимостта. И очаквано, отговорът беше категорично не. Ние започнахме да мислим като AGBU, която трябва да се напасне с новата действителност. Една сутрин се събудихме и имахме независима Армения, а ние бяхме една от най-големите арменски организации. И трябваше мислим глобално за арменската нация, към която принадлежи всеки един арменец, но всеки един арменец не е член на държавата. И стигнахме до извода, че ако искаме да пазим целостта на нашата нация, трябва да имаме силна Армения. Но във връзка с вашия въпрос – голяма част от арменците живеят извън Армения, ние направихме една наша платформа – мост между диаспората и Армения. Много е важно да разберем, че този мост трябва да е двупосочен. Не само диаспората трябва да помага на Армения, защото градейки силна Армения, един ден тя ще помага на арменската диаспора по света, по начин, че да я запази. Защото преди независимостта нашата работа в диаспората беше много трудна и нямаше да можем да обърнем тренда нагоре, ако нямахме независима Армения. Ние имаме глобална стратегия по този въпрос- нашата организация е точно този мост, тази платформа на доверие, чрез която Армения ще стане силна държава. С помощта на контактите, които имаме в диаспората и реализирането на проекти в самата Армения, да влияят за запазването на арменската същност на арменците в диаспората. Имаме наша организация „Млади професионалисти“, която се състои от 14 000 души и всички по между си имат връзка. Сегашното ново поколение трябва да има цел, върху която то да работи. Не му е достатъчно да кажеш „ти трябва да си арменец и това е всичко“. – Факт е, че изложбата „Пристани в Националната галерия на Армения е изключително българско събитие в Ереван. И донякъде дори ми е тъжно, че други български художници не са били представяни по подобен начин в Ереван. За мен проектът за Бедиг Бедросян е уникален, защото в енергията за организацията е вложено да бъде помислено за най-малките детайли по събитието. Много по обем работа е свършена в България и това е видно от издадените изследователски албуми и медийния интерес. Беше удоволствие AGBU – Армения да работи с AGBU – България. Смятам, че подобно на камъче, което хвърляте в езеро и то образува множество кръгове, така и тази изложба ще допринесе за поредица от културни обмени между Армения и България. Радвам се, че създадохме преки контакти между Софийската градска художествена галерия и Националната галерия на Армения, много арменци от България и българи –приятели на нашата диаспора дойдоха за пръв път в Армения. – Парекордзаган вложи много усилия за популяризирането и разпространението на филма „Обещанието“. Но относно относно предстоящи премиери – това се решава от  екипа на продукцията. AGBU помага само в разпространението му и не можем да дадем отговор кога ще видите филма и в България. Но тъй като продуцентът и директорът Ерик Есраилян от Survival Pictures е член на борда на AGBU и имаме лесна комуникация помежду си, ние можем да му поднесем идеята „Обещанието“ да има своя премиера в България. Защото наши членове на AGBU –България имат желанието да работят по представянето на филма и пред българската публика. – Харесвам цветовете и начина му на изразяване на бляска във водата. Хоризонтите. – Остани верен на своята мисия. Когато получиш дарение, използвай го само за каузата, за която е направено. Винаги давай подробен отчет дори и за най-малкото дарение. И когато в тези стъпки вложиш своя труд, резултатите са налице.  За мен поне, основното е, да даваш винаги без никакви очаквания, безусловно. Да даваш от своите средства, време и труд, от знанията и уменията си, без да очакваш благодарност. Ако работиш за единия медал или признание, смисълът се губи.    Васкен Якобиян е член на борда на AGBU от 2006 година. В момента е президент и на AGBU – Армения. Васкен Якобиян е роден в Дамаск, Сирия. Завършва университетът в Илинойс, САЩ и е едно от най-ярките имена в 111 годишна история на най-голямата арменска организация в света.", "date": "2017.10.24", "title": " Васкен Якобиян, член на борда на AGBU и президент на AGBU Армения пред в.“Труд“: Доверие се гради с безусловно даване на усилия и средства"}
{"url": "https://trud.bg/%d0%b0%d0%bd%d0%b4%d1%80%d0%b5%d0%b9-%d0%b1%d0%b0%d0%b1%d0%b8%d1%88-%d0%bf%d0%be%d0%bb%d0%b8%d1%82%d0%b8%d0%ba%d1%8a%d1%82-%d0%bc%d0%b8%d0%bb%d0%b8%d0%b0%d1%80%d0%b4%d0%b5%d1%80/", "text": " Независимо дали го наричат “чешкия Тръмп” или “чешкия Берлускони”, факт е, че Андрей Бабиш (63 г.) разчупва стереотипи и бе доминираща фигура на политическата сцена в страната през последните четири години. Логично неговата партия АНО стана първа сила на изборите в края на миналата седмица – получи 29,6% от гласовете, почти три пъти повече от най-близкия си съперник. И след около месец Бабиш вероятно ще получи мандат за формиране на правителство от президента Милош Земан. Сглобяването на коалиция няма да е лесно, тъй като 5 от влезлите в парламента 9 партии казват засега, че не искат да са заедно с него във властта. Става дума за проевропейски формации, две от които – левоцентристката Социалдемократическа партия и десноцентристката Гражданската демократична партия, са били водещи във всяко едно управление след мирния развод със Словакия през 1993 г. Бабиш казва, че неговата АНО е проевропейска партия и не иска да управлява с подкрепата на комунисти или крайнодесни. И че са поканили на преговори всички партии, влизащи в парламента. Бабиш създаде АНО (абревиатура от Действие на недоволните граждани, която на чешки означава “да”) през 2011 г. Той и тогава бе милиардер, като “Форбс” оценяваше състоянието му на $1,1 млрд. (сега то е набъбнало на $4 млрд.) и си напазарува медии. Привлече личности от целия политически спектър, мнозина от които разочаровани от традиционните партии. И АНО изненадващо стана втора политическа сила на изборите през 2013 г. Влезе в управляващата коалиция, водена от социалдемократите, като Бабиш стана финансов министър и вицепремиер. А другите членове на кабинета от АНО бяха от неговия холдинг или бизнесмени. Така Бабиш реализира своят максима, че държавата се управлява като фирма. Оказа се, че повечето му министри са ефективни и компетентни. АНО увеличи популярността си и остана първа сила, като си спечели и влиятелни привърженици, след които и президента Милош Земан. Бабиш бе махнат от правителството на премиера Бохуслав Соботка през май тази година след коалиционна криза, предизвикана от подозрения за неплатени данъци от бизнес империята му. Дали има такива все още не е ясно, но на 9 октомври Бабиш бе обвинен за измама с 2 млн. евро с евросубсиции. Преди 10 години прехвърлил фермата “Щъркелово гнездо” на партньор, за да отговаря на условията за получаване на субсидии от фонд за малки и средни предприятия, а години по-късно я прибрал в холдинга си. Бабиш отрича да е направил нещо нередно. Бабиш не обича да го сравняват с Тръмп, защото въпреки близките позиции по редица въпроси, той е по-добър бизнесмен от US лидера. Предпочита сравнения с Уорън Бъфет, който за разлика от Тръмп не е банкрутирал. Освен че е против приемането на мигранти, Бабиш е и против приемането на еврото в Чехия, заради което някои анализатори го определят като евроскептик. По отношение на Русия, той не само е против санкциите, но и предпочита и още по-тесни търговски връзки с Москва. Бабиш е роден на 2 септември 1954 г. в Братислава, бивша Чехословакия. По произход семейството му са словаци, баща му е дипломат. Заради работата му Бабиш прекарва много от детските си години в чужбина, основно училище завършва във Франция, прогимназия – в Швейцария, а гимназията – в Братислава, където по-късно завършва международна търговия в Икономическия университет. През 1978 г. започва работа във външнотърговската компания “Петримекс”, става член на компартията, а през 1985 г. е пратен като неин представител в Мароко. Той категорично отрича в този период да е бил сътрудник на комунистическите служби, въпреки че му бе открито картонче като “агент Буреш”. През 1993 г. Бабиш става шеф на нова дъщерна фирма на “Петримекс” – “Агроферт”, като постепенно поема пълния контрол над нея. Бабиш казва, че за това с пари са му помогнали “съученици” от Швейцария. А после сам е изградил сегашната си империя. Бабиш се ожени това лято за приятелката си Моника, която е 20 години по-млада от него и му е родила дъщеря и син. Той има дъщеря и син от предишен брак със своя съученичка от гимназията.    В началото на годината Андрей Бабиш прехвърли собствеността на бизнес империята си на два доверителни фонда, управлявани от негови дългогодишни сътрудници. Основната част от бизнеса му е в холдинга “Агроферт”, който има над 250 фирми и 34 000 служители, работи в 18 държави, основно в Чехия, Словакия, Унгария и Германия с фокус върху химическата индустрия, селското и горското стопанство, преработка на храни и медии. Продажбите на “Агроферт” за 2016 г. възлизат на 155,3 млрд. крони ($7,16 млрд.), а печалбата преди облагане с данъци и амортизационни отчисления е 14.7 млрд. крони ($670 млн.). Холдингът е получил около $70 млн. евросубсидии през 2016 г. Медийните придобивки на Бабиш включват 23 вестника и списания, включително всекидневниците “Млада фронта днес” и “Лидове новини”, 3 малки телевизии и националното радио “Импулс”, което е с най-много слушатели в страната. Той притежава и ресторанта “Палома” край Кан, Франция, който има две звезди на “Мишлен”.   Андрей Бабиш е много прагматичен, той е бизнесмен. Не е такава авторитарна фигура, като Ярослав Качински в Полша или Виктор Орбан в Унгария. Той няма идеология. И съвсем не е сигурно, че някои негови евроскептични изказвания ще се превърнат в антиевропейски политики. Бабиш ще трябва да промени възгледите си, защото не може да се управлява успешна икономика, без изцяло да е интегрирана в ЕС. Вече няма значение какво казва словашкия Институт за национална памет за Бабиш, защото поведението му като политик и особено неговата тактика доказват обучение от комунистическите тайни служби. Андрей Бабиш е на път да концентрира огромна власт в ръцете си. Това изнервя някои хора и с право. Тревога предизвикват и неясните му позиции по отношение на ЕС, тъй като той рядко говори за политиките на съюза, и то когато е принуден да го прави.", "date": "2017.10.24", "title": " Андрей Бабиш – Политикът милиардер"}
{"url": "https://trud.bg/%d0%b3%d0%b5%d1%80%d0%b1-%d0%b2%d0%bb%d0%b0%d1%81%d1%82%d0%b2%d0%b0-%d0%bd%d0%be-%d0%bd%d0%b5-%d0%b2%d0%b4%d1%8a%d1%85%d0%bd%d0%be%d0%b2%d1%8f%d0%b2%d0%b0-%d0%b1%d1%81%d0%bf-%d0%bf%d1%80%d0%b5%d1%82/", "text": "Променяща се геополитическа архитектура на света и възстановяване на многополюсния модел на международните отношения. Ерозия на неолибералната глобализация в резултат от пазарния фундаментализъм, довел до драстични и задълбочаващи се неравенства. Европа, в която германо-френският дует и брюкселската плутокрация, все по-трудно удържат под свой контрол националните държави, които предпочитат да се вслушват в страховете и нуждите на своите народи – Вишеградската четворка, към която вероятно ще се приближи и Австрия, Брекзит, възроденият иредентизъм (неосвободен, намиращ се под чужда власт) на Каталоня, Ломбардия. Тези сгъстени щрихи са достатъчни, за да очертаят „проклятието“ на интересното време, в което живеем. Целият въпрос е къде е България. Краткият отговор е – в миманса. По-обстойният започва от това, че страната ни не съумява да води ефикасна политика в рамките на Европейския съюз. Дали Съюзът ще се раздели окончателно на „първа“ и „втора“ категория членство, което за благозвучие се нарича „Европа на различни скорости“, или не. Кой от сценариите, предложени от Европейската комисия за бъдещето на Европейския съюз, ще стане основа за неговото развитие през следващите десетилетия; каква ще бъде многогодишната финансова рамка на съюза и ще продължи ли в настоящия си вид кохезионната политика след 2020 г. – това са жизненоважните за страната ни въпроси днес. Защото няма никакво съмнение, че без европейското членство и финансиране България е обречена на вегетиране, сходно с това на положението, в което се намира например Скопие. Данните са безпрекословни – България е нетен бенефициент на средства от ЕС, тоест получаваме повече, отколкото даваме. Близо 80 процента от публичните инвестиции са с европейски средства, а 50 на сто от активната политика на пазара на труда, модернизацията на образованието, администрацията и съдебната система също е с пари от ЕС. И въпреки това по въпроси от такава стратегическа важност като многогодишната финансова рамка и бъдещето на кохезионната политика, България все още се ослушва и няма ясна национална позиция. Усилията на министър-председателя Бойко Борисов на международната арена са значими, но те са насочени към големите геополитически теми, които засягат нашия регион – интеграцията на Западните Балкани и мигранстко-бежанския поток. За съжаление, технологията на политиката в ЕС остава настрани. А най-лошото е, че липсва цялостна и консенсусна държавна доктрина по тези въпроси, която да се отстоява на един и то силен глас в Брюксел от всички основни партии. Прави впечатление, че лидерът на европейската левица Сергей Станишев прави опити поне да се стимулира обща, надпартийна национална позиция по някои от тези въпроси и това среща отклик в институциите. Но дали родните партийци от всички цветове ще поемат в тази посока е въпрос с повишена трудност. Здравословният скептицизъм предполага, че България ще продължи политиката на „празния стол“ в Брюксел и няма да съумее да се включи пълноценно със самостойна позиция при определянето на бъдещата структура на Европейския съюз. За разлика от международните сътресения, състоянието на двете основни партии у нас – ГЕРБ и БСП, като че ли не предвещава мащабни политически трусове. ГЕРБ властва, но не вдъхновява, а БСП претендира, но не убеждава. Това е формулата на политическото присъствие на лявото и дясното в момента у нас. ГЕРБ стои стабилно като партиен субект, независимо от управленските скандали, които ги съпътстват. Отчетливото превъзходство на партията в местната власт й дава достатъчно ресурси, за да поддържа жилави и предани структури и влияние по места. Дори сюжетът с подадената пред лидера, но неприета от партията оставка на Делян Добрев, който някои побързаха да обявят за наченки на криза в лидерството на партията, е по-скоро свидетелство за превръщането на ГЕРБ от чисто лидерска формация в многопластов партиен организъм с различни властови центрове, баланси и сфери на влияние. С други думи – в нормална партия. Тежките проблеми пред ГЕРБ обаче са свързани със затъването на партията в рутина след 10 години участие във властта. Няма нови идеи, не се забелязва сериозна политическа енергия, която да формулира привлекателна перспектива за България. ГЕРБ властва, но не вдъхновява. Това с особена сила проличава от начина, по който управляващите подхождат към предстоящото европредседателство. Вместо да го оползотворят като шанс за ново и успешно позициониране на България на политическата карта на ЕС, то е сведено до логистика, кетеринг и ремонт на НДК. И въпреки това, при едни следващи избори ГЕРБ е в най-добра изходна позиция. БСП продължава да е най-голямата опозиционна партия, но отново затъна в своите традиционни вътрешни разпри и интриги. Столетницата изглежда по-самотна и изолирана от всякога. Няма съюзници, не търси реални партньорства в гражданското общество. Идеята на апаратния елит, че партията си е самодостатъчна и има капацитет да спечели самостоятелно властта, не кореспондира с реалностите. Твърденията на настоящата председателка Корнелия Нинова, че БСП е солидна управленска алтернатива поне засега не са подплатени със сериозни политически разработки, законодателни инициативи и вдъхващи доверие управленски екипи. Търси се бърз ефект чрез огледални акции – ГЕРБ предлага антикорупционен закон, БСП веднага лансира свой вариант. Тоест, тича се след приоритетите на управляващите, а не се води системна политика за налагане на свой дневен ред с леви цели и приоритети. Лумналите акции срещу шуробаджанащината са добри политически попадения, но с краткосрочен ефект. Ако не бъдат поставени в контекста на цялостна политическа алтернатива, бързо ще бъдат забравени. Предизвикателството пред БСП, ако иска да има някакъв шанс за бъдещ изборен успех, е да се отвори към политическия център. Дали на „Позитано“ има такова разбиране и капацитет за такава политика, към днешна дата не е ясно. Но пък от това зависи дали БСП ще се върне във властта или не. Претенцията „стани да седна“ отдавна не е достатъчна. И двете партии се стремят да олицетворяват образа на „ляво“ и „дясно“, а не толкова да олицетворяват политики. Затова и дебатите между тях често са сведени до елементарно псевдоидеологическо ругателство и партийна запалянковщина, а не са съдържателни дискусии по различни варианти за решаване на болезнените проблеми на нацията – икономика, образование, здравеопазване. Останалите партийни субекти на политическата сцена в средносрочен план ще имат по-скоро съпътстващ характер и няма да са в състояние да предизвикат съществени промени. На този фон се появиха очаквания за предсрочни избори след края на българското председателство догодина. А онези, които се надяват на радикални промени, трябва да са наясно, че без мощен външен импулс, такива у нас са невъзможни – в обществото, което застава пред урните, а не пред клавиатурите и фейсбук, енергия и потенциал за такива промени не се забелязва. А на този етап сериозни индикации за такива външни импулси няма. Така че, дори и да се стигне до предсрочни избори, това ще има характер по-скоро на „контролиран взрив“, отколкото на реално разместване на политическите пластове. Предизборна ситуация ще бъде предизвикана не от реална промяна в обществените настроения, а в резултат от политически калкулации. С други думи, най-вероятно ще се стигне до конструиране и на „Борисов 4“ със или без самия г-н Борисов. Защото за него енигмата е в това, дали четвъртото издание ще е свързано с премиерския или президентския пост. Ще поживеем, ще видим.", "date": "2017.10.24", "title": " ГЕРБ властва, но не вдъхновява. БСП претендира, но не убеждава\t\t\t"}
{"url": "https://trud.bg/%d1%88%d0%b2%d0%b5%d0%b4%d1%8a%d1%82-%d1%80%d0%b0%d0%bb%d1%84-%d1%81%d1%83%d0%bd%d0%b4%d0%b1%d0%b5%d1%80%d0%b3-%d1%81%d0%b8-%d0%bf%d0%bb%d0%b0%d1%82%d0%b8-%d0%b3%d0%bb%d0%be%d0%b1%d0%b0%d1%82%d0%b0/", "text": "5 хиляди лева финансова санкция и разноски по делото е изплатил на българския съд шведът Ралф Сундберг.  Той получи административна санкция, след като беше  освободен от наказателна отговорност  за нападението над камериерка в Слънчев бряг. След като прокуратурата и защитата не обжалваха присъдата на Сундберг и той изплати наложената му финансова санкция, делото срещу него е напълно приключило, каза районният прокурор от Несебър Радост Бошнакова: „Получих информация от съдията, който разгледа делото в съдебна фаза, че е платил и глобата, и всички разноски, които са направени по делото.“ Граждански иск срещу Ралф Сундберг ще заведе пострадалата Диана Петкова: „Травма за цял живот остава. До края на живота това си остава в съзнанието. Това не подлежи на лечение и на излекуване.“", "date": "2017.10.24", "title": " Шведът Ралф Сундберг си плати глобата от 5000 лева\t\t\t"}
{"url": "https://trud.bg/%d0%ba%d0%be%d0%bb%d0%b0-%d1%81%d0%b5-%d0%b7%d0%b0%d0%bf%d0%b0%d0%bb%d0%b8-%d0%b2-%d0%b4%d0%b2%d0%b8%d0%b6%d0%b5%d0%bd%d0%b8%d0%b5-%d0%bd%d0%b0-%d1%86%d0%b0%d1%80-%d0%b1%d0%be%d1%80%d0%b8/", "text": "Лек автомобил се запали в движение и изгоря в ранните следобедни часове на столичния бул. „Цар Борис Трети”, информира  . Пожарът е тръгнал от предната част на автомобила, като е имало риск от взрив на газовата уредба. При инцидента няма пострадали, шофьорът е успял да избяга. Материалните щети обаче са сериозни – автомобилът е на практика унищожен от пламъците. Те бяха загасени от екип огнеборци. Движението в района на кръстовището с Горнобански път беше затруднено. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.24", "title": " Кола се запали в движение на „Цар Борис III” в София"}
{"url": "https://trud.bg/%d0%bc%d1%8a%d0%b6-%d0%be%d1%82-%d0%bc%d0%be%d0%bd%d1%82%d0%b0%d0%bd%d0%b0-%d1%85%d0%b2%d1%8a%d1%80%d0%bb%d0%b8-11-000-%d0%bb%d0%b5%d0%b2%d0%b0-%d0%be%d1%82-%d0%b2%d1%82%d0%be%d1%80%d0%b8%d1%8f/", "text": "Жител на Монтана, излъган, че помага на полицията да залови банда измамници, метна 11 000 лева от терасата на дома си и се превърна в следващата жертва на „ало” измамниците. В понеделник между 14,30 ч. и 16,45 ч. неизвестен позвънил на мобилния телефон на 65  годишния Йордан И. в областния град и се представил  за „Стефан Георгиев – инспектор от МВР”. Мнимият полицай поискал от мъжа да съдейства на полицията за залавяне на група телефонни измамници, която действа на територията на града. „Инспекторът” инструктирал монтанчанина да сложи в плик парите, които има, и да ги хвърли през терасата от втория етаж на дома му. След като парите литнали към земята и били прибрани от апашите, пенсионерът се досетил, че е станал жертва на измама и потърсил истинските полицаи. По случая е образувано поредното досъдебно производство срещу неизвестен извършител.", "date": "2017.10.24", "title": " Мъж от Монтана хвърли 11 000 лева от втория етаж"}
{"url": "https://trud.bg/5800-%d0%bc%d0%b8%d0%b3%d1%80%d0%b0%d0%bd%d1%82%d0%b8-%d0%be%d0%bf%d0%b8%d1%82%d0%b0%d0%bb%d0%b8-%d0%b4%d0%b0-%d0%b2%d0%bb%d1%8f%d0%b7%d0%b0%d1%82-%d0%b2-%d0%b1%d1%8a%d0%bb%d0%b3%d0%b0%d1%80%d0%b8/", "text": "Около 5800 чужденци са се опитали да минат незаконно българските граници от началото на годината. Това стана ясно от презентация на зам.-директора на “Гранична полиция” Стоян Иванов, представена по време на конференция “Бежанската криза и развитието на миграционните процеси”. За 2016 г. натискът по границите е бил около 7 пъти по-голям – над 40 000 възпрепятствани опита за влизане в България. Пикът на бежанския натиск е бил през 2015г., когато над 90 000 чужденци са се опитали да влязат незаконно в пределите на страната. През 2014 г. те са били 38 000. “Наблюдава се занижаване на бежанския поток към България, но това не трябва да ни успокоява”, обясни председателят на Комисията по вътрешна сигурност в Народното събрание Цветан Цветанов Цветан Цветанов. Той напомни, че Турция задържа на територията си над 4 млн. бежанци и страната ни остава в риск. На конференцията стана ясно, че в момента е зает 1/5 от капацитета на бежанските центрове у нас, което е приблизително 1000 души. “За нас председателството на Съвета на ЕС е голяма отговорност и предизвикателство. По време на него ще се опитаме да привлечем Западните Балкани към политиките на Съюза, свързани с бежанците”, добави Цветанов. За него основното предизвикателство пред ЕС, свързано с бежанците, е как да се справи с политическия популизъм. Той коментира също, че трябва да се промени законодателството по отношение на миграционните процеси, така че то да отговаря на новите предизвикателства. По време на конференция относно мигрантите стана ясно, че 130 деца бежанци са интегрирани успешно в училища в страната. Кметът на София Йорданка Фандъкова обясни по време на събитието, че вече не се говори за бежанска криза, но трябва да бъде решен въпросът с интеграцията и социалните дейности. “Благодарение на огромните усилия на държавата и на Европейския съюз днес ние вече не говорим за бежанска криза, но говорим за трайно и дългосрочно решаване на проблема с миграцията и бежанците, който изисква не по-малко усилия. Това, което предстои, за да може тези въпроси да бъдат решени, е решаване на въпроса с интеграцията и социалните дейности – най-вече образованието и грижата за непридружените деца”, каза пред журналисти Фандъкова. “Грижата за тези деца е тема, по която работим вече няколко месеца, и се надявам, ако е нужно, да получим подкрепата на Народното събрание, за да може законово в работата с тях да се включат и неправителсвените организации, които имат доста сериозен капацитет”, допълни кметът. В момента Държавната агенция за бежанци има капацитета да се погрижи за 5130 мигранти, с възможност за разгръщане на местата до 6000. През 2013 г. ДАБ е можела да приюти едва 1300 мигранти. От началото на годината до края на септември 3007 души са потърсили закрила от бълагрските власти, съобщи зам.-председателят на Агенцията за бежанци Даниел Инджов. “За сравнение, през октомври 2015 г. са регистрирани над 3400 лица само за един месец. Намаляването на този поток е следствие на правилните политики”, коментира Инджов. Лондон ще предоставя временни безплатни офиси за софийски предприемачи, които искат да работят там. За това се договориха изпълнителният директор на Столичната агенция по приватизация и инвестиции Владимир Данаилов и Тони Марджиота от британската агенция. Лондон ще предоставя цялостна подкрепа за софийския бизнес като осигуряване на помощ за отваряне на фирма, намиране на кадри, контакти за работа и представяне пред местния бизнес. СОАПИ ще предложи същата подкрепа на лондонския бизнес.", "date": "2017.10.24", "title": " 5800 мигранти опитали да влязат в България тази година\t\t\t"}
{"url": "https://trud.bg/%d0%b0%d1%80%d0%b5%d1%81%d1%82%d1%83%d0%b2%d0%b0%d1%85%d0%b0-%d1%85%d1%83%d0%bb%d0%b8%d0%b3%d0%b0%d0%bd-%d0%be%d1%82-%d0%b6%d0%b8%d1%82%d0%bd%d0%b8%d1%86%d0%b0-%d0%bf%d1%80%d0%b5%d0%b1%d0%b8%d0%bb/", "text": "Извършител на побой е задържан от полицаите от РУ на МВР-Хисаря в понеделник около 18.30 часа, когато служителите на реда реагирали на сигнал за възникнал конфликт в кафене в пловдивското село Калояново. На място униформените установили, че при скарване помежду им 42-годишен жител на село Житница нанесъл удари и причинил средна телесна повреда на 41-годишен пловдивчанин. Пострадалият е настанен в болница за лечение, а спрямо побойника е взета 24-часова мярка за неотклонение. По случая е образувано досъдебно производство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.24", "title": " Арестуваха хулиган от Житница, пребил пловдивчанин в кафене в Калояново"}
{"url": "https://trud.bg/%d0%be%d1%82%d0%ba%d1%80%d0%b8%d1%85%d0%b0-%d0%ba%d1%80%d0%b0%d0%b4%d0%b5%d0%bd%d0%b0-%d0%ba%d0%be%d0%bb%d0%b0-%d0%be%d1%82-%d0%b0%d0%b2%d1%81%d1%82%d1%80%d0%b8%d1%8f-%d0%b2-%d0%ba%d0%b0%d1%81%d0%bf/", "text": "Полицаи забелязала „Фолксваген Голф“ без регистрационни табели в шуменското село Каспичан и при проверка той се оказа краден от Австрия. Колата била обявена за издирване по Шенгенската информационна система. Наблюдателните униформени от Районно управление-Нови пазар забелязали возилото на ул.“9-ти май“ по обяд в понеделник, а зад волана бил 35-годишният Е.А. Мъжът обяснил, че купил колата заедно с още няколко возила от Австрия и току-що я сваля от автовоза. Тъкмо смятал да я кара към КАТ за регистрация. След като униформените му обяснили, че фолксвагена е обявен за международно издирване, той го предал доброволно, съобщават от полицията в Шумен. По случая е образувана преписка. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.24", "title": " Откриха крадена кола от Австрия в Каспичан"}
{"url": "https://trud.bg/%d0%b2%d0%b5%d0%bb%d0%b8%d0%ba%d0%be-%d1%82%d1%8a%d1%80%d0%bd%d0%be%d0%b2%d0%be-%d0%b5-%d0%b2-%d0%bf%d1%8a%d0%bb%d0%bd%d0%b0-%d0%b3%d0%be%d1%82%d0%be%d0%b2%d0%bd%d0%be%d1%81%d1%82-%d0%b7%d0%b0-%d0%b7/", "text": "Община Велико Търново е в пълна готовност за настъпването на зимни условия. По заповед на кмета на Старата столица Даниел Панов заместник-кметът проф. Георги Камарашев, експерти от общинската администрация, представители на снегопочистващите фирми и експлоатационните дружества обсъдиха организацията и мерките, касаещи зимната поддръжка. Разширената комисия имаше за задача налице ли е необходимото техническо, организационно и кадрово обезпечаване за работа при зимни условия. Отговорната за снегопочистването на уличната мрежа в Старата столица фирма вече е осигурила 750 от изискуемите 900 тона сол, както и 1500 тона пясъчно-солна смес. Налична е и противообледителна химическа смес. За обработката на улиците, чиято обща дължина е 114,64 линейни километра, компанията разполага с 10 снегорина, 8 машини за разпръскване на инертни материали, две фадроми, три камиона за извозване на снежни маси. В резерв могат да бъдат пуснати още две комбинирани машини с гребла. Денонощните дежурства започват от 15 ноември. Тротоарите, стълбищата, пространствата около автобусните спирки и обществените зони ще бъдат чистени от общинското предприятие „Зелени системи”. С дейността ще бъдат ангажирани близо 90 служители, осигурени са и пет малогабаритни снегорина и машина тип райдер. При снеговалеж работниците ще бъдат на терен още в 5,00 ч. сутринта. Близо 146 линейни километра е дължината на общинската пътна мрежа. Отговорната за зимната й поддръжка фирма разполага с необходимите инертни материали, машини и кадрови ресурс. В готовност са приведени 7 комбинирани машини с гребла, автогрейдер, два челни товарача и два високопроходими автомобила. Представителите на „Енерго Про“ също заявиха, че разполагат с достатъчно техника, резервни материали и съоръжения, които да бъдат използвани, ако има аварии. Всички 23 детски градини и 21 училища на общинско финансиране са напълно подготвени за предстоящия зимен сезон. Освен основния тип гориво, използвано за отопление на учебните бази, осигурен е и алтернативен източник на топлинна енергия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.24", "title": " Велико Търново е в пълна готовност за зимата"}
{"url": "https://trud.bg/%d0%b2-%d1%81%d0%b2%d0%b8%d1%89%d0%be%d0%b2-%d0%bf%d0%be%d0%b4%d0%bf%d0%b8%d1%81%d0%b0%d1%85%d0%b0-%d0%be%d0%b1%d1%89%d0%b8%d0%bd%d1%81%d0%ba%d0%b8%d1%8f%d1%82-%d0%ba%d0%be%d0%bb%d0%b5%d0%ba%d1%82/", "text": "Колективен трудов договор, в сферата на народната просвета в община Свищов, беше подписан на 23 октомври. На официалната среща в Гербовата зала на администрацията, споразумението бе парафирано от  кмета на крайдунавския град  Генчо Генчев, председателят на Съюза на работодателите в системата на просветата  Цветанка Кирова, председателят на Общинския координационен съвет на Синдиката на българските учители  Силвия Александрова и Ценка Димитрова – представляваща Общинската синдикална организация на КТ „Подкрепа”. Общинският колективен договор има за цел да отрази  специфичните проблеми на общинското образование, стъпвайки на отрасловия КТД и нормативната уредба в системата на народната просвета. В него са уредени въпроси, свързани с трудовата заетост, професионално развитие и квалификация, трудови възнаграждения и обезщетения, работно време, почивки и отпуски, условия на труд и синдикална дейност. Документът касае детските градини, училищата и извънучилищните звена в системата на народната просвета на територията на общината. Той има действие само за работниците и служителите, членове на синдикалните организации и организациите на работодателите – страни по договора. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.24", "title": " В Свищов подписаха общинският колективен договор в сферата на народната просвета"}
{"url": "https://trud.bg/%d0%b2%d0%b5%d0%bb%d0%b8%d0%ba%d0%be-%d1%82%d1%8a%d1%80%d0%bd%d0%be%d0%b2%d0%be-%d0%bf%d1%8a%d1%80%d0%b2%d0%b5%d0%bd%d0%b5%d1%86-%d1%81-%d0%bd%d0%b0%d0%b9-%d0%b2%d0%b8%d1%81%d0%be%d0%ba-%d1%82%d1%83/", "text": "Велико Търново бележи най-висок туристически ръст в България през активния сезон. Увеличението на посетителите в Старата столица е с повече от 31%. Изследването е направено от Асоциацията на българските туроператори и туристически агенти. Данните бяха изнесени по време на Петата работна среща между бизнеса и местната власт, която се провежда в Ловеч и събира представители на близо 20 общини и редица компании. Старопрестолният град е представен от Общинската туристическа агенция „Царевград Търнов“. Проучването на АББТА сочи, че в периода април – август 2017 г. увеличението на посетители с интерес към културния туризъм значително изпреварва ръста в морските курорти. На национално ниво тенденцията е най-силно изразена във Велико Търново /над 31% увеличение/. На второ и трето място се нареждат София и Пловдив с туристически ръст от 21,4% и 19,2%. Туристическият ръст в старопрестолния град се потвърждава и от данните на ОТА „Царевград Търнов“ за интереса към музейните обекти. Над 12% е ръстът на посетителите им в активния сезон спрямо същия период на 2016 г. Изследването на АББТА обхваща както туристите, влезли в музейните обекти, така и останалите гости на Велико Търново. Цифрите потвърждават ефективността на цялостната концепцията в управленската програма на кмета Даниел Панов и екипа му, касаеща сферите на културата и туризма, както и успешната дейност на ОТА „Царевград Търнов“. Новите туристически атракции, добрата грижа за паметниците на културата, богатият календар с многообразие от фестивали, концерти, изложби, пленери са основните фактори за цялостния ръст, за увеличаването на престоя на гостите на Велико Търново и за превръщането на града в целогодишна туристическа дестинация. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.24", "title": " Велико Търново първенец с най-висок туристически ръст в България\t\t\t"}
