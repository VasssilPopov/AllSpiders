{"url": "https://trud.bg/%d1%82%d1%80%d1%8a%d0%bc%d0%bf-%d0%bf%d0%be%d0%b4%d0%b3%d0%be%d1%82%d0%b2%d1%8f%d0%bc%d0%b5-%d0%b4%d0%be%d0%bf%d1%8a%d0%bb%d0%bd%d0%b8%d1%82%d0%b5%d0%bb%d0%bd%d0%b8-%d1%81%d0%b0%d0%bd%d0%ba%d1%86/", "text": "Президентът на САЩ Доналд Тръмп обяви, че се подготвят „допълнителни санкции“ срещу Иран, да се попречи на Ислямската република да разработи ядрена бомба, съобщава „Рашъ Тудей“. Американският държавен глава беше категоричен, че военните действия срещу Техеран все още „са на масата“. Тръмп направи изявлението пред репортери в събота като подчерта, че е важно да „се започне на чисто“ с Ислямската република и перефразира слогана от предизборната си кампания заявявайки:“Нека да направим Иран отново велик“. „Да се надяваме, че Иран е достатъчно умен и се грижи за народа си“, заяви Тръмп, предупреждавайки Техеран да не взема прибързани решения. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.22", "title": " Тръмп: Подготвяме допълнителни санкции срещу Иран"}
{"url": "https://trud.bg/%d1%80%d0%b5%d0%ba%d0%be%d1%80%d0%b4-%d0%b1%d0%bb%d0%b8%d0%b7%d0%be-40-%d1%85%d0%b8%d0%bb%d1%8f%d0%b4%d0%b8-%d1%81%d0%b5-%d1%81%d1%8a%d0%b1%d1%80%d0%b0%d1%85%d0%b0-%d0%b2-%d0%bf%d0%b0%d1%80%d0%ba/", "text": "Близо 40 хиляди ценители на музиката се стекоха в парк „Македония“, за да чуят и видят любимите си изпълнители, гости на тазгодишното издание на фестивала “Francofolies. Благоевград“. Меломани от различни точки на света станаха част на единствения по рода си мащабен концерт на Балканите. Многобройната публика беше поздравена от кмета на Благоевград д-р Атанас Камбитов. „Благодаря Ви, че сте тук, страхотни сте! Благодаря на изпълнителите, уникални са! Огромно благодаря на нашите френски партньори и приятели. И поменете едно – всичко хубаво започва от Благоевград!“, каза в част от приветствието си кметът Камбитов.  Жерар Пон, който всяка година пристига в Благоевград за фестивала, също поздрави многохилядната публика парк „Македония“.  „Това е най-добрият фестивал на света. За мен е чест да празнувам петата годишнина с Вас. В Ла Рошел е 35-та годишнина. И се надявам за 35-та годишнина на “Francofolies.Благоевград“ да бъдем отново заедно, и да бъдем със същия кмет“, каза Жерар Пон. Музикалната програма на фестивала „Francofolies” е изключително силна и тази година. В нея отлично се открояват любими звезди от световната музикална сцена. Американската изпълнителка с италиански корени и ангелски глас LP буквално успя да разтърси публиката. Тя предложи на своите фенове уникално изживяване. LP има пет студийни албума зад гърба си, а турнето й с последния от тях, който излезе през 2018 – Heart To Mouth, включва участия в Америка и Европа. В първата вечер на фестивала излезе и хитовият молдовски изпълнител Dan Balan. Той е автор на песни, продуцент и бивш солист на групата O-Zone, която престава да съществува през 2005 година и Дан Балан започва самостоятелна кариера. Номиниран е за множество европейски награди. Фурор предизвика сред публиката предизвика и френската електро-суинг банда „Caravan Palace“. През втората фестивална вечер меломаните ги очакват невероятни емоции с Kottarashky, Morandi , Kendji Girac. И тази година Община Благоевград се е погрижила за комфорта на жителите и гостите си по време на фестивала. Предвид пълната хотелска база е осигурено място за палатки в парк „Бачиново“. На място вече има разположени десетки такива. Отделно от това всеки може да получи информация, относно събитията, забележителности, възможни места за нощувки в Културно-туристическия информационен център. Създадена е организация на движение по улиците, с цел по-лесно придвижване на туристите. И тази година, мерките за сигурност са изключително сериозни.  В Благоевград се провежда и Младежки модул, в който участват ученици от различни страни. Има и подготвена богата съпътстваща програма. На различни места в града, жителите и гостите могат да опитат характерни френски ястия и напитки. Втората музикална вечер на фестивала „Франкофоли“ започва в 20.00 часа в парк „Македония“ Изданието на „Francofolies“ в Благоевград е под лиценза на най- големия световен фестивал за съвременна франкофонска музика Les Francofolies. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.22", "title": " Рекорд! Близо 40 хиляди се събраха в парк „Македония“ по време на първата вечер на „Francofolies. Благоевград“"}
{"url": "https://trud.bg/%d0%be%d1%82%d0%ba%d1%80%d0%b8%d1%85%d0%b0-%d0%bd%d0%b0%d0%b9-%d0%b3%d0%be%d0%bb%d0%b5%d0%bc%d0%b8%d1%8f-%d0%b8%d1%81%d1%82%d0%be%d1%80%d0%b8%d1%87%d0%b5%d1%81%d0%ba%d0%b8-%d0%bf%d0%b0%d1%80%d0%ba/", "text": "Откриха най-големия исторически парк за българската история. Хиляди души посетиха комплекса, намиращ се в село Неофит Рилски, Варненска област. Предвижда се паркът да бъде изцяло завършен до 2023 година, когато ще бъдат включени сгради, експонати и атракциони, описващи цялата история на българите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.22", "title": " Откриха най-големия исторически парк за българската история във Варненско (СНИМКИ)"}
{"url": "https://trud.bg/%d1%82%d1%80%d0%b8-%d1%82%d0%b5%d0%bc%d0%bf%d0%b5%d1%80%d0%b0%d1%82%d1%83%d1%80%d0%bd%d0%b8-%d1%80%d0%b5%d0%ba%d0%be%d1%80%d0%b4%d0%b0-%d0%bf%d0%be-%d1%81%d0%b5%d0%b2%d0%b5%d1%80%d0%bd%d0%be%d1%82/", "text": "Три температурни рекорда по Северното Черноморие са регистрирани от варненския филиал на Националния институт по метеорология във Варна. Рекордите са във Варна, Шабла и Калиакра, съобщи пред   дежурният синоптик Вяра Рафайлова. „Максималната температура към момента, достигната във Варна, е 32.4. Предишният максимум е само с две десети по малък през 2002 година. Максимума в Шабла е бил 30.8, а днес вече температурата там достигна 32.8, в Калиакра максимумът е бил през 2012 година 29.2, а днес достигнатата към момента максимална температура е 32.8.“ АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.22", "title": " Три температурни рекорда по Северното Черноморие"}
{"url": "https://trud.bg/%d0%bc%d0%b5%d1%80%d0%ba%d0%b5%d0%bb-%d0%bf%d1%80%d0%b8%d0%b7%d0%be%d0%b2%d0%b0%d0%b2%d0%b0-%d0%b7%d0%b0-%d0%bc%d0%b8%d1%80%d0%bd%d0%be-%d1%80%d0%b0%d0%b7%d1%80%d0%b5%d1%88%d0%b0%d0%b2%d0%b0%d0%bd/", "text": "Канцлерът на ФРГ Ангела Меркел подкрепи мирно решение на кризата между САЩ и Иран, съобщава германският национален ежедневник Die Frankfurter Allgemeine Zeitung. От нейна гледна точка трябва да има политическо решение, каза политикът на ХДС. Въпросът със сигурност ще играе роля и в срещата на върха на Г-20 следващата седмица в Осака, Япония, поне в двустранните разговори. Предисторията на новото напрежение е свалянето на американски разузнавателен дрон от страна на Иран, припомня изданието. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.22", "title": " Меркел призовава за мирно разрешаване на кризата между САЩ и Иран"}
{"url": "https://trud.bg/%d1%87%d0%b5%d1%80%d0%bd%d0%b0-%d0%bc%d0%b5%d1%87%d0%ba%d0%b0-%d1%81%d0%b8-%d0%bf%d0%be%d0%b4%d1%80%d0%b5%d0%bc%d0%bd%d0%b0-%d0%b2-%d0%ba%d0%b8%d0%bb%d0%b5%d1%80%d0%b0-%d0%b7%d0%b0-%d0%b4%d1%80%d0%b5/", "text": "Полицията в град Мисула, щата Монтана, съобщи, че черна мечка по някакъв начин е успяла да се заключи в частен дом, като си е подремнала в килера за дрехи, предаде Асошиейтед прес. Блюстителите на реда били принудени да разбият прозорец на къщата, да проникнат в нея и да отключат входната врата, за да избяга мецаната. Тя от своя страна ги посрещнала сънлива и с прозявка. Били повикани специалисти от зоозащитата, които да упоят мечката, за да може тя да бъде преместена. Полицаите получили телефонно обаждане в 5:45 сутринта за мечка, която нахлула в къща, след което по някакъв начин се била заключила вътре. Животното нанесло големи щети на помещението, преди да си подремне в килера за дрехи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.22", "title": " Черна мечка си подремна в килера за дрехи в частен дом в американския щат Монтана (ВИДЕО)\t"}
{"url": "https://trud.bg/%d0%b8%d0%b7%d1%81%d0%bb%d0%b5%d0%b4%d0%b2%d0%b0%d0%bd%d0%b5-%d0%bd%d0%b0-%d0%bc%d1%8a%d1%80%d1%82%d0%b2%d0%b8-%d0%ba%d0%b8%d1%82%d0%be%d0%b2%d0%b5-%d0%b8-%d0%b4%d0%b5%d0%bb%d1%84%d0%b8%d0%bd%d0%b8/", "text": "Изследване на китове и делфини, намерени мъртви по бреговете на Гърция за период от 20 години, показа тревожно високи равнища на пластмасови отпадъци – предимно найлонови торбички, в стомасите на животните, които могат да ги обрекат на бавна и мъчителна смърт, съобщава Асошиейтед прес. При най-тежкия случай – 5-метров кашалот, намерен на брега на егейския остров Миконос, е погълнал 135 пластмасови предмета с общо тегло над 3 кг. Отпадъците блокирали стомаха и той се разширил прекомерно, докато самото животно е слабеело и е умряло от глад, разказва един от изследователите. При шест от десет кашалота е открито поглъщане на пластмасови отпадъци, сочи проучването. Агенцията припомня, че през март край бреговете на Сардиния бе намерен бременен кит с 22 кг пластмаса в стомаха си. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.22", "title": " Изследване на мъртви китове и делфини в Гърция показа тревожно високи равнища на пластмаса"}
{"url": "https://trud.bg/%d0%b8%d1%80%d0%b0%d0%bd-%d0%b5%d0%ba%d0%b7%d0%b5%d0%ba%d1%83%d1%82%d0%b8%d1%80%d0%b0-%d1%81%d0%bb%d1%83%d0%b6%d0%b8%d1%82%d0%b5%d0%bb-%d0%bd%d0%b0-%d0%b2%d0%be%d0%b5%d0%bd%d0%bd%d0%be%d1%82%d0%be/", "text": "Иран екзекутира „служител на Министвеството на отбраната“, осъден за шпионаж в полза на ЦРУ, предава AFP. „Изпълнена е екзекуцията на Джалал Хаджи Завар, служител на въздушнокосмическия отдел на военното министерство, който е шпионирал в полза на ЦРУ и американското правителство“, съобщава иранската агенция ISNA без да дава подробности за начина на изпълняване на присъдата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.22", "title": " Иран екзекутира служител на военното министерство заради шпионаж за ЦРУ"}
{"url": "https://trud.bg/%d0%bf%d0%b0%d0%bf%d0%b0%d1%82%d0%b0-%d0%bf%d1%80%d0%b8%d0%b5-%d0%b0%d0%ba%d1%80%d0%b5%d0%b4%d0%b8%d1%82%d0%b8%d0%b2%d0%bd%d0%b8%d1%82%d0%b5-%d0%bf%d0%b8%d1%81%d0%bc%d0%b0-%d0%bd%d0%b0-%d0%bd%d0%be/", "text": "Папа Франциск прие на аудиенция във Ватикана новия посланик на Република България към Светия престол, Богдан Константинов Паташев, който му връчи акредитивните си писма, съобщава изданието „Ватикан нюз”, цитирани от Нова. Новият ни посланик е роден през 1968 г. в София. През 1987 г. завършва Девета френска езикова гимназия „Алфонс дьо Ламартин“ в София и започва да следва медицина. След 1989 г. заминава за Рим, където учи философия в Урбановия колеж (1993 г.), археология в Института по християнска археология (1994 г.), богословие в Григорианския университет (1995 г.) и източни духовни науки в Папския източен институт (1999 г.). В Рим също следва скулптура в Академията за съвременно изкуство. От 2006 г. до 2018 г. е министър-съветник и заместник-посланик към посолството на Малтийския орден в България. От 2007 г. до 2017 г. е отговорник за медиите и обществените връзки към Междуритуалната епископска конференция на България, а от 2017 г. до 2019 г. е неин генерален секретар и говорител. Междувременно, от 2009 г. до 2019 г. преподава История на изкуството на италиански език в Националния учебен комплекс по култура към Италианския лицей в Горна Баня, София. Г-н Паташев е женен и има четири деца. Говори италиански, френски, английски и руски. Освен към Светия Престол Н.Пр. Богдан Паташев ще бъде и посланик на Република България към Суверенния Малтийски орден. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.22", "title": " Папата прие акредитивните писма на новия български посланик към Ватикана"}
{"url": "https://trud.bg/%d0%bc%d1%8a%d0%b6-%d0%b5-%d1%81-%d0%be%d0%bf%d0%b0%d1%81%d0%bd%d0%be%d1%81%d1%82-%d0%b7%d0%b0-%d0%b6%d0%b8%d0%b2%d0%be%d1%82%d0%b0-%d1%81%d0%bb%d0%b5%d0%b4-%d0%b6%d0%b5%d1%81%d1%82%d0%be%d0%ba-%d1%83/", "text": "Мъж е с опасност за живота след жесток удар по главата с метална тръба във Врачанско, съобщиха от полицията. Снощи към 20:29 часа е получен сигнал от жител на село Алтимир, че в същото село е възникнал скандал прераснал в побой. Четирима души – 46-годишен мъж от Алтимир с инициали О. И. и 37-годишен мъж с инициали А. И. се сбили с 44-годишния С. И. от същото село и с 34-годишен жител на Старо Оряхово, област Варна с инициали Е. С. А. И. ударил в главата с метална тръба Е. С, който е транспортиран първо до спешния център в Бяла Слатина, където му е оказана първа помощ, после е закаран в Отделението по невро-хирургия в болница в Плевен с фрактура на черепа. Пострадалият е посетен от служители на районното управление  на МВР в Бяла Слатина. Уведомен е дежурен прокурор. Започнато е досъдебно производство по описа на районно управление Бяла Слатина. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.22", "title": " Мъж е с опасност за живота след жесток удар по главата с метална тръба във Врачанско"}
{"url": "https://trud.bg/%d0%b1%d1%83%d1%81-%d1%81-%d0%b4%d0%b5%d1%86%d0%b0-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b8%d1%80%d0%b0-%d0%b2-%d0%bb%d0%be%d0%b2%d0%b5%d1%88%d0%ba%d0%be/", "text": "Бус, превозвал деца, катастрофира на пътя между селата Българене и Малиново в Ловешка област, съобщиха от пресцентъра на МВР. Няма загинали. Децата са откарани в болница за преглед. Сигнал за пътния инцидент е получен малко след 14 часа. По първоначална информация водачът на бус „Форд Транзит“, превозващ група от 8 деца от Червен бряг и техния придружител, не е спазил предимство и се е ударил в лека кола. Незабавно към мястото са насочени екипи на „Пътна полиция“ и „Спешна помощ“. Направена е организация всички да бъдат превозени до болницата в Ловеч за преглед. Изясняват се обстоятелствата за възникването на инцидента. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.22", "title": " Бус с деца катастрофира в Ловешко\t"}
{"url": "https://trud.bg/%d0%bf%d0%be%d0%b6%d0%b0%d1%80-%d0%b8%d0%b7%d0%b1%d1%83%d1%85%d0%bd%d0%b0-%d0%b1%d0%bb%d0%b8%d0%b7%d0%be-%d0%b4%d0%be-%d0%b0%d1%82%d0%b8%d0%bd%d0%b0/", "text": "В близост до гръцката столица Атина бушува пожар, предава скопската електронна медия „Плюс Инфо“. Пламъците са избухнали в района Лагониси, Атика, на около 40 км от центъра на Атина. Гръцката противопожарна служба увери, че няма опасност за домовете в близост до стихията. Пожарът е пламнал в сухата трева. На място работят 30 пожарникари, 11 превозни средства. За потушаването му са задействани два самолета и един хеликоптер. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.22", "title": " Пожар избухна близо до Атина"}
{"url": "https://trud.bg/%d0%ba%d0%be%d0%b9-%d1%89%d0%b5-%d0%b8%d0%bc-%d0%b4%d0%b0%d0%b4%d0%b5-%d0%bf%d0%b0%d1%80%d0%b8/", "text": "„А сега кой ще ни даде париии!? Кажете ни! Отговорете! Мълчите! Позорно мълчите!“ Това крещи прогимназиалната учителка Сийка Бечева през 1991 г. в Кърджали на видеозапис от архива на Евгений Михайлов, който стана голям хит преди три години. Подобно на активистката на БСП леля Сийка, потресена в зората на демокрацията от разграждането на уредените (особено за „другари“) социални системи по соцвреме, партиите са в шок, изправени пред края на десетилетието с тлъсти държавни субсидии. И шефовете им крещят един през друг: „Кой ще ни даде париии!?“. Още след националния референдум, на който броени гласове не достигнаха, за да е решението задължително, депутатите трябваше да предприемат нещо. Тогава имаше шанс да се приемат идеи за намаляване на 5-6 лв. или 1% от минималната работна заплата (МРЗ) на глас. Имаше и законодателно проучване, изготвено по поръчка на Народното събрание, в което са описани различните системи в Европа. Но никой освен „Труд“ не му обърна внимание. Може би защото от него става ясно, че  … Колективната воля беше като в друг соцшлагер от една реч на Тодор Живков: „Решихме да изчакаме, да видиме и най-накрая, ако требва ше са преустройваме“. Само ГЕРБ предложи 1 лев на глас и остана в добре пресметнато малцинство. Бойко Борисов се принуди пак да обещае за левчето в „Шоуто на Слави“ през ноември миналата година. Но не се намери депутат, който да внесе предложението в Бюджет 2019. Накрая скандалната информация за надписаните партийни субсидии се озова в Слави Трифонов, той я изгърмя и… замлъкна. Министерският съвет скалъпи проект за връщане на надзветите пари за последните три години, според който щяха да се приспадат от следващите траншове. И веднага след това предложи те да станат по лев на глас. Което щеше да рече да се приспадат безброй години. След като , в парламента набързо измислиха друга процедура. Моментът пак беше по бай Тошо: „Приземяване, приземяване трябва, другари!“ И това депутатът ветеран Йордан Цонев, участвал в изготвянето още на първите и на повечето следващи разпоредби за партийното финансиране, го знае много добре. Един друг депутат обаче, който отскоро идва в парламента, захвана да решава въпроса като в бизнеса си – с размах. И ДПС внесе предложение за „американски модел на отворено финансиране“. Който е толкова американски, колкото в онази реклама на шоколад – „швейцарски, от Своге“… ГЕРБ обаче прегърна „отвореното финансиране“ с две ръце, и то през главата на коалиционните си партньори. Всяко дарение над размера на МРЗ щяло да се отчита пред Сметната палата, с декларация за произход на парите, заобяснява шефката на бюджетната комисия в НС Менда Стоянова. „Фирма Х, милионерът Y, който пожелае, по най-прозрачния начин, проверят служби, Сметна палата, 100% прозрачност“, рече Борисов. Обаче това не го пише нито в действащите закони, нито го има в предложенията за промени. И след като  , парламентът изпадна в ступор. Така се стигна до хаос по време на второ четене в бюджетната комисия и отлагане на точката, предвидена като първа в дневния ред на пленарната зала за петък. Формалната причина: „поради липса на готов доклад за второ четене“ – принос в парламентаризма, въведен от настоящия правосъден министър Данаил Кирилов. Впрочем, предишният неизготвен доклад за второ четене, заради който беше отложено обсъждането в зала, така и не беше изготвен. Ставаше дума за депутатските заплати… Смело може да прогнозира какво ще каже Брюксел, ако българският парламент разреши безлимитни дарения за партиите без строг контрол. Във вътрешнополитически план – да оставиш БСП без пари е седесарски подход от края на 90-те години на миналия век. Подход, родил романтични червени спомени за години студ и мрак на „Позитано“. Последвани обаче от няколко управления с участието на социалистическата партия… Вместо прогноза какво ще се случи в крайна сметка с финансирането на партиите, нека си припомним още един цитат на Тодор Живков: „Как ще решиш проблема? Може да решава тоа, който има пари, бе! Щом немаш пари, какво ще решиш ти, бе? Ти немаш право да решаваш.“   Българският Кисинджър липсва „Семейството ми беше Цветанов. Всеки ден по пет пъти по всяка една тема… И сега ми липсва. Но се разделихме“, каза Бойко Борисов в четвъртък в Брюксел. И добави, че сега новата шефка на парламентарната група на ГЕРБ Даниела Дариткова е разбрала „какво е да си Цветан Цветанов“. Отсъствието на „този Хенри Кисинджър“, както го наричаше Волен Сидеров, се усети още в първия случай, в който имаше нужда от деликатна парламентарна дипломация. Дали, ако Цветанов още беше в НС, нямаше с наобикаляне на стаите в кулоарите да уреди мнозинство зад всички предложения на ДПС…", "date": "2019.06.22", "title": " Кой ще им даде пари?!\t"}
{"url": "https://trud.bg/%d0%b8%d1%80%d0%b0%d0%bd-%d1%83%d0%b2%d0%b5%d1%80%d0%b8-%d1%87%d0%b5-%d0%b2%d1%8a%d0%b7%d0%b4%d1%83%d1%88%d0%bd%d0%be%d1%82%d0%be-%d0%bc%d1%83-%d0%bf%d1%80%d0%be%d1%81%d1%82%d1%80%d0%b0%d0%bd%d1%81/", "text": "Иран увери, че въздушното му пространство е безопасно за гражданските полети. Според говорителя на иранската служба за гражданска авиация, контролираното от Иран въздушно пространство над Персийския залив и други въздушни маршрути са напълно безопасни. След като тази седмица американски дрон беше свален с иранска ракета над Ормузкия проток, Федералното авиационно управление на САЩ забрани на самолети на американски авиокомпании да прелитат над морската територия на иранското въздушно пространство. Подобни мерки предприеха и други световни авиокомпании. Сред тях са не само „Луфтханза“, „Бритиш еъруейз“, „Еър Франс“ и „Ка Ел Ем“, но и арабските „Емирейтс“ и „Етихад“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.22", "title": " Иран увери, че въздушното му пространство е безопасно за гражданските полети"}
{"url": "https://trud.bg/%d0%be%d0%b3%d0%bd%d0%b5%d0%bd%d0%b0%d1%82%d0%b0-%d0%b0%d0%bb%d0%b5%d0%ba%d1%81%d0%b8%d0%bd%d0%b0-%d0%b3%d1%80%d0%b5%d1%8a%d0%bc/", "text": "29-годишната Алексина Греъм, родена и израснала в Англия, се занимава с моделство от 2008-ма, но тази година започна да работи с Victoria’s Secret, като се превърна и в първия червенокос ангел на марката луксозно бельо. Алексина дължи младоликото си излъчване както на добри гени, така и на съвет, който нейната баба й е дала преди години. „ „, сподели червенокоската пред американски таблоид. Освен крема против бръчки, Алексина полага усилия и за вечерната си бюти рутина – тя нанася маска за през нощта, като обръща особено внимание на околоочния контур, където нанася подхранващи и подмладяващи серуми.  ", "date": "2019.06.22", "title": " Огнената Алексина Греъм"}
{"url": "https://trud.bg/%d1%81%d0%bf%d0%b5%d1%86%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%be%d1%81%d1%82%d0%b0%d0%b2%d0%b8-%d0%b2-%d0%b0%d1%80%d0%b5%d1%81%d1%82%d0%b0-%d0%bf%d0%b5/", "text": "Специализираната прокуратура остави в ареста петимата мъже, обвинени в лихварство след акция на ГДБОП в Берковица, информира NOVA. Защитата на обвиняемите поиска мярка за неотклонение „подписка“ или „парична гаранция“, но съдът постанови „задържане под стража”. Петимата бяха арестувани в четвъртък при операция на ГДБОП и Специализираната прокуратура в Берковица и видинското село Арчар, със съдействието на служители на Дирекция „Жандармерия“. По-късно стана ясно, че участниците в групата са в роднинска връзка и носят една и съща фамилия. При извършените претърсвания и изземвания в къщи и автомобили на ръководителя и членовете на престъпното сдружение са намерени и иззети около 2 кг златни накити, тефтери със списъци и данни на длъжници, мастербокс с цигари без акцизен бандерол, луксозни автомобили. Събраните до момента доказателства сочат, че групата е действала от 2016 г. Занимавала се е основно с лихварска дейност, като е предоставяла на нуждаещи се кредити в различни размери срещу високи лихви – обикновено 30% месечно. В много случаи „заемодателите“ искали лихвите да се възстановяват с по 100 лв. седмично. При забавяне на вноска следвало рязко увеличаване на дълга, заплахи, физическа разправа, искания за прехвърляне на къщи и автомобили. Има данни, че участници в групата са принуждавали длъжниците си да извършват против волята им незаконни действия, докато намерят начин да се издължат. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.22", "title": " Спецпрокуратурата остави в ареста петимата лихвари от Берковица"}
{"url": "https://trud.bg/daniel-peev-podcenqcat-osijek-a-ne-trqbva/", "text": "Даниел Пеев, бившият футболист на „Локомотив“ (София), „Левски“, „Пирин“ и „Славия“, предупреди ЦСКА да внимава с „Осиек“ при евентуални мачове в Лига Европа. „Червените“ ще се изправят срещу хърватския тим, ако преди това отстранят „Титоград“ в първия кръг. А юношата на „железничарите“ познава отлично обстановката в „Осиек“, където игра през 2015 година. “Истината е, че от години хърватският футбол се развива – обясни Пеев. – Когато бях в клуба, той беше във финансова криза, но въпреки липсата на пари, юношите тренираха на осветление всеки ден. На базата имаше охрана, която не се пускаше родителите, организацията беше на много професионално ниво, въпреки проблемите. Имаше и ресторант, в който да се хранят децата от школата с целенасочено меню. Наистина всичко бе на много високо ниво тогава и съм сигурен, че сега дори са вдигнали стандарта в това отношение. Много хора у нас могат да подценяват „Осиек“ като име, защото свързват хърватите с „Динамо“ (Загреб) и „Риека“, но това е клуб, който винаги е имал високи амбиции и често влиза в топ 3. Последните години наши отбори се изправяха срещу „Хайдук“ и отпадаха, но „Осиек“ не е по-слаб отбор. Залагат на опитни и качествени треньори, имат и много добра база. Стадионът е нов, а теренът е на много добро ниво. Не случайно националният отбор на Хърватия играе част от мачовете си там. А на всеки двубой на тима има между 8000 и 10 000 души. Феновете са фанатизирани и съм сигурен, че ще изпълнят трибуните при евентуален мач с ЦСКА. Аз съжалявам, че тогава не останах за по-дълго време в отбора, но клубът беше в криза, а освен това треньорът, който ме привлече, напусна в деня, в който аз подписах. Но въпреки проблемите, там се тренираше на много високо ниво. Всички ходихме час, час и половина преди заниманията и оставахме допълнително след тях. Такова е отношението към футбола в страната. Сега имат нови собственици, които стабилизираха клуба, а с това дойдоха и по-добрите резултати. Относно доминацията на „Динамо“ (Загреб), тя е разбираема. Те разполагат с над 10 млн. евро само за ДЮШ, имат 12 тренировъчни игрища. Няма как когато ти си извадил толкова много пари, да няма резултати. И продават всеки сезон в Испания, Англия, Италия. И затова „Осиек“ и останалите трудно могат да ги догонят.“ Бившият халф коментира и очакванията му при евентуален сблъсък между „червени“ и хърватите.  „Ако се стигне живот и здраве до такъв мач, ЦСКА ще има леко преимущество, защото вече ще е играл два мача от евротурнирите, докато „Осиек“ започва директно от втори предварителен кръг. А това е предимство, защото първият официален мач за сезона винаги е тежък, съпътстван е и от напрежение. Но не мисля, че ще има някаква разлика във физическото състояние на двата отбора. От години в Хърватия се залага много на атлетизма и ако се наложи, „Осиек“ може да тича без почивка и 180 минути. Много е важно сега ЦСКА как ще проведе своята подготовка. Виждаме, че имат много нови футболисти, важно е да се стиковат добре. Похвално е, че привлякоха Петър Занев. Това е полезен ход за „червените“, защото е много опитен футболист. Заедно с Николай Бодуров ще оформят много сериозна защитна линия. Аз като българин ще стискам палци за ЦСКА, разбира се.“ А Даниел Пеев, играл зад граница още в Казахстан, направи паралел между отношението към футбола у нас и в Хърватия.  „Истината е, че постепенно потъваме надолу. Това, че сме малка държава, са оправдания. Вече има редица примери – и Хърватия, и Исландия, и Белгия са по-малки от нас, но се развиват и играят успешно на големи форуми. Белгия, например, копира програма за развитие от „Аякс“ и сега именно това им носи тези резултати. Въпрос на правилно планиране. Националният им отбор, колкото и странно да звучи, е най-скъпият в света. И едно от условията по тази програма бе резултатите на първия отбор да не са основополагащи в рамките на първите 5-8 години. По-важното бе юношите да бъдат научени от А до Я. В Хърватия не е по-различно, както вече казах, клубовете влагат много в школите, а освен това националният отбор играе силно и децата мечтаят да станат футболисти, виждайки какво внимание получават Лука Модрич, Марио Манджукич и останалите. У нас, колкото и тъжно да звучи, оставам с впечатление, че юношите играят футбол, за да си правят снимки в социалните мрежи. Освен това постоянно се сменят треньорите в школите, други пък дори нямат необходимия опит и лиценз. Школите пък са, за да подпомагат първите отбори, което е пълен абсурд. Ако искаме нещо да се промени, трябва и ние да изготвим програма за развитие. Сега е моментът, защото имаме човек като премиера Бойко Борисов, готов да помогне за развитието на футбола. Но трябва проект, който да се следва стриктно, а не след 2-3 години да се откажем, за да започнем нещо ново. Иначе така ще продължим да си живеем в нашата си заблуда, че родните клубове са грандове, които стряскат в Европа. Виждаме, че отдавна не е така още като дойде първият и вторият предварителен кръг…“", "date": "2019.06.22", "title": " Даниел Пеев: Всички подценяват „Осиек“, а не трябва"}
{"url": "https://trud.bg/%d0%ba%d0%bb%d0%b8%d0%bc%d0%b0%d1%82%d1%8a%d1%82-%d0%ba%d0%b0%d1%82%d0%be-%d0%b4%d1%8a%d0%b2%d0%ba%d0%b0-%d0%b7%d0%b0-%d0%be%d0%b1%d1%89%d0%b5%d1%81%d1%82%d0%b2%d0%b5%d0%bd%d0%be-%d0%bf%d0%be%d0%bb/", "text": "Опиат за масите чрез използване на инстинктивния страх от Апокалипсиса Въпросът с климата е многопластов и труден за разбиране. Въпреки това в последните години всякакви шамани промиха общественото съзнание на такова дълбочинно ниво, че вярата в антропогенните, т.е. причинените от човека, климатични промени е достигнала квази-религиозно ниво. До такава степен са превърнали това разбиране в догма, че вече всеки, който каже, че не е ясно дали човекът има толкова съществено влияние върху климата на Земята, бива заклеймяван като неграмотен, злонамерен или платен от петролните лобита. Огромно е влиянието на квази-религиозната вяра в климатичните промени, причинени от човека. Причините за това са няколко. Първо, въпросът с климата е сложен, но вярващите в пагубното влияние на човека намериха начин да преведат този проблем на поп ниво. Климатът стана новия опиат за масите чрез използване на инстинктивния страх на хората от Апокалипсиса. Краят на живота е най-мощният мотиватор. А климатичните фанатици използват този страх много активно. Хора като Ал Гор от 30 години говорят, че светът свършва след десет години. Добър е в прогнозите, спор да няма. Второ, те успяха да превърнат този ирационален страх от края на света в мейнстрийм въпрос. Всички инструменти на поп културата бяха използвани безжалостно – Холивуд бълва апокалиптични филми, хиляди гори (иронично) се превърнаха в хартия, обагрена в мастилото на войната срещу климатичните промени, стотици песни, предавания и телевизионни гурута трансформираха климата в дъвка за обществено-политически балончета. Толкова е мощна тази пропагандна машина, че до преди години и аз бях безкритично „вярващ“ в климатичните промени. Виждаше ми се абсурдно някой да се съмнява в пагубното влияние на човека върху климата. Няма как всички, които говорят по темата, да грешат, нали? Очевидно противниците на тази научно доказана концепция не са в час, а? После обаче, воден от именитата фраза на Марк Твен, че всеки път, когато се озовеш на страната на мнозинството, е време да спреш и да преосмислиш мнението си, започнах да проучвам по-подробно темата. И колкото повече четеш, толкова повече разбираш, че въпросът с климата не е изсечен в камък, както климатичните вярващи те карат да мислиш. Разбира се, че по този въпрос трябва научно да си говорят компетентните учени. Необходимо е да има много повече изследвания по темата. Особено важно е да се подложат на научен анализ причините за естествените (т.е. непричинените от човека) промени в климата, които са факт. Необходимо е да се разглеждат въпросите около климата много предпазливо и внимателно, а не да се превръщат в повод за заклинания и категорични решения, които не се основават на друго освен на сляпа вяра. В последните години обаче темата далеч излезе от научното си русло и се е превърнала в повод за регулация на живота на всеки човек на планетата. В този смисъл има една интересна тенденция – актьори, журналисти и певци имат капацитет да коментират от последна инстанция климата, ако подкрепят теорията за антропогенните климатични промени. Но ако някой друг неклиматолог изрази мнение, че трябват повече проучвания и че нищо не е толкова категорично колкото изглежда, неговото мнение бива автоматично заклеймявано като мнение на „неразбиращ“. Това е дефиницията на секта – прави са само онези, които са съгласни с нас, другите са некомпетентни. Всички, които следват новата религия на апокалиптиците от последния ден, обясняват как има научен консенсус по отношение на антропогенните климатични промени. Истината не е точно такава. Консенсус има, но той не е по отношение на човешкия фактор, а по отношение на климатичните промени като цяло. А това е доста голяма разлика. Истината е, че климатът се променя и винаги се е променял. По това няма съществен спор. Въпросът е дали и до каква степен за тези промени е отговорен човекът. Отделно промяната в климата не е еднозначна. Например, има научни доказателства, включително на НАСА, че Антарктида трупа нетно повече сняг, отколкото губи. Отделно е ясно и наличието на естествените цикли на затопляне и застудяване на Земята. Съществува общо научно разбиране, че през Средновековието (приблизително 950-1250 г. сл. Хр.) Земята се е затоплила с темпове, сходни на сегашните. След този период (1300-1850 г.) планетата влиза в мини ледникова епоха. Тези резки промени в климата се случват далеч преди индустриалната революция и масовата употреба на фосилни горива. След миниледниковата епоха планетата навлиза в сегашната фаза на затопляне. Въпросът е дали и доколко човекът засилва сегашното естествено затопляне на планетата. Фактите са ясни – никой няма съдържателно обяснение за причините за тези промени в климата. Ето това трябва да бъде изследвано и проучено. Вместо това легитимните научни спорове и дебати се изместват от управление на тълпата, която от високомерието на собствената си необразованост се произнася с категоричност по въпроси, по които няма никакви компетенции. А всеки, който изрази мнение различно от догмата, автоматично бива линчуван на мегдана. Не мога да кажа категорично, че човекът не е съществен причинител на промени в климата. Точно и в това е въпросът обаче – никой не може да каже със сто процентова сигурност кой, как и дали влияе на климата. Все пак много често учените не могат да прогнозират дори какво ще е времето след час. Но пък с висока доза на убеденост някои твърдят, че могат да предскажат с абсолютна сигурност какво ще е времето след сто години. Как? По какъв начин се използва една и съща технология (компютърно генерирани прогнози) и тя се оказва невярна за времето след един час, но ще е непоклатимо точна за времето след сто години? Можеш ли да си правиш категорични изводи за бъдещия климат на базата на данни, налични от последните малко над сто години, откакто съществуват модерните методи за следене на температурата? При положение, че Земята е на милиарди години, да се използват данните от последните стотина години, за да се прогнозира с категоричност бъдещото състояние на климата, е като да си пуснеш футболен мач към 60-ата минута, да не знаеш какъв е резултатът, да не знаеш кои играят, да гледаш към 2 секунди от срещата и да отидеш на площада да съобщаваш уверено, че знаеш как ще завърши мача. Тези неясноти и легитимни притеснения обаче се оказаха безинтересни на политическата класа, която възприе безкритично апокалиптичната теория и чрез Парижкото споразумение за климата създаде регулационни и бюрократични инструменти за „удържане“ на човешкия прогрес в името на нещо, в което никой не може да е напълно сигурен. Под егидата на Китай, най-големият замърсител с въглеродни емисии в света, политическите лидери въведоха редица бюрократични механизми за ограничаване на въглеродните емисии. Хубаво, но какъв е резултатът? Китай продължава да е най-големият генератор на въглеродни емисии, а Америка, която Тръмп правилно извади от Парижкото споразумение, стана страната, редуцирала най-много въглеродния си отпечатък. Как? Лесно – САЩ следва собствената си икономическа и екологична политика. Тръмп действа по една много ефективна методика – нека учените се разберат помежду си за климата и съберат достатъчно достоверни данни. Междувременно ние ще спрем да инвестираме милиарди в „зелена“ енергия със съмнителна ефективност, като за сметка на това ще направим приоритет почистването на реките и горите си, където е безспорно негативното влияние на човека, както и ще вложим средства да направим изгарянето на въглища и петрол по-чисто и ефикасно. Но няма да се върнем в каменната ера, за да угодим на холивудските звезди, които не си дават сметка, че единственият, който със сигурност печели от климатичния хомот върху западната икономика, е Китай. Този подход на Тръмп е правилен и необходим, за да се внесе малко баланс в обществения живот. Трябва да има повече проучвания, инвестиции в технологични решения и защита на околната среда. Но това не може да става в името на нещо недоказано докрай и за сметка на добруването на човечеството. Като цяло не е лошо да започнем да дебатираме по-съдържателно и с по-малко заклинания и попръжни. В крайна сметка не всеки, който не е съгласен с Ал Гор, Хилъри Клинтън и Леонардо ди Каприо е зъл и иска да унищожи планетата.", "date": "2019.06.22", "title": " Климатът като дъвка за обществено-политически балончета\t"}
{"url": "https://trud.bg/%d0%b6%d0%b5%d1%80%d1%82%d0%b2%d0%b8-%d0%b8-%d1%80%d0%b0%d0%bd%d0%b5%d0%bd%d0%b8-%d1%81%d0%bb%d0%b5%d0%b4-%d1%81%d1%80%d1%83%d1%82%d0%b2%d0%b0%d0%bd%d0%b5-%d0%bd%d0%b0-%d1%81%d0%b3%d1%80%d0%b0%d0%b4/", "text": "Седеметажна сграда в процес на изграждане се е срутила в крайбрежния град Сиануквил в Камбоджа. Според властите трима работници са загинали, а 18 са били ранени, съобщи Асошиейтед прес. Според началника на полицията в града в ход е спасителна операция, за да се установи дали има още работници, затрупани под развалините. Срутването е станало около 5 часа сутринта местно време. Засега причините са неизвестни. Юн Мин, губернатор на провинция Преах Сианук, е казал по телефона пред агенцията, че сградата е собственост на китайски инвеститор – един от многото китайски проекти в курортния град. Министърът на информацията Кхиеу Канхярит съобщи на официалната си страница във Фейсбук, че всички работници са камбоджанци, които използвали недовършената сграда като място за преспиване. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.22", "title": " Жертви и ранени след срутване на сграда в Камбоджа (СНИМКИ)"}
{"url": "https://trud.bg/%d0%ba%d0%b0%d1%82-%d0%bf%d1%80%d0%be%d0%b4%d1%8a%d0%bb%d0%b6%d0%b0%d0%b2%d0%b0-%d0%b0%d0%ba%d1%86%d0%b8%d1%8f%d1%82%d0%b0-%d0%b7%d0%b0-%d0%ba%d0%be%d0%bd%d1%82%d1%80%d0%be%d0%bb-%d0%bd%d0%b0-%d0%bf/", "text": "Продължава засиленият контрол по пътищата на страната. Акцията започна още във вторник във връзка с тежките катастрофи от последните дни. Акцентът е върху скоростта и спазването на ограниченията. Органите на реда следят за правоспособността на шофьорите и прилагането на мерките за безопасност при пътуване – за колани и детски столчета. Особено внимание ще се обръща на мотористите – тяхната правоспособност, видимостта и състоянието на регистрационните табели, използването на защитни каски. Полицейски екипи ще има в участъците с въведена временна организация на пътя, както и на местата със засилен трафик. При предишната операция – в началото на юни, само за седем дни при проверени 20 хиляди водачи, 200 се оказаха с положителни проби за алкохол, 50 – за наркотици. Резултатът е 500 отнети книжки, 3100 електронни фиша. Продължава и операцията на Пътна полиция, която е в ход за летния сезон, свързана с транзитно преминаващите през страната превозни средства. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.22", "title": " КАТ продължава акцията за контрол по пътищата на страната"}
{"url": "https://trud.bg/%d0%b0%d0%ba%d1%82%d1%8c%d0%be%d1%80%d1%8a%d1%82-%d0%b2%d0%b5%d1%81%d0%b5%d0%bb%d0%b8%d0%bd-%d0%bf%d0%bb%d0%b0%d1%87%d0%ba%d0%be%d0%b2-%d0%bf%d1%80%d0%b5%d0%b4-%d1%82%d1%80%d1%83%d0%b4/", "text": "Какво изпитваш, когато трябва да се въплътиш в ролята на безспорно най-обичания и уважаван българин – Васил Левски? А след това да влезеш в тв реалити? Как от калпазанин в училище се става прочут актьор? Какво е усещането да си мъжът до една от най-популярните съвременни български певици – Мариана Попова? А дали е лесно за един един мъж, когато у дома е обграден само от жени? Отговорът на всички тези въпроси ще намерите в това интервю на един от най-чаровните мъже на родната сцена – Веселин Плачков. – Веселине, с твоята половинка Мариана Попова сте заедно от няколко години и сте сгодени, планирате ли сватба?  – Вече няколко пъти сме си говорили с Мариана каква да бъде сватбата ни. Много искаме да е нещо хубаво, интимно – без много тичане и дори сме си говорили за тракийска сватба с нашите приятели от „Багатур“. Важното е да се съберем с най-близките ни хора, никой от тях не разчита нито на кебапчетата, нито на яденето и пиенето, а по-скоро на самото изживяване и се надявам да направя Марианка на този ден една щастлива булка! – Ти си предложил на Мариана да се ожените още миналата година…  – Те пишат какви ли не неща – ту ни женят, ту ни разделят, а предложението се случи през миналата година, когато около 14 февруари бях решил да я заведа във Виена. То беше една много смешна история и дълго време обмислях цялото пътуване, защото исках да е изненада. Първо поръчах пръстен в България, а после резервирах хотели там – чрез мои приятели, също планирах да имаме вечеря в ресторант, запазен само за нас двамата – с цигулар, саксофонист и пианист… На следващата вечер трябваше да отидем в друг култов ресторант и да гледаме „Сватбата на Фигаро“ в Щатсопера. На финала на операта уреждахме да изляза на сцената пред многобройната публика, която не разбира грам български и да й предложа брак. Трудността беше, че сцената там не е за кебапчета, скара и бира, за да позволяват на всеки да се катери по нея и трябваше да направя много хубава организация и през цялото време Мариана да не знае какво ще й се случи. Помогна ми и една наша приятелка-дизайнерка, на която бях дал мерките й, така че бе уговорено и официалната рокля на Марианка да пристигне чрез пиколото на хотела. Заради нея, дори се бях решил да летя със самолет, въпреки фобията ми… Отидохме на самолета, взех тежки успокоителни, за да мога да литна, но не можах и тя се разплака… Прибрахме се в къщи и както тя си лежеше в леглото и й се повръщаше, защото е бременна и аз й дадох пръстена, а тя отново се разплака! – Успяхте ли да осъществите планираното пътуване до Виена?  – След като й разказах за изненадата, която й бях подготвил, Мариана каза: „Добре, хайде тогава товари всичко“. Тогава имахме един голям джип и с него пътувахме 12 часа дотам – с повръщаща бременна жена… Във Виена не успяхме да отидем почти никъде – в нито един ресторант, защото тя през цялото време беше зле. Отидохме само да гледаме „Сватбата на Фигаро“, но до нас във вип-ложата имаше мъж с толкова силен парфюм, както и други много „вип“ хора – миришещи на парфюм и скара едновременно, като от всички тези миризми дори на мен ми стана лошо, а какво остава за една бременна жена в началните месеци… След това се прибрахме и това беше цялата история около това предложение за брак, а другото са свободни съчинения. – С Мариана продължавате ли да работите над идеята ви за спектакъл за Яворов и какви други проекти ти предстоят?  – Да, поработваме както се казва, но малко ни разубеждава това, че когато започваш някакъв творчески акт в България, трябва да разчиташ на няколко фактора. Първо – на твоя ентусиазъм и темата живо да те вълнува, за да не лъжеш себе си и публиката че това ти е интересно. Второто е практическото приложение на сцената – как ще изглежда спектакъла, въпреки че със съмишленици като Борис Радев и куп други творци около нас, смятам, че ще стане хубаво, но основния проблем, който ни притеснява е, че тези теми не са интересни на никого в България. Забелязвам, че наистина много малък брой публика има натрупванията и предварителната информация в главата, както и отворени сетива за такива по-сериозни спектакли… – Участваш и в спектакъла „Да минеш под дъгата“ с Тони Димитрова. Каква е твоята роля в него и как се справя Тони като актриса?   – Ролята ми в спектакъла е като тази в живота, но там съм годеник на Джуди Гарланд, чиято роля изпълнява голямата певица Тони Димитрова, а в живота също съм годеник на голяма певица. Тони се справя чудесно, много самоотвержено се хвърли в работата си и без претенции да е актриса има много добри актьорски постижения – натрупва и расте във всяко едно представление. Много силна е финалната сцена, в която Тони пее „Оувър дъ рейнбоу“ и така силно преживява, че плаче – голяма душица е. – Ролята ти на Левски във филма „Дякон Левски“ е ключова в твоята кариера. В процеса на работа откри ли много неща за него, които не знаеше преди това?  – Много неща открих за Левски, но най-важното е това, което не се преподава в училище, но може да достигнеш до него чрез изкуството, като се поставиш поне за малко на негово място. Постоянно провокирам хората, като им казвам: „Искам да си представите една ситуация за Левски – цялата държавата те гони и всички те преследват, за да те убият, а ти си с отворена рана, но преминаваш Стара планина от единия до другия край. Само това е тежко, почти невъзможно, а после трябва да отидеш в една кръчма, където те чакат хора, които по презумпция не ти вярват, освен това те са донякъде богати, защото се възползват от една система и ситуация, в която са търгаши. Ти влизаш там и трябва да убедиш тези хора да се откажат от всичко, което имат, да дадат парите си, да рискуват своя живот и тези на семействата си, за да съборят една система, която ги обслужва добре и да успееш да го направиш! Никой не си дава сметка какво му е коствало на този човек да направи това и колко информиран е бил. Защото днес гледам политици и всякакви нещастни човечета, които нямат капка анализ в главата си – да говорят нещо нелепо за световните процеси. Те са безумци, а този човек в онова време на уж-дезинформация, е бил толкова добре информиран и толкова добре е познавал дори теченията в изкуството в Европа, че повечето от тези с компютри, лаптопи и пиар агенции, които работят за тях, не могат да разберат и половината от това, което той е знаел. Така че, огромна личност е Левски! – Участваш и в спектакъла за Апостола – „Разпитът“…   – Да, след филма направихме и спектакъл по автентичните записки от разпитите на Левски в конака. Идеята беше на Васил Василев от национален комитет „Васил Левски“, а в него играехме с Васил Михайлов, Богдан Глишев, Борето Луканов и Иван Несторов, а Асен Шопов беше режисьор. После направихме спектакъла само двамата с Ицо Мутафчиев. В него става ясно какво всъщност казва Левски, докато стигне до това -„Народе????“ – Какъв ученик беше, усещаше ли Левски близък още тогава?  – Левски съм го гледал само като икона, както и Ботев и всички наши герои. Тогава се бунтувах срещу всичко, което съм смятал, че не правилно, дори срещу учебната система. Имах една учителка по български език и литература – г-жа Елка Апостолова, дано да е жива още и един път дотолкова спорихме с нея, че й казах: „Госпожо, моля ви изпитайте ме по възможно най-трудния начин – както в София ги изпитват, в университетите!“ Много смешно прозвуча, но исках да ми е трудно и тя ме изпита – изкарах петица. Вълнуваха ме само тези предмети, които са ми интересни. Случвало се е урока ни за Алеко Константинов по български и литература да ми е толкова интересен, че да избягам от следващия час по физика, но не за да отида някъде другаде, или да пуша, а просто да чуя пак урока и в другия клас. Учителката ме гледа учудено, а аз й обяснявам, че имам брат близнак – Веселин от другия клас, но понеже и двамата сме много диви и затова сме в различни класове… – За едно нещо не си я излъгал – че си бил доста див. Как те приемаха хората, когато си ходил с шотландска поличка и дълга коса, сигурно си предизвиквал доста смесени реакции?  – Да, имаше едни баби, които много ни се дразнеха, особено когато пуснах плитки, а отгоре обръснато и ходех с шотландска поличка, накъсани дънки, сако и кубинки и бях ужасно скандален. Тогава – през 93-та година исках да съм като Аксел Роуз и имаше едни млади момчета, които като ме видеха се започваше: „Какъв си ти бе, защото си различен?“ Набиваш им се в полезрението и бяха шамари страшни, просто защото изглеждаш така, защото си различен! Те бяха 15-годишни, с едни космати ръце и сигурно искаха да приличат на татковците си – с шкембенце и пуловерче… Ошамарваха ме често, но имах и приятели, които ми се радваха, а майка ми никога не ми се е карала за вида ми. Тогава съм си мислел, че хора като Аксел Роуз, Дейвид Геън и другите – както ходят на сцената, така са и в живота, което е нелепо и чак после разбрах, че не е така. – А какво разбра за себе си, след участието ти във „Вип брадър“ и останаха ли ти приятели от този формат?  – За себе си разбрах едно – никога повече „Брадър“, или „Вип брадър“ – както и да му викат. Това не е моето място и както се казва ударих дъното, но ми останаха приятели и близки хора от там, като Петко (Димитров-б.а.), Стефан (Николов -б.а.) и Папи Ханс – готини момчета. От жените си допаднахме с Ева, Ваня Костова и Лора Караджова – готини хора и всеки от тях си е заслужил мястото под слънцето. – Мариана Попова е признавала, че химията между вас се засилва с времето. Как успявате да запазите тази емоция и страст толкова силни?  – В началото на една връзка е много лесно, когато двама човека нямат никакви натрупвания заедно, а само очаквания и живеят с представата си за другия човек. Тогава е лесно да се обичат много и да си нафантазират любовта, с времето обаче започват битовите сгоди и несгоди, натрупванията и напасванията на характерите и когато човек започва да го преживява това нещо – тогава разбира дали наистина обича, или не. Аз съм имал сигурно сто хиляди и петдесет повода да си тръгна, също и Мариана е имала толкова, но самия факт, че дори отричайки се двамата един друг – когато се караме, дори вече до невъзможност на моменти да понасяш ситуацията, но въпреки всичко оставаме заедно и това още повече засилва любовта и чувствата ни. Ние и двамата сме доста крайни характери и когато е скандал си е скандал, но когато си е обич си е обич. – Прави впечатление, че си изключително отдаден на Мариана и близките като дори забравяш да се грижиш за себе си. Откъде идва този твой характер?  – Още от дете съм така, като си обичам хората и си се грижа за тях, така съм се грижил за брат ми, за сестра ми и за майка ми, а сега така се грижа за децата си, за Мариана и за приятелите ни. Майка ми също е много грижовен човек, ето сега толкова месеци ни помогна, когато Марианка се възстановяваше от раждането, като тя пое детето още когато беше на един месец. Такива сме си, на мен не ми е интересно да се грижа за себе си и вярвам, че грижата и отношението към другите хора е нещо много важно. – Как се чувстваш, когато слушаш как пее Мариана? Кои други родни изпълнители харесваш?  – Много се радвам, когато тя запее и всеки ден й повтарям, че трябва да направи нещо ново – тя прави нови песни, но не иска да ги пуска още, защото си е изградила естетически вкус и претенция в музиката, които не иска да прескача. Трудно й е да балансира между бизнеса и съвремието, но винаги намира верния път. По принцип аз съм по рокендрол човек и дори записах песен с приятели и скоро ще я пуснем, но ми допадат и повечето от естрадните ни певци. Харесвам и много други наши изпълнители, като „Джереми“, Миро, Любо… – Кои други теми те вълнуват най-силно?  – Темата за бългащината, мъжеството и традициите ни, които са съсипани отвсякъде, както и това, че главно жълтините интересуват хората и има един просташки манталитет. Често ми се случва например да ме питат: „Левски наистина ли е имал връзка с тази монахинята, верно ли, че там са го хванали и т.н… А с Ботев наистина ли са се напивали и са пеели?“ А аз ги питам: „Наистина ли ви интересува това? Вие запитахте ли се този човек какво е знаел и е умеел и какво е направил?“ А отсреща тишина… – На какво се опитвате да научите вашите дъщери с Мариана и как се чувстваш в това женско царство?  – Каките ги учим на всякакви общочовешки идеали, на които робуваме и се опитваме да им бъдем пример, защото това наистина те прави по-добър човек. Сега разбрах защо децата те правят по-добър човек – не само, че започваш да обичаш повече, но и ставаш по-отговорен. Не можеш да им кажеш например – не пуши, а да пушиш пред тях, не може да казваш – не псувай, не се бий, а да го правиш пред тях! Ти им ставаш личен пример. А как се чувствам в женско царство – според мен когато рекат жените в къщата те правят цар, а могат да те направят и роб, но те поставят където ти е мястото. Аз цар не се чувствам, нито роб, а отговорен баща и мъж. – Коя е най-необяснимата случка, която си имал?  – До ден-днешен не мога да си обясня една случка, когато съм бил на три годинки и живеехме в Смолян. Ясно си спомням как една вечер в тъмната стая, където спях и изведнъж пердетата взеха да се веят силно, без да е отворен прозореца. След това много пъти съм питал майка ми какво беше това, но и тя нямаше отговор. Според мен чудеса стават всеки ден около нас, но те са простички и трябва да имаме очи да ги видим. – Любима мисъл?   Като малък майка ми ми каза: „Изживей живота си така, че да не се чувстваш, като част от собствената си мебел“. Много ми хареса и дори я цитирах, когато завършвах училище пред всички класове. Нашият гост  Харизматичният актьор Веселин Плачков е роден в Плевен, но 17 години живее в Белене, където работят родителите му. От малък мечтае да стане актьор и участва в детски театрален състав. По настояване на баща си кандидатства първо в полицейската школа „Симеоново”, но не е приет. В Театралната академия талантът му веднага прави впечатление, дипломира се в класа на проф. Димитрина Гюрова. Веселин участва в редица успешни театрални спектакли като „Ромео и Жулиета”, „Криворазбраната цивилизация”, „Вечеря за глупаци”, „Магьосникът от Оз”, „Укротяване на опърничавата”, „Кабаре” и „Пролетно тайнство”. Популярност му носи ролята на Васил Левски във филма на Максим Генчев „Дякон Левски”.", "date": "2019.06.22", "title": " Актьорът Веселин Плачков пред „Труд“: Жените вкъщи те правят цар, но и роб\t"}
{"url": "https://trud.bg/%d1%81%d1%8a%d1%81%d0%b5%d0%b4-%d0%b8%d0%b7%d0%b2%d0%b8%d0%ba%d0%b0-%d0%bf%d0%be%d0%bb%d0%b8%d1%86%d0%b8%d1%8f-%d0%b2-%d0%b4%d0%be%d0%bc%d0%b0-%d0%bd%d0%b0-%d0%b1%d0%be%d1%80%d0%b8%d1%81-%d0%b4%d0%b6/", "text": "Британската полиция е била повикана да провери сигнал от съсед на кандидата за лидер на Консервативната партия и претендент за премиерския пост Борис Джонсън, предаде Ройтерс. Съседът е съобщил, че е чул спор на висок глас. Малко след полунощ в петък полицията е посетила адрес в южен Лондон, където Джонсън живее заедно с приятелката си. „Подалият сигнала е бил разтревожен дали негова съседка е добре. Полицията посети адреса и говори с всички обитатели, които бяха в безопасност и добре“, съобщи полицията в изявление. „Не са били установени нарушения или опасения, видими за служителите, и не е имало причина за полицейски действия“, се казва още в съобщението. Според „Гардиън“, цитиран от Асошиейтед прес, съседите са чули писъци, викове и блъскане. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.22", "title": " Съсед извика полиция в дома на Борис Джонсън, защото чул викове"}
{"url": "https://trud.bg/%d1%82%d1%80%d1%8a%d0%bc%d0%bf-%d0%bf%d1%80%d0%b8-%d0%ba%d0%be%d0%bd%d1%84%d0%bb%d0%b8%d0%ba%d1%82-%d0%bc%d0%b5%d0%b6%d0%b4%d1%83-%d1%81%d0%b0%d1%89-%d0%b8-%d0%b8%d1%80%d0%b0%d0%bd-%d1%89%d0%b5/", "text": "При конфликт между САЩ и Иран ще последва „заличаване“ с непознати пропорции. Това каза в интервю за Ен Би Си американският президент Доналд Тръмп. Той обясни решението си да спре планирани въздушни удари срещу 3 ирански цели заради прогнозата, че те ще доведат 150 човешки жертви. Ударите е трябвало да бъдат отговор на свалянето на американски дрон над Ормузкия проток от иранска ракета. Според Тръмп наличието на евентуални жертви е направило американските действия неправомерни. Иран твърди, че американският дрон е бил над въздушното пространство на Ислямската република и отговори на твърденията на Тръмп със заплахи към американските военни, разположени в района на Персийския залив. Нарастващото напрежение между Вашингтон и Техеран доведе до поскъпване с 10 процента на петрола. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.22", "title": " Тръмп: При конфликт между САЩ и Иран ще има „заличаване“ в непознати пропорции"}
{"url": "https://trud.bg/%d0%bd%d0%b0-22-%d1%8e%d0%bd%d0%b8-2019-%d0%b4%d0%b0-%d0%bf%d0%be%d1%87%d0%b5%d1%80%d0%bf%d1%8f%d1%82/", "text": ", бивш дипломат и депутат, 95 г. , член ная УС и изпълнителен директор на Райфайзенбанк. , посланик на ЕС към Съвета на Европа. , журналистка.", "date": "2019.06.22", "title": " На 22 юни 2019 да почерпят"}
{"url": "https://trud.bg/%d0%ba%d0%bb%d0%b8%d0%bc%d0%b0%d1%82%d0%be%d0%bb%d0%be%d0%b3%d1%8a%d1%82-%d0%b3%d0%b5%d0%be%d1%80%d0%b3%d0%b8-%d1%80%d0%b0%d1%87%d0%b5%d0%b2-%d0%bb%d1%8f%d1%82%d0%be%d1%82%d0%be-%d1%89%d0%b5-%d0%b1-2/", "text": "Лятото ще бъде нормално и малко по-топло от обичайното от гледна точка на температурите, но с повече валежи. Това съобщи пред „ “ климатологът и преподавател в СУ „Св. Климент Охридски“ проф. Георги Рачев. В момента температурата на морето е почти рекордно висока за този период, отбеляза той. По думите му, засега само Американската агенция за изследване на океаните и атмосферата NOA дава прогноза за малко по-хладно време в Северна България през месеците юли, август и септември. „Ние още от месец май по някои показатели сме си в лятото. Често журналистите ме питат къде изчезнаха преходните сезони и защо от зима направо минаваме на лято. Преходните сезони не са изчезнали. Лятото в България по принцип е доста продължително, защото ние сме в най-южната крайнина на умерения климатичен пояс и по много показатели се доближаваме до Средиземноморието“, обясни Георги Рачев. Той съобщи, че лятото се очертава да бъде нормално и малко по-топло по отношение на температурите, очакват се и повече валежи. Като преваляванията ще бъдат предимно в западната половина – в Централна и Западна България, а малко по-сухо ще е по морето. „Засега тази прогноза се оправдава абсолютно точно, защото юни месец дотук сме между градус и половина и два над нормата, която е установена за 30-годишен период. Морето е топло, на изток остана топло и има един непрекъснат източен и североизточен пренос, което кара топлата вода да се събира близко до брега“, обясни климатологът. Проф. Рачев отбеляза, че тази неделя се очаква да нахлуе малко по-хладен въздух от северозапад, но морето ще остане топло. „Тогава, когато този въздух стигне морето и вятърът се обърне от брега навътре, тогава ще се отнесе този повърхностен слой от топла вода и на негово място от по-дълбокото ще излезе по-хладка вода. Това обаче не означава, че температурата на морската вода ще падне под 20 градуса“, добави той. По думите на климатолога ни чака нормално, топло и дъждовно лято в района на Балканския полуостров, като за Черноморското крайбрежие се дават по-високи от нормалните за сезона температури. Проф. Рачев определи времето като перфектно за реколтата. „Топло и влажно време е перфектно за това“, обобщи той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.22", "title": " Климатологът Георги Рачев: Лятото ще бъде по-топло от обичайното, но и с повече валежи"}
{"url": "https://trud.bg/%d0%b4%d0%bd%d0%b5%d1%81-%d0%b5-%d1%83%d1%81%d1%82%d0%bd%d0%b8%d1%8f%d1%82-%d0%b8%d0%b7%d0%bf%d0%b8%d1%82-%d0%bf%d0%be-%d0%b6%d1%83%d1%80%d0%bd%d0%b0%d0%bb%d0%b8%d1%81%d1%82%d0%b8%d0%ba%d0%b0-%d0%b7/", "text": "Устният изпит по журналистика се провежда в Софийския университет „Св. Климент Охридски“, предаде БНР. Той протича под формата на събеседване на изпитните комисии с кандидат-студентите. На тях ще бъдат задавани едни и същи въпроси с цел обективност на оценките и съпоставимост на знанията. До устен изпит по журналистика се допускат кандидат-студентите, получили оценка на писмения изпит по журналистика не по-ниска от среден. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.22", "title": " Днес е устният изпит по журналистика за кандидат-студенти в СУ „Св. Климент Охридски“"}
{"url": "https://trud.bg/%d0%b4%d0%b2%d0%b5-%d1%82%d0%b5%d0%b6%d0%ba%d0%b8-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b8-%d1%81-%d0%b4%d0%b2%d0%b0%d0%bc%d0%b0-%d0%b7%d0%b0%d0%b3%d0%b8%d0%bd%d0%b0%d0%bb%d0%b8/", "text": "Две тежки катастрофи с двама загинали и шестима ранени станаха за една нощ в Хасково, съобщи  . Мъж и жена загинаха при пътен инцидент на пътя Хасково – Димитровград снощи малко след 23 ч . Колата, с четирима пътници, се удря в движещ се пред нея камион. В следствие на удара на място загиват шофьорът и една от пътничките. Причините за катастрофата са несъобразена скорост и неспазване на дистанция. Автомобилът е бил с десен волан, уточняват от пътна полицията. При друга катастрофа станала на пътя Хасково – Кърджали, преди входа на Хасково, кола се врязва в стадо биволи. Инцидентът е станал около 4 ч. тази сутрин. В следствие на удара 20- годишният шофьор на колата е тежко ранен. Откаран е в болница с опасност за живота. Други двама пътници също са ранени,  четвъртият от колата  е освободен за домашно лечение. Причините за катастрофата са комплексни – висока скорост и животни на пътя, съобщиха от Пътната полиция. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.22", "title": " Две тежки катастрофи с двама загинали в Хасковско"}
{"url": "https://trud.bg/%d0%ba%d0%b0%d0%ba%d0%b2%d0%b0-%d0%b5-%d1%80%d0%b0%d0%b7%d0%bb%d0%b8%d0%ba%d0%b0%d1%82%d0%b0-%d0%bc%d0%b5%d0%b6%d0%b4%d1%83-%d1%85%d0%b8%d0%b5%d0%bd%d0%b0-%d0%b8-%d1%82%d1%8a%d1%89%d0%b0-2/", "text": "В аптеката:  – Дайте ми нещо, за да ми се получава с жените….  – Виагра?  – А хлороформ имате ли? *** Една жена се оплаква на съседката:  – Бясна съм! Заплаших мъжа ми, че след като нямам какво да облека, ще изляза гола на улицата!  – Ужас! И той какво?  – Той ми вика, че след като така и така ще излизам, да съм му купела още бира! *** – Към моргата!  – Ама докторе, не съм ли за реанимацията?  – Алооо, пациента, стига с това самолечение вече, а? *** – Келнер, тази бира има само пяна…  – Това значи, че бирата е супер…  – ОК, ама аз съм дошъл да пия, не да се бръсна… *** В автофорум:  – Имаш ли представа колко често се сменя маслото?  – Не, но имам приятел, който го сменя на 6 месеца.  – Той какво има?  – Павилион за пържена риба на автогарата… *** Мишките отиват при бухала за съвет:  – Кажи ни като най-мъдро животно какво да направим? Всички ни гонят – котки, сови, всякакви други хищници.  – Станете бодливи като таралежите, никой няма да ви закача.  – А, как да станем бодливи?  – Аа, не ме занимавайте с подробности, аз съм стратег, тактиката си е ваша работа. *** Горския хванал някакъв с каруца пълна с незаконно сечени дърва и го пита лежерно:  – Накъде с тия дърва бе?  – Ми за зайците! – отговаря човечеца.  – Как бе, с дърва ли ще ги храниш?  – Ми ако не ги искат, ще ги изгоря бе… *** Двама студенти си говорят по телефона.  – Какво правиш бе, Василе?  – Опъвам една антена.  – Абе откъде ги намираш все с такива имена… *** Франция. Париж. Една жена спира с колата си на червен светофар. Светва жълт, зелен, пак червен – колата не помръдва. Приближава се полицай и я пита:  – Може би мадам предпочита някакъв друг цвят? *** Бях днес на събеседване във фирма. Мениджър човешки ресурси ми даде нотбук и ми каза:  – Опитайте се да ми го продадете. Аз взех нотбука, излязох с него от стаята, а след това и от сградата. След няколко минути, когато бях на две пресечки от сградата, телефонът ми иззвъня и мениджърът започна истерично да крещи:  – Веднага върни моят нотбук обратно! Спокойно отговорих:  – Двеста лева и е ваш. *** Жена с бебе на ръце отива при доктор. Докторът преглежда бебето и пита:  – Кърмите ли го или е на изкуствена храна?  – Аааа…на кърма е!  Докторът:  – Добре, съблечете се тогава. Да, свалете и сутиена….  Жената се съблича и докторът дълго опипва гърдите й. Накрая със замислено изражение казва:  – Ами то, вие нямате никаква кърма. Нищо чудно, че детето е недохранено…  Жената:  – Ами то, всъщност аз съм леля му, но така се радвам, че ме накараха да го доведа на преглед… *** Разговор между колеги от съседни стаи:  – Здравей, Петров! Мислиш ли за мен?  – Честно казано – не…  – И защо не мислиш?  – Ами нищо лошо не ми идва наум… *** – Един джентълмен никога не казва, че е напуснал жена си.  – Да, той казва само, че е подобрил вкуса си. *** На пазара фермер си избира кон. Продавачът го уговаря да вземе една бяла кобила:  – Това е точно това, което ти трябва. Галопира 15 мили без да спре.  – Не, няма да стане. Аз живея на десет мили от града и всеки път ще ми се налага да се връщам по пет мили пеш. *** Знаете ли, че най-разпространеният израз, използван от жените след „истински мъж”, е думата „длъжен”… *** – Госпожо, дайте ми 5 лева, за да се свържа с майка и татко.  – А къде са майка ти и баща ти?  – В киното, госпожо… *** Въпрос към новобогаташ:  – Какво е вашето хоби?  – Като бях млад, събирах марки.  – А сега?  – Сега събирам евро и долари. *** Дядка влиза при доктор.  – Докторе, имам проблем.  – Какво е оплакването – заинтересувал се докторът.  – Ами. Най-обикновено. Сърцето нещо се е разхлопало.  – Какво по-точно?  – Ами… на първата – всичко е нормално. На втората – малко се задъхвам. На третата – вече не мога.  – Ехе-е-е! Дядка! Ти от какво се оплакваш? На 70 години си. Аз съм 30 години по-млад от тебе и едва смогвам да се оправя само с една.  – Ама, Докторе! Вие за какво говорите – попитал дядката?  – Как за какво? За жени, разбира се.  – Ама аз говоря за стълбището в блока. *** 20:00 – Скъпи, кое по-важно за теб – аз или футбола??  21:50 – Ама разбира се, че ти! *** Пернишка поговорка:  – Най-лесно се взима кръв от носа… *** – Келнер, поръчахме преди един час! Още колко ще чакаме поръчката?!  – Най-много още 15 минути, че след това затваряме заведението. *** – Каква е разликата между хиена и тъща?  – Разликата е в това, че хиената е по-хуманна, защото първо те оставя да умреш, а след това те изяжда. *** Хазяйка дава квартирата на нов наемател.  – Стаята е хубава, светла. Преди вас тук живя един химик и остана много доволен.  – А това петно на тавана сигурно е последица от някой от неуспешните опити на химика?  – Не, това е самият химик. *** Катаджия пита таксиметров шофьор:  – Господине, защо блъснахте колата на дамата пред вас?  – Тя ме заблуди. Даде ляв мигач и, представете си, зави наляво! *** Шефът на полицаите отива по-рано в участъка, и като влиза пита дежурния на входа:  – Има ли някой в сградата?  – Има.  – Кой?  – Аз.  – Не бе, идиот! Питам – има ли някой друг освен тебе.  – Да.  – Кой?  – Вие. *** В нощната тъмница човек със сълзи на очи умолява срещнат:  – Ако ми дадете неколкостотин долара, то вие ще спасите живота на един уважаван човек.  – Ако имате предвид себе си, то дълбоко грешите! Вие направо имате вид на бандит!  – Аз имам предвид вас! *** – Докторе, преди да почнете аутопсията, проверихте ли пациента за наличие на пулс?  – Не, господин прокурор.  – А премерихте ли кръвното му налягане?  – Не, господин прокурор.  – А преслушахте ли го за дишане?  – Не, господин прокурор.  – Значи е възможно, той да е бил още жив, когато сте започнали аутопсията, нали така?  – Не, господин прокурор.  – И защо сте толкова уверен, докторе?  – Защото мозъкът му седеше в стъкленица в кабинета ми.  – Добре, и все пак, при цялото това неспазване на юридическите правила, не е ли възможно пациентът да е бил жив, когато сте започнали аутопсията?  – Като си помисля, напълно е възможно да е бил жив, и да е бил прокурор някъде! *** Двойка зайци била подгонена от глутница кучета, скрили се в една дупка и зайката казала:  – И сега? Какво ще правим?  Заекът я прегърнал и казал:  – Ще чакаме, скъпа… докато отбележим числено превъзходство!", "date": "2019.06.22", "title": " Каква е разликата между хиена и тъща?"}
{"url": "https://trud.bg/%d0%be%d1%87%d0%b0%d0%ba%d0%b2%d0%b0-%d0%bd%d0%b8-%d0%b3%d0%be%d1%80%d0%b5%d1%89%d0%b0-%d1%81%d1%8a%d0%b1%d0%be%d1%82%d0%b0/", "text": "Днес ще е предимно слънчево и горещо. В следобедните часове ще се развива купеста облачност и на места, главно в източната половина на страната и в планинските райони, ще превали и прегърми. Ще е почти тихо. Максималните температури в повечето места между 30° и 35°. Най-горещо се очертава да бъде в Пловдив – 36 градуса, в Сандански – 35, в Монтана, Русе и Благоевград – 34 градуса, 33 ще е във Видин, Шумен, Силистра, Ямбол, 32 във Варна, Бургас и Кърджали, в София – 30 градуса. По Черноморието ще преобладава слънчево време, след обяд ще се развива купеста облачност, но само на отделни места по северното крайбрежие ще превали. Ще духа слаб северозападен вятър. Максимални температури 30°-32°. Температурата на морската вода е от 24° до 27°. Вълнението на морето ще бъде 1-2 бала. В планините преди обяд ще бъде предимно слънчево. След обяд ще се развива купеста и купесто-дъждовна облачност и до вечерта на места ще превали и прегърми. Ще духа слаб до умерен северозападен вятър. Максимална температура на 1200 метра около 24°, на 2000 метра – около 17°. Атмосферното налягане ще се задържи почти без промяна – малко по-високо от средното за юни. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.22", "title": " Очаква ни гореща събота"}
{"url": "https://trud.bg/%d1%82%d1%80%d1%8a%d0%bc%d0%bf-%d0%b2%d1%8a%d0%b7%d0%bd%d0%b0%d0%bc%d0%b5%d1%80%d1%8f%d0%b2%d0%b0-%d0%b4%d0%b0-%d0%bd%d0%be%d0%bc%d0%b8%d0%bd%d0%b8%d1%80%d0%b0-%d0%bc%d0%b0%d1%80%d0%ba-%d0%b5%d1%81/", "text": "Държавният глава на САЩ Доналд Тръмп ще номинира Марк Еспър, отговарящ за сухопътните войски, за поста министър на отбраната, предава новинарският телевизионен CNN. Според източниците, вече са подготвени необходимите документи за кандидатурата на Еспър. Тръмп поиска от поддръжниците си да подкрепят избора му. По-рано този месец Тръмп заяви, че не изключва възможността за номиниране на Еспър за вакантния пост. Назначението обаче трябва да бъде одобрено от Сената. Във вторник Тръмп обяви в социалната мрежа „Туитър“, че Патрик Шанахан, изпълняващ длъжността министър на отбраната на САЩ, ще се оттегли, а Еспър ще действа като шеф на Пентагона. Очаква се Шанахан да прехвърли правомощията си на Еспър до 24 юни АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.22", "title": " Тръмп възнамерява да номинира Марк Еспър за министър на отбраната на САЩ"}
{"url": "https://trud.bg/%d1%83%d1%87%d0%b5%d0%bd%d0%b8%d1%86%d0%b8-%d0%b8-%d1%81%d1%82%d1%83%d0%b4%d0%b5%d0%bd%d1%82%d0%b8-%d0%be%d1%82%d0%ba%d1%80%d0%b8%d0%b2%d0%b0%d1%82-%d0%b8%d0%b7%d0%ba%d1%83%d1%81%d1%82%d0%b2%d0%be/", "text": "Създават маркетингова комуникация по реални бизнес проекти За втора поредна година в София иновативният фестивал на открито „Изкуството на рекламата”, организиран от фондация „Млади, талантливи, способни”, среща младежи с интерес в областта и бизнеса. Той стартира днес – отново в Градската градина и ще продължи и утре. Събитието е единствено по рода си – провежда се под патронажа на столичния кмет Йорданка Фандъкова и в включено в културния календар на града. Тази година освен студенти от СУ „Св. Климент Охридски” и Националната художествена академия, се включват и представители на Нов български университет, както и ученици от Националното училище за изящни изкуства и Националната гимназия за приложни изкуства. На открито те ще създават визуална комуникация по предварително зададени от компании и спонсори теми.  Младите таланти ще имат възможност да пресъздадат работата си по реални проекти за водещи български и чуждестранни компании, както и да се изявят пред широка аудитория. Днес и утре много музика, игри и забавления очакват посетителите. Основна целева група са младежките аудитории, които се асоциират с висок интерес към дигиталните технологии. Фестивалът ще даде възможност на участниците да натрупат професионален опит, да създадат контакти, да се изявят и да открият своите силни страни, което в последствие ще им помогне да реализират потенциала си. Организаторите подчертават, че компаниите участници не са само статични партньори, а се превръщат в активна част фестивала, като създават, редом с тях, различни маркетингови комуникации. Отчитат, че опитът им от пилотното издание показа, че приемствеността от страна на компаниите по отношение на студентите-участници е ключов фактор за мотивация и впоследствие създаване на качествена и печеливша комуникация.   – Г-н Вангелов, какво да очакват посетителите на второто издание на фестивала „Изкуството на рекламата”?  – Бих искал да благодаря на „Труд” за възможността за втора поредна година да работим заедно в насока популяризирането на фестивала. Тазгодишното издание отново ще покаже работата на екипите по проекти за български и международни компании. Както и в пилотното издание, ще се постараем и това да стане максимално интересно и иновативно за нашата аудитория – жители и гости на столицата. Очаквайте много изкуство, реклама, игри и хубаво настроение. – По какви проекти ще работят участниците, разкажете малко за част от тях и за компаниите, които ги възлагат?  – Радваме се, че проектите са разнообразни, както и институциите и организациите. Както и миналата година ще създаваме маркетингови комуникации за всички тях. Например за Общинско предприятие по туризъм работим по проект за рекламни тениски на столицата, като туристическа дестинация, слоган за нея, който е придружен с анкета за проучване на мнението на аудиторията и една игра. За издателство „Кибеа” разработихме две игри, които да стимулират продажбите на българска тетралогия, която е разработка по Вагнер – „Пръстенът на нибелунга”. Едната е настолна, а другата интерактивна. Ще превърнем пространството на Градската градина в голямо игрално поле. За Софийската филхармония създадохме видео реклама за тяхно предстоящо събитие през юли месец – „Споделете музиката в дворец Врана”. Ще разработим и предложения по стимулиране на младите да посещават концертите на Филхармонията, тъй като това се оказа недостатъчно комуникирано сред този аудиторен сегмент. – Подкрепени сте и от Столична община и лично от кмета Йорданка Фандъкова – как се стигна до вашата съвместна работа и с какво ги привлече вашият фестивал?  – Истински сме благодарни за това. Това както ни помага, така и ни кара да работим още по-усърдно. София е дигитална столица и е точното място за провеждането на фестивала. Благодарим на г-жа Фандъкова, че даде възможност на младите да се изявят и то пред най-широка аудитория, в центъра на столицата. Сътрудничеството ни е ползотворно за всички. – Основен акцент във фестивала е създаването на качествена маркетингова комуникация от студенти и ученици. Според вас достатъчно креативни ли са компаниите в тази сфера?  – Както всичко в света и това е относително. Според ресурсите на компанията ще наблюдаваме повече или по-малко креативни идеи, които се превръщат в реалност. Фестивалът предлага още една гледна точка – тази на младите. Това е изключително полезно за компаниите, които таргетират тази аудитория. Освен разговорите с младите, мениджърите на компаниите, които участват във фестивала, имат възможността да проследят целия процес по създаването на комуникацията и така още по-добре да вникнат в психиката им. – Какво според вас е бъдещето на рекламата, как ще се промени сферата като цяло?  – Още по-профилирани рекламни съобщения и дигитални канали, разбира се. Рекламната сфера винаги е била турбулентна. С увеличаването на каналите за разпростиране на рекламна комуникация, увеличаване на силата на потребителите е логично да бъдем още по-гъвкави, ако искаме да успеем. Онлайн комуникацията дава възможност на все повече неспециалисти, които са мотивирани да успеят, да работят чрез дигиталните канали и да привлекат целевите си аудитории и в резултат да спечелят.", "date": "2019.06.22", "title": " Ученици и студенти откриват изкуството на рекламата\t"}
{"url": "https://trud.bg/%d0%b5%d0%ba%d1%81%d0%bf%d0%bb%d0%be%d0%b7%d0%b8%d0%b8-%d0%b8-%d0%b3%d0%be%d0%bb%d1%8f%d0%bc-%d0%bf%d0%be%d0%b6%d0%b0%d1%80-%d0%b2-%d1%80%d0%b0%d1%84%d0%b8%d0%bd%d0%b5%d1%80%d0%b8%d1%8f-%d0%b2-%d1%81/", "text": "Няколко експлозии и голям пожар избухнаха в най-голямата рафинерия на Източния бряг на САЩ, предаде „Нова ТВ“. Най-мощният взрив събудил стотици хора в съседните квартали. Избухнали са тонове пропан-бутан. Около 5 ч. сутринта местно време в южните квартали на Филаделфия прозвучали сирени за опасност, при която хората трябва да потърсят убежище. Малко след това тревогата била отменена. Рафинерията е близо до международното летище във Филаделфия, но не се е наложила промяна в графика на полетите. Не се съобщава за жертви на взрива. Четирима работници са пострадали леко, но нито един не е хоспитализиран. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.22", "title": " Експлозии и голям пожар в рафинерия в САЩ (ВИДЕО)"}
{"url": "https://trud.bg/%d0%bf%d0%b0%d0%bf%d0%b0%d1%82%d0%b0-%d0%b3%d0%bb%d0%b5%d0%b4%d0%b0%d0%b9%d1%82%d0%b5-%d0%bd%d0%b0-%d0%bc%d1%8e%d1%81%d1%8e%d0%bb%d0%bc%d0%b0%d0%bd%d0%b8%d1%82%d0%b5-%d0%ba%d0%b0%d1%82%d0%be-%d0%bd/", "text": "Папа Франциск изказа мнение, че мюсюлманите трябва да бъдат приемани като партньори, заедно с които се гради мирно съжителство, за да се пресече пътят на „фанатичните групировки – враг на диалога“, предаде Франс прес. Светият отец каза това на среща, организирана в Неапол от Папския богословски факултет на Южна Италия. „Студентите по теология трябва да бъдат възпитавани на диалог с юдаизма и исляма, за да познават общите корени и различията на нашите религиозни идентичности и така да съдействат по-ефикасно за изграждането на общество, което цени многообразието и благоприятства уважението, братството и мирното съжителство“, заяви Светият отец. „Призвани сме да водим диалог с мюсюлманите, за да градим бъдещето на нашите общества и градове: призвани сме да гледаме на тях като на партньори за изграждане на мирно съжителство, дори когато се случват разтърсващи събития, дело на враждебни на диалога фанатични групи, като трагедията на Великден (атентатите) в Шри Ланка“, каза той. „В богословските факултети и църковните университети трябва да се насърчават курсовете по езика и културата на араби и евреи, и взаимното опознаване между студентите християни, евреи и мюсюлмани“, заключи папата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.22", "title": " Папата: Гледайте на мюсюлманите като на партньори"}
