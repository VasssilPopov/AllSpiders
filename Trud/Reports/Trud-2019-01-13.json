{"url": "https://trud.bg/%d0%bf%d0%bb%d0%b0%d1%89%d0%b0%d1%82-10-000-%d0%bb%d0%b2-%d0%b7%d0%b0-%d1%81%d0%b2%d0%b0%d1%82%d0%b1%d0%b0-%d0%b2-%d0%b5%d0%b2%d0%ba%d1%81%d0%b8%d0%bd%d0%be%d0%b3%d1%80%d0%b0%d0%b4/", "text": "Венчавка в най-мечтаната у нас дестинация – Двореца в Евксиноград, струва вече 10 000 лева, при двойно по-ниска цена до сега, научи „Труд”. Тарифата е само за разрешително за провеждане на тържеството сред величествените ренесансови декори и елегантните градини с шадравани и бронзови статуи. Всички останали екстри – ритуал, кетъринг, фотосесии, заснемане с дрон, се плащат отделно. Напливът за венчавки в бившата царска резиденция, сега почивна база на властта, е голям и свободни дати могат да се намерят чак през есента. Останалите цени за престой са същите от години, но до 30 април преди старта на сезона са по-ниски. 200 лева остава наемът на нощ за апартамент в „Тунела”, най-скъп е във вила „Чинар” – 550 лв., а в мезонет на Фердинандовата къща – 450 лв. В правителствена резиденция чакат да дойдат ВИП-авджии, предимно чужденци за отстрел на голяма белочела гъска. Ловът на водоплаващия дивеч с изключение на червеногушата гъска, която е изчезващ и защитен вид, е разрешен още броени дни до 31 януари. Отворени през зимата са само стаите – лукс в „Добруджанския двор” на резиденцията, които до края на май струват по 80 лева на нощ. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.13", "title": " Плащат 10 000 лв. за сватба в Евксиноград\t\t\t"}
{"url": "https://trud.bg/%d0%ba%d0%b0%d1%80%d0%b0%d0%ba%d0%b0%d1%87%d0%b0%d0%bd%d0%be%d0%b2-%d0%bd%d1%8f%d0%bc%d0%b0-%d0%b4%d0%b0-%d0%b8%d0%bc%d0%b0-%d1%84%d1%80%d0%b0%d0%bf%d0%b0%d0%bd%d1%82%d0%bd%d0%be-%d0%b3%d0%be%d0%bb/", "text": "Ние правителството не предлагаме на НС да ни даде мандат не да сключим договор, а да ни даде мандат за преговори за сключване на договор. И двата самолета, и шведския и американския надхвърлят цената в рамката. Това каза вицепремиерът и министър на отбраната Красимир Каракачанов пред  Ако Народното събрание ни гласува доверие, можем да договаряме, ако условията са добри за България ще сключим договор. Не мисля, че цената ще е много по-голяма. Не е фрапантно голяма разликата в цените, но трябва да седне и да се преговаря. Нека първо да коментираме кое е по-изгодно, уточни Каракачанов. По темата за самолетите трябва да се подхожда от гледната точка на това добро ли е за България и Българските ВВС? Виждаме едно политическо говорене – Защо американски самолет? Всеки, които отива да си купи кола, гледа да вземе най-добрата, коментира военният министър във връзка с избора на нови самолети за армията. Четирима министър ще участват в преговорите – министъра на финансите, министърът на икономиката, министъра на отбраната и министъра на външните работи, уточни вицепремиерът. Редно е политиците да не започват с „аз искам”, а с това какво могат да направят с другите политици за доброто на България, каза още Каракачанов. За критиките президента Радев той коментира, че президентът не е казал, кой самолет е по-добър, а по-скоро критикува самата процедура по избора на изтребители.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.13", "title": " Каракачанов: Няма да има фрапантно голяма разлика в цената на изтребителите, трябва да се преговаря"}
{"url": "https://trud.bg/%d0%be%d1%81%d1%82%d0%b0%d0%b2%d0%b8%d1%85%d0%b0-%d0%bf%d0%be%d0%b4%d0%bc%d0%be%d0%bb%d0%b0-%d0%b2-%d0%b0%d1%80%d0%b5%d1%81%d1%82%d0%b0/", "text": "Бургаският съд остави Антоан Подмола в ареста. След престърсване в автомобила и луксозната му къща в село Каменар, полицаите откриха четири топчета коноп, които се канил да пласира на свидетел, както и незаконно притежавани 58 бойни патрона за огнестрелно оръжие. Прокуратурата поиска постоянен арест, а съдът уважи мотивите на държавното обвинение, въпреки, че защитата на Подмола се опита да умилостиви магистратите. Защитникът на Антоан заяви, че той гледал в къщата си в Каменар 80- годишната си болна майка. За решението си, съдът се мотивира с това, че макар и на сравнително ранен етап, до момента в хода на досъдебното производство са събрани гласни, писмени, веществени доказателства и доказателствени средства, от които може да бъде изведено в достатъчна степен на достоверност обосновано предположение за авторството на деянията – че е разпространявал дрога. Съдът счете още, че е налице реална опасност да се опита да притиска свидетелите, ако не бъде задържан. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.13", "title": " Оставиха Подмола в ареста"}
{"url": "https://trud.bg/%d1%81%d0%b0%d0%b3%d0%b0%d1%82%d0%b0-%d1%81-%d0%ba%d0%be%d1%81%d1%82%d0%be%d0%b2-%d0%bf%d1%80%d0%b8%d0%ba%d0%bb%d1%8e%d1%87%d0%b2%d0%b0-%d0%b4%d0%be-%d0%b4%d0%bd%d0%b8/", "text": "Станислав Костов, нападателят на „Левски“, трябва да подпише до дни с турския „Акхисар Беледиеспор“. Това разкри авторитетното издание „Фанатик“, позоваващо се на свои източници. Според информацията, сагата около преминаването на българина в местната Супер лига ще приключи още тази седмица. Носителят на Купата на Турция държи да има на всяка цена 27-годишния таран в редиците си. Понастоящем обаче Костов е на лагер със „сините“ в Кипър.  Ако се стигне до продажба, на „Герена“ трябва да приберат минимум 500 000 евро. С въпросната сума ръководството на клуба ще покрие част от дълговете, които застрашават лиценза на тима за евротурнирите. От „Левски“ все още не са обявили привличането на нови играчи, а също и раздялата с някои измежду ненужните Божидар Митрев, Мартин Полачек, Аймен Белаид, Филипе Нашименто и Ривалдиньо.", "date": "2019.01.13", "title": " Сагата с Костов приключва до дни"}
{"url": "https://trud.bg/%d0%bf%d0%bb%d0%b0%d0%bc%d0%b5%d0%bd-%d0%b8%d0%bb%d0%b8%d0%b5%d0%b2-%d0%bd%d1%8f%d0%bc%d0%b0%d0%bc-%d1%81%d0%b0%d0%bd%d1%82%d0%b8%d0%bc%d0%b5%d0%bd%d1%82%d0%b8-%d0%ba%d1%8a%d0%bc-%d0%bb/", "text": "Пламен Илиев, новото попълнение на „Лудогорец“, загърби любовта си към „Левски“. Най-младият капитан в историята на „сините“, играл на „Герена“ в продължение на четири години и половина, обяви, че няма сантименти към бившия си отбор. Илиев се присъдени вчера към лагера на „орлите“ в турския курорт Белек.  „Когато настъпи време да се изправя срещу „Левски“, може да се появят сантименти, но засега няма такива – обяви Илиев пред „Нова телевизия“. – Не искам да коментирам „сините“.  А националният страж призна, че връщането му в българския футбол не е крачка назад.  „Няма какво да се лъжем, „Лудогорец“ е най-добре организираният отбор у нас, с най-добрата база. Структурата на клуба е на много високо ниво. Може би досега не съм бил в толкова добре организиран отбор. С това определено „Лудогорец“ е много над останалите клубове.“  А в Румъния побързаха да разкрият, че месечното възнаграждение на Пламен Илиев в Разград ще бъде в размер на 30 000 евро.", "date": "2019.01.13", "title": " Пламен Илиев: Нямам сантименти към „Левски“, „Лудогорец“ е над останалите"}
{"url": "https://trud.bg/%d0%b4%d0%be%d1%81%d1%82%d1%80%d0%be%d1%8f%d0%b2%d0%b0%d1%82-%d0%bd%d0%be%d0%b2-%d1%81%d1%82%d0%b0%d1%80%d1%87%d0%b5%d1%81%d0%ba%d0%b8-%d0%b4%d0%be%d0%bc-%d0%b2-%d1%88%d1%83%d0%bc%d0%b5%d0%bd-%d0%b7/", "text": "Започва дострояването на нов Дом за стари хора в Шумен. Близо 1,8 млн.лв. ще бъдат вложени в ремонта на пет блока от бившето поделение на КЕЧ в града, преди дни общината е подписала договора с фирмата-изпълнител. Както „Труд“ писа, кметството получи 1,5 млн.лв. с решение на Министерски съвет, за да може да завърши ремонта, започнат още преди десет години. Общината ще добави и средства от собствени приходи. Фирмата-строител, която бе единствен кандидат, трябва да приключи обекта за 175 дни. За това време сградите от бившите казарми, предвидени за Дом за възрастни хора, трябва да бъдат преобразени с всички удобства. Предвидено е стаите да бъдат за най-много четирима души, ще има трапезари, зали за занимания по интереси и физиотерапия, предвидени са и кабинети за персонала, дори фризьорски салон. В момента старческият дом на Шумен „Д-р Стефан Смядовски“ се обитава от над 100 души, но те са настанени в няколко стари постройки. Реконструкцията на бившите казарми стартира през 2008 г. с 360 000 лв. по проект „Красива България“, по-късно през 2011 г. бяха вложени още 550 хил. лв. от изтеглен облигационен заем от общината. Част от най-нетърпеливите обитатели на дома дори ходиха да видят къде ще бъдат настанени и от години очакват по-добри условия. Осигурените средства за ремонта гарантират, че тази година ще бъдат преместени в уютно и достойно място. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.13", "title": " Дострояват нов старчески дом в Шумен за 1,8 млн. лв."}
{"url": "https://trud.bg/%d1%85%d0%b8%d1%80%d1%88%d0%b5%d1%80-%d1%81-%d0%b2%d1%82%d0%be%d1%80%d0%b0-%d0%bf%d0%be%d0%b1%d0%b5%d0%b4%d0%b0-%d0%b2-%d0%b0%d0%b4%d0%b5%d0%bb%d0%b1%d0%be%d0%b4%d0%b5%d0%bd/", "text": "Марсел Хиршер спечели втора победа за два дни на Световната купа в алпийските дисциплини в Аделбоден (Швейцария). Австриецът остави на половин секунда зад себе си Клеман Ноел (Франция), а трети остана Хенрик Кристоферсен (Норвегия). Така Хиршер вече има 976 точки на върха на генералното класиране, а норвежецът е втори с 571 т.  Алберт Попов се размина за 32 стотни с участие във втория манш. Българинът даде 35-о време на 2,18 секунди след лидера в първия Марко Шварц (Австрия). Другият ни национал Камен Златков остана 51-и на 3,32 сек.", "date": "2019.01.13", "title": " Хиршер с втора победа в Аделбоден"}
{"url": "https://trud.bg/%d0%bc%d0%b8%d0%bd%d1%87%d0%b5%d0%b2-%d0%bf%d1%8a%d1%80%d0%b2%d0%b5%d0%bd%d1%81%d1%82%d0%b2%d0%be%d1%82%d0%be-%d0%bc%d0%be%d0%b6%d0%b5-%d0%b4%d0%b0-%d0%bd%d0%b5-%d0%b7%d0%b0%d0%b2%d1%8a%d1%80%d1%88/", "text": "Баскетболното първенство може и да не завърши, заплаши треньорът на „Берое“ Любомир Минчев след поредния скандален мач с участието на „Левски Лукойл“. „Сините“ загубиха с 84:85 гостуването си в Стара Загора от 14-ия кръг на редовния сезон на НБЛ, а в края се стигна до грозни сцени. 8 секунди преди сирената при 85:82 в полза на „Берое“ реферите дадоха фаул в атака на играча на домакините Николай Стоянов. Това вбеси Минчев, който получи второ техническо нарушение за реакцията си и бе изгонен, а публиката започна да хвърля бутилки към терена. Президентът на „Левски Лукойл“ Тодор Стойков изведе играчите, а срещата бе довършена след няколко минути, като шампионите пропуснаха последната си стрелба.  „ Не сме слепи и не сме глупаци, ако това продължава, сезонът няма да завърши“, заяви Минчев. Треньорът на гостите Константин Папазов пък смята, че съдиите не са повлияли на резултата.  „Имаше грешки и към двете страни, съдийството не беше определящо – обяви Тити. – Ясно е, че това са емоционални реакции. В края просто исках да обясня на Любо Минчев, че ще доиграем мача и че не съм искал прекъсване, а просто залата да се успокои.“", "date": "2019.01.13", "title": " Минчев: Първенството може да не завърши"}
{"url": "https://trud.bg/%d1%89%d0%b0%d1%84%d0%b5%d1%82%d0%b0%d1%82%d0%b0-%d0%bf%d0%be-%d0%b1%d0%b8%d0%b0%d1%82%d0%bb%d0%be%d0%bd-%d0%bd%d0%b5-%d1%81%d1%82%d0%b8%d0%b3%d0%bd%d0%b0-%d0%b4%d0%be-%d0%b0%d0%bd%d0%b5%d0%b2/", "text": "Мъжката ни щафета по биатлон не успя да завърши състезанието на 4 по 7,5 км от Световната купа в Оберхоф (Германия). Антон Синапов, Владимир Илиев и Димитър Герджиков бяха най-неточни от всички участващи отбори и завъртяха 6 наказателни обиколки, а освен тях използваха 14 допълнителни патрона. Така те изостанаха на повече от 6 минути от лидерите и бяха затворени с обиколка още преди да предадат на последния пост Красимир Анев.  Иначе Русия спечели и двете щафети, което не се беше случвало от 2006-а. Максим Цветков, Евгений Гараничев, Дмитрий Малишко и Александър Логинов донесоха триумфа при мъжете, като използваха само 6 допълнителни патрона и оставиха на повече от минута квартета на Франция, а третото място заеха австрийците.  Точната стрелба (0+8) бе в основата на успеха и на женския тим на Русия, който тримуфира на 4 по 6 км. Втори на 33,5 секунди останаха германките, а трети са чехкините. Българската щафета в състав Даниела Кадева, Емилия Йорданова, Милена Тодорова и Десислава Стоянова зае 14-о място на 6:07,7 мин. Националките се движеха отлично до петата стрелба и имаха само 3 грешки, но след това мерникът им стана неточен и тимът завърши с 4+12 в стрелбата.", "date": "2019.01.13", "title": " Щафетата по биатлон не стигна до Анев"}
{"url": "https://trud.bg/%d1%80%d1%83%d1%81%d0%ba%d0%b8-%d0%bf%d0%b8%d0%bb%d0%be%d1%82-%d1%84%d0%b5%d0%bd%d1%8a%d1%82-%d0%b5-%d0%b2%d0%b8%d0%bd%d0%be%d0%b2%d0%b5%d0%bd-%d1%87%d0%b5-%d0%b3%d0%be-%d1%81%d0%b3%d0%b0%d0%b7/", "text": "Руският пилот на КАМАЗ Андрей Каргинов посети в болницата южноафриканския зрител, когото прегази с камиона си по време на 5-ия етап от рали „Дакар“. След инцидента руснакът бе дисквалифициран, тъй като не спрял да помогне на човека.  „Едва на финала разбрах за инцидента, всъщност само съм минал през крака му – заяви Каргинов. – Ако бях видял, веднага щях да слаза и да повикам медицинска помощ. Бях сигурен, че хората ще бягат далеч от камиона, но той не е успял. Сега се видях с човека, поговорихме и той също е на мнение, че е виновен за случилото се.“", "date": "2019.01.13", "title": " Руски пилот: Фенът е виновен, че го сгазих"}
{"url": "https://trud.bg/%d1%81%d0%b2%d0%b5%d1%89%d0%b5%d0%bd%d0%b8%d0%ba-%d0%bf%d0%bb%d0%b0%d0%bc%d0%b5%d0%bd-%d0%bc%d0%b0%d1%80%d1%87%d0%b5%d0%b2-%d0%be%d1%82-%d1%88%d1%83%d0%bc%d0%b5%d0%bd%d1%81%d0%ba%d0%be%d1%82%d0%be/", "text": "Призвание свещеник – с чук на покрива на църквата или с кръст пред иконостаса Ако правим добро само месец по Коледа сме християни лицемери, учи отецът децата в неделното училище И за свещеника срамна работа няма, грях е да умееш да свършиш нещо, а да стоиш с ръце в джобовете. Самият апостол Павел също си е изкарвал прехраната с труд, примери да искаш има много… Това обяснява младият отец Пламен Марчев (30 г.), енорийски свещеник в храм „Св.Три Светители“ в Шумен и отговорен за още пет църкви в селата Осмар, Троица, Хан Крум, Радко Димитриево и Ветрище. Често му се случва вместо расото да надява работните дрехи. Можеш да го видиш покатерен на кубето да върти чук и да майстори улуци на храма „Св.Константин и Елена“ в родния Осмар, след малко ще служи литургия, а в неделя ще преподава в църковното училище. Успява, защото е намерил призванието си в свещеничеството. Преди 12 г.одини излязъл с диплома за електротехник от Гимназията по строителство в Шумен и изобщо не мислел за висше, камо ли за богословие. Започнал работа във фирма за дограма, вече бил срещнал любовта на живота си, но го глождело – само това ли е смисълът на живота? Раждаш се, учиш, работиш, създаваш семейство… Изглежда твърде просто. Студент по история, приятел на брат му, го запалил, че в Шуменския университет има специалност теология и въпреки че Пламен рядко стъпвал в църква, решил да кандидатства. Е, имал закалка от баба и дядо – вечер като дете не лягал без „Отче наш“. В четвърти курс в най-голямата икономическа криза вече бил щастлив татко на прекрасната Димитрия и се наложило да замине на работа във Франция, в строителството. Коледа пак го върнала в бащината къща. На Рождество отишъл да се черкува в храма и епископ Йоан, който водел литургията, най-изненадващо го попитал: „Искаш ли да ми станеш дякон?“ Пламен и съпругата му мислели да бягат в чужбина, но претеглили колко неуютно се чувствал той във френското градче: „Добри пари изкарах, но спокойствието, уюта на Осмар ги нямаше. Цареше странно спокойствие – около теб комшии, вечер светят само прозорци, а на тях спуснати капаци. За три месеца не се запознах с никого. У нас е друго, навън всеки те вика – ела, здрасти, как си…“ Така станал дякон през 2011 г., а след още 3 години го ръкоположили за свещеник. Пак на Рождество преди 2 години преподавателките Илонка Стоянова и Галя Йорданова от университета му предложили да направят рождественска работилница в селото. Отецът разлепил обяви, поканил деца. За почуда събрал цял клас – 23 момичета и момчета. Оказало се, че обществеността уважава и вярва на свещеника си! А децата искали да продължат да идват в храма. Пламен решил да открие неделно училище и сега са подхванали втора учебна година. Когато отецът е зает със служби по селата, Илонка и Галя преподават на възпитаниците му от първи до осми клас. Има програма и учебници, одобрени от Министерство на образованието, казва Пламен, но уточнява, че на деца се преподава това, което ги вълнува и искат да знаят. На въпроси, на които родителите не могат да отговорят, питат отеца. Житията на светците и примерите от живота на Христос трябва да са свързани с реалните житейски ситуации, които се налага да решават, обяснява Пламен. И понеже им е интересно, вместо по час, неделното училище надхвърля два. Въпреки че им говорят за морал, на тийнейджърите не им се тръгва. „Да, стараем се да преподаваме моралните ценности на нашата вяра, нравствените устои, защото сега никой не учи децата на това. Ако се въведе вероучение, ще се постигне по-високоморално общество и няма да има нужда от непрекъсната промяна на законите и писане на нови. Чух, че сме първенци по това“, казва Пламен. Десетилетия българинът е бил отделен от Бог и вяра, сега ще трябват два пъти повече години да се възстанови връзката, смята той. Но се успокоява – все някой трябва да сложи началото и вярва в смисъла на това, което прави. Покрай Коледа с децата си говорили много и за доброто към другите. „Щом сме християни, не може благотворителността да трае само месец. Християнството се крепи на любов към Бога и любов към ближния и ако ги изпълняваме само месец, значи сме християни лицемери. Видиш ли човек в нужда, задължително му помогни“, наставлява Пламен. И чудесата не се случват само по Коледа, а винаги, трябва само да искаме да ги видим, казва той. Тези, които не са стъпвали на неделна служба в храма, съветва да опитат един път да останат открай до край. Слушайки, ще разберат много за вярата си, а житейските проблеми, ще им се сторят незначителни. И той до втори курс проявявал нетърпение, а сега неделята без служба му е немислима, не само защото е свещеник. Сега хората препълват църквите на празници. „Реално, както казва един събрат, станахме празнични християни. Палим свещ и мислим, че задължението към Бога е изпълнено. Напротив, това е капка“, казва Пламен. Щастлив е, че през есента изпълнил мечтата си да посети Йерусалим, поклонил се на светите места, където е живял и проповядвал Христос. „Нямаме сляпа вяра, измислена, вярата ни е доказана исторически и археологически“, обяснява Пламен. Колкото до хаджийството, то не се постига със сертификата, който можеш да си купиш, а трябва да е начин на живот. Пламен всяка година стига и до Света гора, а това лято стъпил и на връх Атон. За 4 часа превзел 2333 метра. Нищо не се знае един ден и момчетата от неделното училище може да заведе. Засега са били само на православен лагер в Етрополския манастир. Децата искат пак, въпреки режима, смее се Пламен. Щастлив е, че преди дни, на 30 декември, двама от неговите възпитаници – петокласникът Добромир и синът му първолакът Константин били подстригани за иподякони (четци, певци и свещеноносци б.а.) от Варненския и великопреславски митрополит Йоан. Най-голямото му желание сега е да има повече време да изслушва и да беседва с миряните деца и възрастни.      ", "date": "2019.01.13", "title": " Свещеник Пламен Марчев от шуменското село Осмар: С вероучение ще има морал, а не с много закони"}
{"url": "https://trud.bg/%d0%b0%d0%ba%d0%b0%d0%b4-%d0%b3%d0%b5%d0%be%d1%80%d0%b3%d0%b8-%d0%bc%d0%b0%d1%80%d0%ba%d0%be%d0%b2-%d0%bf%d1%80%d0%b0%d0%b2%d0%be%d0%b7%d0%b0%d1%89%d0%b8%d1%82%d0%bd%d0%b8%d1%82%d0%b5-%d0%be%d1%80/", "text": "Правозащитните организации внушиха на циганите, че са над закона – преди 1989 г. имаше задължително образование и задължителен труд, а сега живеят от социални помощи, от детски надбавки и ако откраднат нещо. В гетата няма българска държава. Това заяви пред   историкът акад. Георги Марков. Той е един от интелектуалците, подписали писмо в подкрепа на вицепремиера Красимир Каракачанов след изказването на националиста, че „циганите станаха много нагли”, дошло след нападение над командос. „Това, което се случи, да се посегне на български войник, да бъде пребит, това означава, че и самият командос не е посмял да се защити. Толкова е смачкана държавата”, заяви акад. Марков. Той отбеляза, че купуването на гласове в махалите е станало „нещо нормално” и затова партиите не смеят да посегнат на контролирания вот. На въпрос защо тогава подкрепя намиращия се вече 2 години във властта Красимир Каракачанов, историкът посочи, че лидерът на ВМРО е „надигнал глас”, който трябва да бъде чут в управляващата коалиция. Липсата на какъвто и да е коментар от страна на премиера акад. Марков си обяснява „може би с оглед хелзинкските комитети”. Според него ромите в чужбина „излагат България” и „цялата политика рухва само от един негодник”, като в крайна сметка българите са тези, които се чувстват дискриминирани. В същото време той подчерта, че съжалява за „децата, които са затворени в тези гета – остават неграмотни и не виждат бъдеще”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com          ", "date": "2019.01.13", "title": " Акад. Георги Марков: Правозащитните организации внушиха на циганите, че са над закона"}
{"url": "https://trud.bg/%d1%81%d0%b0%d0%bd%d1%82%d1%80%d0%b0-%d1%81-%d0%bd%d0%be%d0%b2%d0%b0-%d0%bf%d0%b5%d1%81%d0%b5%d0%bd-%d0%b7%d0%b0-%d0%bd%d0%b5%d1%89%d0%b0%d1%81%d1%82%d0%bd%d0%b0%d1%82%d0%b0-%d0%bb%d1%8e%d0%b1%d0%be/", "text": "„Целият цвят” бързо набира популярност в интернет Поп певицата Сантра прекрати дългата си творческа почивка и най-накрая пусна нова песен, посветена на нещастната любов. „За първи път ми се случва толкова дълго време да не пускам сингъл. В този период не ми се случваше нищо, което да ме вдъхнови, че да мога да го вплета в музика. Този проект дойде, когато бях сама в личен план. Подготвях го 5 месеца. Това е изображението на един момент в живота ми, когато не бях щастлива“, коментира певицата. Музиката е на Сантра, текстът е в нейно съавторство с Лъчезар Стефанов 22G, а аранжиментът е на Димитър Лефтеров-Mitko Beats. Видеоклипът е заснет от режисьора Емануил Алберт на Маслен нос – най-източния ръкав на Странджа планина, вдаден навътре в морето.", "date": "2019.01.13", "title": " Сантра с нова песен за нещастната любов\t\t\t"}
{"url": "https://trud.bg/%d0%b2%d1%81%d0%b5-%d0%be%d1%89%d0%b5-%d0%bd%d0%b5-%d0%b5-%d1%8f%d1%81%d0%bd%d0%be-%d0%ba%d0%be%d0%b9-%d0%b5-%d1%80%d0%b0%d0%b7%d0%be%d1%80%d0%b0%d0%bb-%d0%b4%d1%8e%d0%bd%d0%b8%d1%82%d0%b5-%d0%b4/", "text": "Все още не е установено кой е   до къмпинг „Смокиня”. Предполага се, че булдозерите са изорали пясъка през последните дни. Вчера екоинспекцията в Бургас извърши проверка на място. „Останахме не само изумени, но и възмутени с каква наглост са унищожени природни забележителности”, коментира пред   Тонка Атанасова, директор на РИОСВ – Бургас. Природните забележителности се намират в защитената територия „Пясъчни дюни Каваци”. Извършителите на деянието обаче все още не са установени. Все още не е ясно дали дюните са в концесионната площ на концесионера. Само установихме, че имотът действително е публична държавна собственост – плажна ивица, отбеляза директорът на РИОСВ – Бургас. Когато дюните са част от концесионната територия, върху тази част от плажа не могат да се поставят каравани, не може да се строи и да има заведения. Още утре с геодезисти ще бъде направена нова проверка. Наказанието за унищожени дюни е по Закона за защитените територии е от 1000 до 10 000 лв. „Ще бъдем безкомпромисни към извършителите”, категорична беше Тонка Атанасова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2019.01.13", "title": " Все още не е ясно кой е разорал дюните до къмпинг „Смокиня”"}
{"url": "https://trud.bg/%d0%ba%d0%b5%d0%b9%d1%82-%d0%b1%d0%be%d1%81%d1%83%d1%8a%d1%80%d1%82-%d0%bd%d0%b5-%d0%bc%d0%be%d0%b3%d0%b0-%d0%b1%d0%b5%d0%b7-%d0%ba%d0%bd%d0%b8%d0%b3%d0%b8/", "text": "Държа да съм моногамна Пазя личния си живот от медиите Когато срещна някой брилянтен и невероятно талантлив артист и започвам да се притеснявам. Това още ми се случва, не го отричам Всеки актьор е длъжен да участва в промотирането на филма, за който е подписал договор да участва. Снимаме се по корици на списания, даваме интервюта и после се опитваме да живеем нормален живот Великолепната американска дива Кейт Босуърт развива кариера паралелно в киното, телевизията и фешън индустрията. Тя е талантлива актриса и топ модел с шампионско минало в конната езда. Представете си тази изящна дама в конно състезание – това е картина на аристократичната сексуалност и естествената еманципация без излишни и модни феминистки простотии. Кейт прави удар още в тийнейджърска възраст с ролята си в “Повелителят на конете”, където партнира на Робърт Редфорд. После се затвърждава като талант с “Помни титаните”, а със “Синьо влечение” вече е млада звезда. Босуърт участва в независими филми и комерсиални продукции. Не я е страх да експериментира и рискува. Тази година ни предстои да я гледаме в “Дяволът си има име”. – Кейт, разкажете малко за новия си филм “Дяволът си има име”? – Филмът е черна комедия и ще изследва историята и мащаба на петролния бизнес през призмата на конфликт между петролен предприемач и фермер. Ше засегнем много от важните въпроси, които изникват, когато говорим за петрол, но идеята ни е да представим темата в естетическия ключ на черния хумор, абсурда и сатирата. Режисьор е големият актьор Едуард Джеймс Олмос, който всички познаваме от шедьовъра на сър Ридли Скот “Блейд рънър”. И от много други филми, разбира се. “Дяволът си има име” разчита на много силен актьорски състав – Хейли Джоел Осмънт, Мартин Шийн, Дейвид Стратеърн и Алфред Молина. За мен беше привилегия и удоволствие да бъда част от такъв престижен екип и такъв интригуващ проект. Нямам търпение да видя реакциите на публиката. -Вие често сменяте цвета на косата си. Как се харесвате най-много? -Мисля си, че хората ме възприемат по-сериозно, когато съм брюнетка. Не знам, може би това се дължи на обществения предразсъдък към блондинките. Все още съществува стереотипът за глупавата блондинка. Разбира си, в киното отношението е малко по-различно, но при всички положения няма как да избягаме от всички предразсъдъци и стереотипи. Другият важен момент е свързан със себеусещането. Толкова по-различно се чувствам, когато сменя цвета на косата си. Все едно съм друг човек. Наистина намирам това за особено забавно преживяване. Истината е, че обичам да сменям цвета на косата си и нямам един единствен любим вариант. -Какво ви даде актьорската професия? -Актьорската игра е житейско приключение и преживяване. Тя е път на себепознание и помъдряване. Научавам толкова много неща всеки път, когато правя филм. Известността върви с работата, но аз я приемам, защото извличам прекалено много ползи от професията. Помня, че в началото ми беше невероятно смущаващо и в същото време страшно забавно, когато гледах филм с родителите си. Филм, в който аз участвам и има любовни сцени, например. Техните реакции, когато целувам мъж на екрана са безценни. – А какво Ви взе известността? – Славата неизменно отнема част от личното пространство, от анонимността на човека в морето от хора. Всеки актьор е длъжен да участва в промотирането на филма, за който е подписал договор да участва. Снимаме се по корици на списания, даваме интервюта и после се опитваме да живеем нормален живот. Аз се старая да пазя личния си живот от медиите. Но при всички положения е лудост да си част от този свят. И аз не бих искал да добавям още повече лудост. В този бизнес може да ти се завърти и главата, и сърцето. Но целта е да останеш верен на себе си. – Какво Ви е мнението за професионалната филмовата критика, четете ли рецензии на филмите, в които участвате? – Критиката е част от нашия свят. Независимо дали ни харесва или не, винаги ще има хора, които ще изказват положителни и отрицателни мнения за работата ни на екрана. Разбира се, чистата омраза и лошото отношение не са особено здравословни, но аз гледам да не задълбавам в професионалните или аматьорски рецензии. Особено в епохата на социалните мрежи. В същото време е важно за един артист да се запознае поне с част от критичните аргумените за своите изпълнения. Срещата лице в лице с критиката ни прави по-силни и по-добри. – Интересувате ли се от театър, бихте ли се посветили на сцената? – Не мисля, че е моята чаша чай. От една страна бих искала да изляза на сцена, но от друга там съществува съвсем друг вид напрежение и нервност. – Каква е рецептата Ви за успешна романтична връзка? – Гордея се с факта, че поддържам добри отношения с повечето от бившите ми гаджета. Има нещо удовлетворявашто в това да останеш близък приятел, с човек, с когото си бил в интимна връзка. Моята майка все още поддържа чудесни отношения с първия си съпруг. Харесва ми идеята да пренесеш една връзка в друга форма и да продължиш да имаш нещо общо с човек, който не ти е безразличен. Лично аз държа да съм моногамна. Никога не съм била твърде самоуверена във връзките и с мъжете. Дори преди бях нещо като социална смотанячка. Най-важното в една връзка е да дадеш нужното количество свобода на партньора си и да не поставяш под напрежение. И да не се преструваш. Преструването винаги води до усложнения. – От малка работите с големи звезди. Прави ли Ви вече впечатление, когато срещнете холивудска икона? – Вече не се стряскам от големите звезди, но изпитвам огромно уважение пред таланта на актьорите, с които работя. Имала съм щастието да участвам във филми редом до някои от любимите си изпълнители и това ме е обогатило толкова много като човек. Когато срещна някой брилянтен и невероятно талантлив артист и започвам да се притеснявам. Това още ми се случва, не го отричам. – Без какво не можете да живеете? – Обожавам да чета. Не мога без книги. Просто не мога.", "date": "2019.01.13", "title": " Кейт Босуърт: Не мога без книги\t\t\t"}
{"url": "https://trud.bg/%d1%83%d0%be%d0%bb%d1%81%d1%82%d1%80%d0%b8%d0%b9%d1%82-%d0%b4%d0%b6%d1%8a%d1%80%d0%bd%d1%8a%d0%bb-%d0%b1%d0%b5%d0%bb%d0%b8%d1%8f%d1%82-%d0%b4%d0%be%d0%bc-%d0%bf%d0%be%d0%b8%d1%81%d0%ba%d0%b0/", "text": "Екипът по националната сигурност на Белия дом е поискал през есента Пентагонът да му представи варианти за удар срещу Иран, след като свързани с Техеран бойци са обстрелвали с миномети район в Багдад, където се намира американското посолство, съобщи в. „Уолстрийт джърнъл“, цитиран от  Изданието се позовава на настоящи и бивши американски служители. Според него искането на Съвета за национална сигурност, оглавяван от Джон Болтън, е предизвикало сериозна тревога в Пентагона и Държавния департамент. Пентагонът е изпълнил искането, но не е ясно дали вариантите за удар срещу Иран са били представени също така на Белия дом или дали президентът Доналд Тръмп е знаел за това. Решението да се търсят варианти за удар срещу Иран е било предизвикано от случай през септември, при който три минометни снаряда са били изстреляни по дипломатическия квартал в иракската столица. Снарядите са паднали на открито място и никой не е пострадал. Държавният секретар Майк Помпейо и говорителка на Държавния департамент отказаха коментар по темата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.13", "title": " „Уолстрийт джърнъл“: Белият дом поискал от Пентагона варианти за удар срещу Иран"}
{"url": "https://trud.bg/%d0%bc%d0%b5%d1%80%d1%86%d0%b5%d0%b4%d0%b5%d1%81-%d1%81%d0%b5-%d0%be%d0%b1%d1%8a%d1%80%d0%bd%d0%b0-%d0%bd%d0%b0-%d1%81%d1%82%d0%be%d0%bb%d0%b8%d1%87%d0%b5%d0%bd-%d0%b1%d1%83%d0%bb%d0%b5%d0%b2/", "text": "Черен „Мерцедес“ се обърна странично на централен столичен булевард, предава  . Инцидентът стана на булевард „Мадрид“ днес следобяд. При катастрофата „Мерцедес“-ът е ударил няколко паркирани автомобила. За щастие няма пострадали пешеходци. Шофьорът на автомобила е настанен в болница. По обърнатия странично автомобил са нанесени сериозни материални щети. Колата не създава проблеми при движението по булеварда. На място има служители на полицията. Трамвайното движение се осъществява нормално. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.01.13", "title": " „Мерцедес“ се обърна на столичен булевард и удари няколко паркирани автомобила\t\t\t"}
{"url": "https://trud.bg/%d0%bb%d0%b0%d1%82%d0%b8%d0%bd%d0%ba%d0%b0-%d0%bf%d0%b5%d1%82%d1%80%d0%be%d0%b2%d0%b0-%d0%bf%d1%80%d0%b0%d0%b7%d0%bd%d1%83%d0%b2%d0%b0-75-%d0%b3%d0%be%d0%b4%d0%b8%d0%bd%d0%b8-%d1%81%d0%bc%d0%b8%d1%80/", "text": "Живей по-бавно, за да живееш по-дълго! Четете вестници, книги, поезия – за свежа памет Парцалев ми каза: Виж картона ми – няма написано никъде СПИН – Латинка, на 1-ви януари имаше 75-годишен юбилей. Как го отпразнува и какво си пожелаваш за Новата година? – Думата юбилей малко ме стресира – просто някой статистик е седнал и е започнал да изчислява годините и да слага рамки в живота ни, но не е страшно, че навлизаш в такива години, защото някои си отидоха млади, ето и Ласкин – само на 48 години… Моята майка все планираше нещата, например какво иска да направи след 5 години, след 10… и така може би с това далекобойно оръжие се зареждаш с време. Аз самата не смея толкова напред да планирам и гледам главно това, което ми предстои в момента, но се стремя да съм в кондиция. Иначе за рождения ми ден си бях в къщи с мъжа ми, а внучката ни също беше с нас и си направихме тихо семейно тържество. Искам със смях да преминавам през живота и се сърдя на себе си, когато ме спохождат тъжни мисли. – Как поддържаш този младежки дух и оптимизъм? – Искам да кажа, че е хубаво първо да поддържаме рациото си и да четем, няма значение какво – вестници, книги, поезия, защото така се поддържа паметта. Аз гледам новини и политиканствам – всичко по света ме интересува и се стремя да поддържам с възрастта както мисловната си дейност, така и физиката си. Не можеш да си позволиш да не знаеш кой управлява, да се чудиш как се казваше този или онзи политик или какво беше името на президента… Слушах скоро едни фолкпевици – не знаят къде се намират, а мен безпросветността винаги ме е стресирала и спазвам една дистанция от такива неща, от страх да не попадна в тази духовна нищета. – А на колко години се усещаш? – Може би се усещам на 50, това са едни добри, мъдри години. За мен разковничето към духовната кондиция наистина е най-вече в смирението, което човек познава с възрастта. По принцип се наблюдавам и редовно си меря кръвното, а от февруари съм си обещала да започна отново да плувам, за да съм във форма за представленията, които ми предстоят. Също така всеки ден си правя гимнастиката. Не може само да си почиваш – трябва много движение и ходене, да навиваш километри – аз ходя до аптеката, връщам се, после излизам до плод-зеленчука,връщам се… и така се трупа километраж. – Ти участваш в новия мюзикъл на композитора Стефан Димитров – “Бразилски нощи”. Каква е ролята ти в него? – В мюзикъла съм зла, алчна леля и по-скоро е драматично присъствието ми, но защо да не се появя и в това амплоа. На сцената сме 70 човека, сред които е и певицата Кристина Димитрова, с която станахме чудесни приятелки, с Прея също, въобще сме един букет от интересни личности и зад кулисите е много смешно. Музиката в спектакъла е великолепна, като в нея се прокрадва и българският дух на добрата естрада. – Още ли да събираш забавни истории и материали по твой адрес? – О, да – събирам ги за книгата, която се надявам да издадем още тази година. В момента я пиша и ще сложим вътре и едно CD с 13 песни от “Златния кос”, както и мои стихове и смехориите от моя път – ще е тип албум. Изрязала съм си от вестници и доста абсурдни материали, които ще включа в нея, като например как въртя лютеница в казан посред нощ пред блока или как от дълги години имам кола – Москвич, която поддържам и от време на време махам чергилото, за да я галя и да я лъскам!!! А аз вече 10-та кола троша, но Москвич никога не към имала! – Любовник обаче никога не са ти приписвали… – Да, въпреки че аз бях много хубава и можех да имам и някой от ЦК, но на Козирога му е дадено да копае. – Любим виц?  – Мъж отива в издателство и дава своя книга да я прочетат. След време идва и пита редактора – прочетохте ли книгата? Редакторът отговаря без ентусиазъм – прочетох я. Авторът – прочетете я пак, може би трябва малко повече огън в произведението? А той – не, не, по-добре цялото произведение в огъня! – Какво те сближи с Парцалев и какъв човек беше той? – Това е най-добрият човек, когото познавам. Сядаше до мен и си говорим, говорим – познавах му и погледа, и сълзата… Той вика – Лоте, запазваме си всичко, което сме си говорили един за друг. Парцалев беше толкова крехък и раним и може би затова имах едно майчинско чувство към него – все едно съм го отгледала. Вили Чаушев също ми е казвал – толкова уютно ми е при теб, като при мама. В мен има сила да покровителствам и един майчински дълг. Като ходих всеки ден в Правителствена болница при Парцалев и той ми казваше – Лотче, не се страхувай, виж картона ми, няма написано никъде СПИН. В един такъв момент виждаш, че не парите решават, а тялото се поддава. Той беше много небрежен към себе си, но ако имаше 50 души в ресторанта и той плащаше за всички и ги забавляваше. Парцалев беше комета – светна и угасна. – Кой от другите колеги, с които си си партнирала на сцената имаше най-голямо чувство за хумор? – Освен Парцалев, естествено и Кольо Анастасов, както и Вили Чаушев, Бог да ги прости. Става ми ужасно, че “Раковска” вече се изпразни от познатите ми хора, докато преди през 2-3 метра срещаш някого и си казвате – хайде да пием по кафе, а сега са много по-малко тези хора… – Ти си била в един курс със Стефан Данаилов. Бяхте ли влюбени още тогава всички момичета в него? – Да, бяхме влюбени в него, той си беше много красив и пластичен – много хубаво танцуваше. Момчурляк си остава и до сега, големият артист винаги си е една душичка, едно дете – нищо, че е Мастер. Той е чудесен човек и голям добряк, но много преживя милият. Сега прочетох, че започва нов спектакъл с Аня Пенчева и искам само да е добре. – Виждаш ли някаква ирония, че във филма “Господин за един ден” с Тодор Колев ти се появяваш в тв реклама, а след много години добиваш голяма известност, точно с участието в реклама? – Ха-ха. Не знам, но синът ми е ядрен физик – доктор на науките и с него често спорим на тази тема. Той мисли, че всичко е случайно, а аз казвам, че няма нищо случайно! При мен така са се случили нещата, защото явно свише ми е даден шанс тогава да се покажа. Ако не бях стояла 9 години в Сатирата, сигурно щях много повече да дам и аз от тъга си тръгнах от там, но явно така е трябвало да стане. На всеки има определено таванче и щом го достигнеш – удряш, удряш, счупваш си главата и си казваш – така е трябвало. Защо не е имало шанса този пробив при мен да се случи по-рано – не знам, но ето с една реклама навлизаш във всеки дом и щат – не щат хората те гледат. В театъра играеш пред 500 човека, а така те гледат милиони… Може би си е сатира на съдбата, че и във филма бях в реклама. – А случайно ли е според теб, че със съпругът ти сте родени на 1-ви януари и как съжителстват двама Козирози -имахте ли сблъсък на характери? – Ами, не е случайно, дори Ванга ми каза, че ще срещна един, който лев няма и като се прибрах почти веднага го срещнах. Той тогава пееше в радио “София” и се запознахме покрай репетициите на “Женитба” на Гогол в “Сатирата”. Аз слизам в бара и го гледам – той един красив и му казвам – бях при Ванга! А той – И тя какво каза? – Че на теб ти се падна да ме заведеш на кино. Оказа се наистина, че няма един лев и отишъл при настойника си да му поиска два лева, за да купи билети за кино. Двамата Козирози вече толкова години живеем в хармония и за мен балансът е ключът към всичко, както и да не правиш на човека до теб това, което не искаш на теб да ти се прави. Със съпругът ми никога не съм имала поводи за ревност и никога не съм бъркала в джобовете му за носни кърпички, пари, или други улики… – Твое изказване е: “Тежко на този, който не е изстискал всичко от себе си в тази тръпка – любовта, той не е живял!”. В този смисъл – ти считаш ли, че си живяла истински? – Да, живях истински, човек наистина би бил безкрайно беден и нещастен, ако не е изживял това, ако не се е докоснал до любовта… Харесвам живота си до тук, беше шарен и ако отново се повтори, може би пак такъв бих искала да бъде. – През септември дъщеря ти Линда те зарадва с внуче. Каква баба е Латинка и на какво искаш да научиш малката Леа? – Ех, ако внучето вземе моето чувство за хумор, това значи, че богатството е в ръцете й, защото така се преживява по-леко този земен път. – Имаш опит в политиката. Коя е темата или събитието в страната ни, която те е развълнувала най-силно? – От всичко се вълнувам, що касае политиката. Спомням си, че още като дете с баща ми слушахме радио “Свободна Европа”, долепени до приемника и скрити зад плътни пердета. Сега също следя и ме вълнуват пререканията между двете големи партии. Слушам ораторите в Народното събрание – явяват се някои с такава лоша лексика, или с диалекти, това мен ме обижда като българка. – Ако имаш власт, какво е първото нещо, което би променила? – Всички общини в България да изготвят списък на хората, които страдат и са с ниска пенсия, болни и на легло – поименно да се знаят нуждаещите се. После да се назначат хора, които да са патрони към всички бедстващи и да отиват до всеки адрес, като на 10 блока да има един отговорник, а не да пилят нокти по цял ден в общината. – Стига ли ти пенсията? – Получавам 214 лева и естествено би било мъчително да живея само с тези пари, но аз работя и не се оплаквам, въпреки че не го приемам, защото това са 4 по петдесет лева… Кое първо да купиш, а трябва и да покриеш сметките!? – Кой спектакъл би препоръчала на родните политици? – “Прокурорът” на Георги Джагаров. – В началото на творческия ти път си работила като певица и си имала възможност да се запознаеш с Лили Иванова. Поддържате ли връзка с нея и с днешна дата? – Лили е велика! Тогава имаше един Велински от естрадата, който веднъж ми каза – ела да чуеш тази певица! Отидох на това нейно участие и разбрах, че ще стане голяма дама в бъдеще и това наистина се случи. След това с Лили имахме кореспонденции с картички, но тя е човек самотник, допуска много малко хора до нея и е права. – Била си четири пъти при Ванга. Срещала ли си се там с известни партийни лидери, които също често са я посещавали? – На два пъти срещнах Людмила Живкова при нея. Първият път излязоха четирима мъже с тъмни очила и черни костюми и Ванга вика – тия са от “Тексим” – единия ще влезе в затвора, другия ще го утрепат… После срещнах Людмила и Ванга каза – тя дойде за майка си, ама късно. След това, когато Людмила й се наложи да пътува със самолет и Ванга вика – горкото момляче, не трябваше да лети. – Ванга ти е предсказала, че няма да загинеш в самолетна катастрофа и ти дори успокояваш с тези нейни думи всички, с които летиш заедно. Питала ли си я защо се случват тези инциденти, в които загиват много хора? – Да, веднъж попитах Ванга – защо загиват толкова невинни души, още неизвървели земния си път в тези самолетни катастрофи и тя каза следното – заради един, който е щял да направи много злини. После съм се питала защо е точно така, но… – Какво е вярата за теб? – Всяка сутрин ставам с благодарност към Бог, че посрещам слънцето и мога да се радвам на дребните неща, а вечер също му благодаря, че съм имала пълноценен ден и не ме боли нищо. Вярвам, че ако вършиш добрини, Бог ти изпраща всичко, каквото ти е потребно и затова казвам – направи колкото повече добрини през деня и ще ти се върнат още в този живот. – Любимата ти мисъл? – Живей по-бавно, за да живееш по-дълго. Нашият гост  Обичаната актриса Латинка Петрова стартира своята дългогодишна кариера не на театралната, а на музикалната сцена. Едва 16-годишна тя дебютира пред публика, като народна певица, но след време открива истинското си призвание и кандидатства във ВИТИЗ. Приета е в класа на проф. Стефан Сърчаджиев, където следва заедно с други големи имена като Стефан Данаилов, Меглена Караламбова, Милен Пенев, Стефан Мавродиев, Илия Добрев, Продан Нончев и други. След това 29 години играе в Сатиричния театър, но за съжаление 9 от тях няма възможност да изяви пълноценно таланта си и затова си спомня с горчиви чувства за този период. Истинската популярност идва при нея след атрактивното й участие в известни тв-реклами на мобилен оператор. В момента Латинка участва във ”Френски меден месец”, “Любовта – това съм аз” ”Луда нощ по френски”, в пиесата на Камен Донев – “Работно време” и в мюзикъла “Бразилски нощи”. От първи януари 1974 година тя е омъжена за тенора и художник Красимир Джонгалов, с когото имат две деца – Линда и Мартин.      ", "date": "2019.01.13", "title": " Латинка Петрова празнува 75 години: Смирение, мерене на кръвното и редовна гимнастика!"}
{"url": "https://trud.bg/%d1%82%d0%b5%d1%80%d0%b5%d0%b7%d0%b0-%d0%bc%d0%b5%d0%b9-%d0%bf%d1%80%d0%b5%d0%b4%d1%83%d0%bf%d1%80%d0%b5%d0%b4%d0%b8-%d0%b7%d0%b0-%d0%b2%d1%8a%d0%b7%d0%bc%d0%be%d0%b6%d0%bd%d0%b0-%d0%ba%d0%b0%d1%82/", "text": "Британската премиерка Тереза Мей предупреди депутатите, че евентуално отхвърляне на предложения от нея план за напускане на Европейския съюз би имало катастрофални последствия за страната, предаде Ройтерс. Мей отправи призива си за подкрепа само два дни преди гласуването в парламента, което се очаква да загуби. През декември правителството отмени насрочено гласуване по договореното с Брюксел споразумение, след като стана ясно, че то няма да получи подкрепата на достатъчен брой депутати. Няма признаци премиерката да е много по-близо до спечелването на необходимата й подкрепа. Депутатите не трябва да разочароват хората, които гласуваха за Брекзита, заяви Мей в статия във в. „Сънди експрес“. „Подобно нещо би накърнило катастрофално и непростимо доверието в нашата демокрация, пише тя. Затова моето послание към парламента този уикенд е просто: време е да забравим игрите и да направим това, което е добро за страната.“ В петък външният министър Джереми Хънт заяви, че ако споразумението бъде отхвърлено, може изобщо да не се стигне до Брекзит. Според в. „Сънди таймс“ недоволни депутати смятат през идната седмица да се опитат да прекъснат или отложат Брекзита. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.01.13", "title": " Тереза Мей предупреди за възможна катастрофа, ако споразумението за Брекзит бъде отхвърлено"}
{"url": "https://trud.bg/%d0%ba%d0%b8%d1%82%d0%b0%d0%b9%d1%86%d0%b8%d1%82%d0%b5-%d0%b8%d0%b7%d0%b2%d0%b0%d0%b4%d0%b8%d1%85%d0%b0-%d0%bd%d0%b0%d0%b9-%d0%b3%d0%be%d0%bb%d0%b5%d0%bc%d0%b8%d1%8f-%d0%bc%d0%be%d0%bd%d0%b8%d1%82/", "text": "Кой го вади най-голям? Китайците. Техният стига от едната врата до другата и е леко извит, за да се вижда по-добре от всички гледни точки. За дисплея в автомобила става въпрос, не за нещо друго… Младата китайска компания Byton подготвя за серийно производство кола с рекордно голям сензорен екран. Дължината му е 1,25 м, а височината – 25 см. Този огромен цветен монитор с диаметър 48 инча е кацнал върху таблото на електрически SUV с моделно означение M-Byte. Автомобилът трябва да излезе на пазара Азия, САЩ и Европа в края на 2019 или началото на 2020 г. с базова цена под 45 000 евро. Ще се предлага със задно предаване (един електромотор на задния мост) и двойно предаване (по един електромотор на задния и предния мост). Вариантът с един електромотор разполага с мощност 270 к.с. и 400 Нм, а при наличие на два електромотора и задвижване 4х4 – ресурсът скача до 400 к.с. и 710 Нм. В зависимост от капацитета на батерията пробегът с едно зареждане варира от 400 до 520 км. С електрическия M-Byte китайската компания Byton иска да осъществи пробив на пазара, като привлича купувачи с авангардни дигитални технологии на конкурентна цена. Автомобилът разполага с разширени възможности за автономно движение извън населените места. За по-голяма сигурност специална система следи непрекъснато състоянието на водача и го събужда, ако той заспива по време на пътуване на автопилот. Чрез камера се разпознава и идентифицира лицето на собственика, когато седне зад волана, и автоматично се зареждат предпочитаните от него настройки – музика, температура, позиция на седалката и волана, режим на движение. Функциите на автомобила се управляват по няколко начина. Големият екран е разделен на три секции. В лявата част непосредствено пред погледа на водача се показват данни като скорост на движение и състояние на батерията. По средата е разположена навигационната карта, а вдясно е секцията за инфо-развлекателните системи. Водачът няма нужда да протяга ръка, до всяка икона на големия екран, защото разполага с по-малък и удобен 8-инчов тъчскрийн на волана. Сензорните екрани могат да се управляват и без докосване, а с жестове – например с въртеливо движение на пръста се усилва или намалява силата на звука. Компютърът разпознава и гласови команди чрез софтуера Alexa, разработен от Amazon. С изричане на думи се управляват не само инфо-развлекателните функции, но и системите за движение на автомобила. Пътниците на двете задни кресла също разполагат с по един голям екран. Връзката с дигиталния свят се осъществява с мощни 5G мрежи от следващо поколение, като преносът на данни е до 10 гигабайта на секунда. Пътниците могат да стриймват филми и музика, да работят, да обработват документи, да водят видеоразговори. Предните седалки се въртят и така в автономен режим водачът и пасажерът до него могат да се обърнат към задната седалка, за да водят разговори с останалите пътници. Всички екрани в автомобила автоматично се адаптират спрямо светлината, а камери и сензори непрекъснато следят състоянието на хората в автомобила, включително техния пулс и кръвно налягане. Собственикът може да настрои колата да се отключва само тогава, когато разпознае лицето му с камерата на вратата.", "date": "2019.01.13", "title": " Китайците извадиха най-големия монитор\t\t\t"}
{"url": "https://trud.bg/%d0%b5%d0%ba%d0%b0%d1%82%d0%b5%d1%80%d0%b8%d0%bd%d0%b0-%d0%b7%d0%b0%d1%85%d0%b0%d1%80%d0%b8%d0%b5%d0%b2%d0%b0-%d1%81%d0%bf%d0%be%d1%80%d1%8a%d1%82-%d0%b7%d0%b0-%d0%bb%d0%b8%d0%b1%d0%b8%d0%b9%d1%81/", "text": "Спорът за либийския кораб е гражданско-правен и не трябва да повлияе на двустранните ни отношения. Това каза вицепремиерът и министър на външните работи Екатерина Захариева пред Нова телевизия. „На първо място няма нищо, което министерството крие. Още от началото Либийската страна с ноти е информирала българската чрез Министерство на външните работи. Разбира се, ние веднага сме предприели действия и сме информирали всички компетентни институции в България. На ниво директори са провеждани срещи през годината с либийската страна. От 21 декември, когато започват действията по смяна на екипажа на кораба, сме в постоянен контакт“, коментира министърът и допълни, че представител на либийската страна е бил в България. Захариева коментира, че българската страна не е официално информирани за заповед от капитана, ръководител на Либийското пристанище, че български кораби ще бъдат задържани, каквато информация се появи в публичното пространство. „Не сме информирани официално за това нещо. Не успяхме да открием въпросната заповед на нито един от публичните канали за комуникация на либийската страна, нито на Министерство на външните работи, нито на съответното пристанище. Тогава, когато беше представителят тук, изрично го попитахме това вярно ли е и той отрече. Това обаче, което е стремеж на българската страна е този казус да се реши възможно най-скоро“, подчерта Захариева и добави, че целта е той да не повлияе на двустранните ни отношения. „Имаме лош и горчив привкус от историята със задържаните български медицински сестри и лекар. Тъкмо са започнали да се подобряват отношенията, има български бизнес, който търгува и изнася за Либия. Това, което Министерство на външните работи прави, е да изясни казуса, да помогне за решаването му във възможно най-кратък срок“, коментира Захариева. Министърът посочи, че понякога тихата дипломация е по-добра от ежедневни пресконференции и прессъобщения. На въпрос дали тази дипломация ще успокои инвеститорите, които страната се опитва да привлече от арабския свят, министърът на външните работи уточни, че този казус трябва да се реши в съда. „Опитът да се вдигне на държавно ниво, така или иначе това стана, за съжаление не беше желаното от нас. Това е частно-правен спор, има съдебни дела, доста решения, дълга процедура“, обясни министър Захариева. „Европа на малки и големи, аз много ненавиждам дори бих казала това разделение. За съжаление се усеща. Този пакет от мерки разделя Европа на малки-големи, нови и стари, а по-скоро на периферни държави, т.е. външните граници, по-отдалечените от ядрото и тези, които са в центъра. Този пакет от законодателни мерки в никакъв случай не помага за единението на Европа“, коментира още Захариева. „Единението прави силата“ – заедно сме по-силни“, добави тя. По думите й законодателният пакет дори нарушава основни принципи, с които толкова много се гордеем. Министърът визира четирите свободи на ЕС, сред които свободното движение на хора, конкурентността на икономиката, т.е свободната икономическа инициатива. „Който е по-конкурентен, той взима и поръчките. Очевидно нашият транспортен сектор е много конкурентен. Той има доста сериозен дял от транспортния сектор. Цялата държава, виждате министър Желязков постоянно се занимава, преди това министър Московски, премиерът много пъти още тук, когато беше в София срещата на върха, проведе два часа разговор с президента Макрон и канцлера Меркел. За съжаление очевидно има  все още различни позиции“, допълни Захариева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.13", "title": " Екатерина Захариева: Спорът за либийския кораб е гражданско-правен и не бива да повлияе на двустранните ни отношения"}
{"url": "https://trud.bg/21-%d0%bc%d0%b8%d0%bd%d1%8c%d0%be%d1%80%d0%b8-%d0%b7%d0%b0%d0%b3%d0%b8%d0%bd%d0%b0%d1%85%d0%b0-%d0%bf%d1%80%d0%b8-%d1%81%d1%80%d1%83%d1%82%d0%b2%d0%b0%d0%bd%d0%b5-%d0%b2%d1%8a%d0%b2-%d0%b2%d1%8a%d0%b3/", "text": "21 миньори загинаха при срутване във въгледобивна мина в северната китайска провинция Шенси, предадоха Асошиейтед прес и ТАСС. Мината Лицзягоу, собственост на компанията Байцзи майнинг, се срути в 16:30 ч. вчера (8:30 ч. по Гринуич). По-рано беше съобщено, че по време на инцидента под земята са работели 87 души, от които 19 са загинали, 66 са евакуирани и двама се издирват. По-късно агенция „Синхуа“ съобщи, че са открити телата на двамата изчезнали. Води се разследване за изясняване на причините на аварията. Броят на смъртните случаи в китайските мини намаля рязко през последното десетилетие, но въгледобивната индустрия в Китай все още е най-опасната в света, отбелязва АП. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.13", "title": " 21 миньори загинаха при срутване във въгледобивна мина в Китай (ВИДЕО)"}
{"url": "https://trud.bg/%d0%bd%d0%b0%d0%b9%d0%b4%d0%b5%d0%bd-%d1%88%d0%b5%d0%b9%d1%82%d0%b0%d0%bd%d0%be%d0%b2-%d1%81%d0%b5%d0%ba%d1%81%d1%83%d0%b0%d0%bb%d0%bd%d0%b0%d1%82%d0%b0-%d1%84%d0%b8%d0%bb%d0%be%d1%81%d0%be%d1%84/", "text": "Комунистите го нарекоха фашист Pадетел e за Ново българско възраждане Когато нещо не се вписваше в техните идеологеми, комунистите го наричаха фашистко. След превратния Девети септември така беше дамгосана и погребана голяма част от българското културно наследство. Изследванията на Найден Шейтанов (1890-1970) също бяха забранени. Родом от Троян, той е възпитаник на Лайпцигския и Карловия университет. Следва история и философия, защитава докторат, учител е по немски език. Шейтанов е в кръга на сп. „Златорог“, но сътрудничи и на други издания. Народовед от висока класа, неговите изследвания поразяват със своята проницателност и откровеност. Преди всичко е радетел за Ново българско възраждане. Тълкува тракийската древност, циганският етнос, народната полова космогония. Студията „Сексуалната философия на българина“ излиза през 1932 г. в сп. „Философски преглед“. Марксистите не могат да му простят, че не се позовава на „Еротика и социализъм“ от Димитър Благоев. Социализмът обаче отдавна го няма, а еротиката е вечна. Поместваме част от изследването, което сякаш е писано днес. Не ще да е преувеличение, ако се каже, че мисълта на обикновения ни народ, както и на неговата интелигенция, в някои случаи се отличава със силно еротична отсянка. И затуй в говорния ни език се срещат доста думи, чийто смисъл тегли все към генитални сфери. Дори израз, наглед съвсем официален, може изведнъж да потъне в нирвана на половото, стига само да се подчертае с нашенско намигване или с нашенска усмивка. Доколкото се простират сведенията ми, такава е мисълта или по-точно такъв е говорът и на съседите ни: сърби, румънци, турци и гърци. Тъй че сигурно ще да може да става въпрос за полов манталитет като за нещо типично за балканските народи и за някои техни съседи. За характерен белег на тая сексуалност, мисля, служи клетвата чрез пол или, порнографски изразено: псувнята. Нека кажем първом нещичко за географията на това заклинание. Западно от приблизителната линия Фиуме – Петроград се намира Европа без сексоклетва, а източно – с такова злословие. Опитайте се да обясните на западноевропееца що е псувня и ще се убедите, че той е безсилен да схване нейния смисъл. „Не разбирам, казва той, защо се обиждате! Напротив, изпсуваната трябва да се радва!“ За историята на половата клетва почти нищо не се знае, защото липсват данни. Мен ми е известно само, че в някои влахо-български грамоти от XVII век се употребяват официално псувни като вид наказание. За произхода обаче на сексоклетвата биха хвърлили светлина някои обстоятелства. Например не ще да е случайно, че Европа, практикуваща псувните, съвпада почти с областите, над които дълго време са владели татари и турци. Сетне, в същите области, не и на запад, са разпространени характерни дуалистични приказки, повлияни от религиозните ереси на източното манихейство и на българското богомилство. Главни теми на тия приказки са: Бог-дух и дявол-плът, небесно целомъдрие и земна, „грешна“, полова наслада. Тук сигурно ще трябва да се добави, че голяма роля в сексуалния ни фолклор играят духовни лица – нещо, което не може задоволително да се обясни само с отрицателната дейност на фанариотското духовенство у нас през време на робството. Трето обстоятелство от тоя род е, че на Балканския полуостров, в древна Тракия и Елада, са били разпространени и силно развити култовете на Диониса, бог на пола и виното. Интересна е психологията на сексуалната клетва: мъжете псуват в случаите, където жените кълнат, макар да се съзнава, че нито едното, нито другото ще помогне нещо съществено. „Мъжки псувни, женски клетви, казва пословицата, дърво не изсушават.“ За „силния пол“ това злословие служи като психотерапия: „Разхока се, разпсува се, па му мина.“ Българинът сякаш е убеден, че както ястието му не може без пиперка, тъй и езикът му трябва да се приправя със силни, тлъсти псувни, за да си струва труда да говори човек. Като че афектът, ако не делирият, е важна цел на съществуването му. Разправят за един българин, че не можал да стои повече от месец във Виена, защото там „нито имало кого да напсува, нито се намирал някой да го напсува“. Половото злословие се използува дори за разказвателни рекорди: уверяват, че известен човек на театъра ни могъл да псува половин час, без да повтори псувня!… При анализа на сексоклетвата веднага изпъква главният й елемент – брачно насилие, което за въображаемия съпруг е наслада, възмездие, отмъщение, а за мнимата съпруга – унижение, поругание, светотатство. Тоя елемент сочи към епохата на турското робство, когато господарят насилник е похищавал безнаказано семейната чест на подчинения. Ала изглежда, че това обяснение не задоволява напълно. Като че тук се засягат по-висши понятия, неясни сега за нас – например за брачна предопределеност, следователно неприкосновеност, за личен път на спасение чрез плътта, за насилник дявол, който иска да разтури от Бога дадената хилядолетна наредба, и пр. Сексоклетвата навежда и на друга мисъл. У нас и у сърбите полови заклинания се отправят не само към живи същества, но и към неодушевени предмети, дори към съвсем отвлечени понятия – също тъй кълнат и жените. Българският селянин псува къпината, която го е одраскала, когато той върви по пътя; тръна, на който се убожда; камъка, който пада от скалата и го удря; водата, която е придошла и го заплашва; дъжда, който му пречи да работи, и пр. Българският гражданин пък псува новото време, което развратило младежта; робството, което убило у нас всяка преданост към държавата; стопанската криза, която го души, и пр. Струва ми се, че всички тия сексоклетви имат само едно обяснение. Народът ни си представя къпината, камъка, водата, времето, робството, кризата – като същества с пол и следователно той може да ги уязви, да си отмъсти, като извърши над тях брачно насилие. Значи ние, хората с тъй отявлена половост, сексуализуваме света на неорганичното, на растенията, както и тоя на отвлечените понятия. С други думи, българският сексуален фолклор е създаден и се създава върху основата на полов анимизъм, на места дори полов фетишизъм. Следи от народния ни сексо-анимизъм действително се намират във всички области на еротичния ни фолклор: космогонни творения, географски названия, приказки за растения, насекоми и пр. За полова космогония в схващанията на нашия народ свидетелствуват песни и приказки, в които се разправя за женитбата на слънцето. Дневното светило пътува по небесните простори сякаш единствено за да си дири невеста. Затуй момите ходят за вода в ранна утрин, та „слънцето да ги не види“. Слънцето се схваща като голямо око. От друга страна се казва, с типично намигване: „В едноокия (penis) ни е силата.“ Еднооки са древногръцките циклопи гиганти. Едноок е и германският бог Один. От опит зная, че когато се описва Один пред младежи, те се подсмиват „под мустак“. Най-известна е небесната невяста на Слънцето: „Звезда деница“, инак Меркурий. За астрономната двойка народът пее, че „наедно ляга вечер, наедно става сутрин“. Мъжко-сексуалната представа за Слънцето се разширява и за небето. То е надвесено, дори легнало върху Земята и от него пада оплодително семе под форма на лъчи, дъжд и гръм. Както се вижда от тая представа, земята е жена в народната ни полова космогония. Затуй се казва: „Жена без мъж, земя без дъжд не ражда“.      ", "date": "2019.01.13", "title": " Найден Шейтанов: Сексуалната философия на българина\t\t\t"}
{"url": "https://trud.bg/%d0%bc%d1%83%d0%b7%d0%b5%d0%b9-%d0%bd%d0%b0-%d0%ba%d1%83%d0%ba%d0%b5%d1%80%d0%b8%d1%82%d0%b5-%d0%bf%d1%80%d0%b0%d0%b2%d1%8f%d1%82-%d0%b2-%d1%81%d0%b8%d0%bc%d0%b8%d1%82%d0%bb%d0%b8-%d1%81%d0%bd%d0%b8/", "text": "Музей на кукерите ще правят в Симитли, това съобщи кметът на общината Апостол Апостолов по време на най-големия фестивал на маскарадните игри в региона. Апостолов обясни,че всяка група, която участва във фестивала „Симитлия – Древната земя на кукерите“ ще остави по 2-3 маски като експонати в музея, като собствениците ще имат право да ги ползват и връщат отново. „Маските са много различни. Тези, които са от нашия регион, са много по-различни от тези от Карлово, Шумен, Ямбол и Бургас. Искаме да има маски от цялата страна, за да се види каква е традицията в населените места на родината ни. Всичко това да е събрано на едно място, а именно в музея на кукерите“ каза кметът. Музеят ще бъде пътуващ и на този етап ще бъде само на територията на България, каза още Апостол Апостолов. До края на месец май ще бъде готов новия музей. А на фестивала в Симитли отново за поредна година се събраха над 10 хиляди зрители на стадиона. Там изгледаха дефилето на около 5 хиляди бабугери. Шоуто има състезателен характер и най-добрите отнесоха купи,медали и грамоти. По същото време маскараден фестивал се проведе и в Разлог, феста там носи името“Старчевата“. И там хиляди станчинари,кукери,бабугери показаха прелестни костюми. Онези,които са с дълги косми струват от 5 до 15 хиляди лева, а хората си ги изработват сами. Кукерството и бабугерството е доста разпространено в Пиринско и няма град и махала,която да няма своя група. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.13", "title": " Музей на кукерите правят в Симитли (СНИМКИ)"}
{"url": "https://trud.bg/%d0%bc%d0%b0%d1%8f-%d0%bc%d0%b0%d0%bd%d0%be%d0%bb%d0%be%d0%b2%d0%b0-%d0%bf%d1%80%d0%b8-%d0%b2%d1%81%d0%b5%d0%ba%d0%b8-%d0%b5%d0%b4%d0%b8%d0%bd-%d0%be%d0%bf%d0%b8%d1%82-%d0%b7%d0%b0-%d0%bf%d0%be%d1%81/", "text": "При всеки един опит за посегателство върху права на хора, моята намеса е очаквана и неизбежна. Това заяви пред   омбусманът Мая Манолова, която гостува с коментар за основните битки с институциите и новите й цели в полза на гражданите през 2019 г. Манолова коментира увеличението в цената на водата от началото на годината, която тя смята да атакува с жалба в Конституционния съд. „КЕВР вече традиционно защитава монополистите за сметка на гражданите. Обикновено, ощетени са потребителите заради лошо законодателство, което свежда реформата във ВиК сектора само до повишаване цената на водата, без никакви реални ползи за гражданите. Това е основният проблем.“ Според Манолова, текстът в променения закон е грабителски, особено по отношение на малките населени места. Трябва да има обвързаност между повишаването цената на водата и повишаването на качеството й, допълни Манолова. Омбудсманът аргументира и критичната си позиция относно новия закон за горивата, който предизвика протести у нас. „В него няма никакви текстове, които биха преборили корупцията или биха спомогнали за изсветляване на икономиката. Има текстове, които въвеждат регистрационен режим – на мен не ми е известно контрабандист, който да отива да се регистрира. Ако не бъдат подхванати от НАП, МВР, прокуратурата, съда, контрабандистите ще продължат да вършат престъпления.“ Законът поставя невъзможни изисквания към дребни и средни търговци на горива. Резултатът ще бъде абсолютно ликвидиране на дребния и средния бизнес – не просто ще фалират фирми и ще останат хиляди души без работа, а ще пострадаме всички ние заради повишаването цената на горивата, допълни омбудсманът. Манолова заяви още, че се е обърнала за съдействие към европейския омбудсман по повод законодателния пакет „Мобилност“ на френския президент Макрон, който ощетява българските превозвачи. 150 000 български граждани и техните семейства ще бъдат засегнати от закона на Макрон. Изпратих писма и до председателите на Европарламента и Европейската комисия. Надеждата за победа на българския интерес показва, че когато всички работят заедно, може да има резултати. Нека с повече респект европейските институции да гледат на правата на българските граждани, категорична е Манолова. По темата с напрежението в село Войдиново след побой от роми над военнослужещ, омбудсманът е категорична, че в ромските гета цъка бомба и това е резултат от отлагани действия на правителство след правителство. Едва ли не се създава очакване че чрез други правонарушения, каквото е незаконното строителство, се наказват криминални престъпления, каквото е побоят над военнослужещ, обясни Манолова. „Бих призовала с цялата си строгост властите да накажат виновниците. Чувството, че можеш да пребиеш човек и просто да ти се размине, това просто взривява гражданите.“ Ще съсредоточим нашите усилия в битката срещу монополите, банките и бързите кредити през новата 2019 г., каза още Манолова. Тя отправи призив всички производители и търговци да подкрепят нейната инициатива за социална кухня, в която абсолютно всичко е доброволно и безвъзмездно. „В църквата на Женския пазар „Св. Св. Кирил и Методий“ всеки ден храним вече над 500 души, които получават топъл обяд, пространство, отношение, подкрепа.“ В края на разговора Мая Манолова сподели, че не мисли да бъде следващия омбудсман на България. Мандатът й на поста изтича през юли 2020 г., когато трябва да бъде избран нов обществен правозащитник. Не знам в каква кондиция ще бъда, тази работа изисква много труд, усилия и концентрация, допълни настоящият омбудсман. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.13", "title": " Мая Манолова: При всеки един опит за посегателство върху права на хора, моята намеса е очаквана и неизбежна"}
{"url": "https://trud.bg/%d0%ba%d0%be%d0%bd%d1%84%d0%b8%d1%81%d0%ba%d1%83%d0%b2%d0%b0%d1%85%d0%b0-%d0%bd%d0%b0%d0%b4-3-%d1%82%d0%be%d0%bd%d0%b0-%d1%85%d0%b0%d1%88%d0%b8%d1%88-%d0%b2-%d0%b0%d1%80%d0%b0%d0%b1%d1%81%d0%ba%d0%be/", "text": "Австралийски военен кораб конфискува над три тона хашиш на стойност около 155 милиона австралийски долара (112 милиона долара) по време на операция в Арабско море, предаде министерството на отбраната на Австралия. Фрегата „Баларат“ е открила 3,1 тона от незаконния наркотик, след като на 8 януари австралийски военни се качили на борда на плаващо в международни води риболовно дау (вид платноходен кораб – бел. ред). Австралийският кораб участвал в операция за гарантиране на сигурността в Близкия изток, в която участваха 33 страни. Командир Пол Джонсън, капитан на „Баларат“, заяви, че австралийските военни са открили наркотика скрит в кухини в дауто. Случаят показва продължаващата търговия с незаконни наркотици, която може да се финансират терористични групи в целия регион, подчерта той. Това е шестият голям товар с наркотици, заловен по време на международната операция за последните шест седмици. Фрегатата „Баларат“ е заловила три товара от ноември. По време на коледните празници фрегатата залови над 900 кг хероин на стойност над 279 милиона долара, след като претърси две даута. Всички наркотици бяха унищожени. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.13", "title": " Конфискуваха над 3 тона хашиш в Арабско море"}
{"url": "https://trud.bg/%d0%bd%d0%b0%d1%81%d1%82%d0%b0%d1%81%d1%8f-%d0%b8%d1%81%d0%ba%d1%80%d0%b5%d0%bd%d0%be%d0%b2%d0%b0-%d0%b6%d0%b8%d0%b2%d0%b5%d0%b5-%d0%b2-%d0%b8%d1%81%d1%82%d0%b8%d0%bd%d1%81%d0%ba%d0%b0-%d0%bf%d1%80/", "text": "Романтично предложение в Ню Йорк и екзотична сватба в Меделин Когато любовта се настани в живота на хората, той се превръща в приказка. Така се случва с Настася и Джонатан Баер, които през изминалата 2018 година вдигнаха сватба за чудо и приказ. Някои ще попитат: Семейство Баер – кои са тези напълно непознати,? Това не са измислени герои от т.нар. български хайлайф, не са участници от някое телевизионно риалити, не са и лъскави образи от шоубизнеса. Това са най-обикновени хора, които живеят и работят от другата страна на Атлантическия океан. Той е мениджър в голяма компания за онлайн търговия. Тя е бивша състезателка по фигурно пързаляне и в момента е мениджър в голяма технологична фирма. Освен това е дъщеря на един от най-обичаните български футболисти Божидар Искренов. Фамилията Искренов легитимира младата двойка пред широката общественост у нас. Уважаваният от левскари и цесекари нападател, Радостта на народа, майсторът на импровизацията, неподражаемият артист с топка или просто Гибона, както го наричат всички, през лятото предаде дъщеря си Настася в ръцете на нейния избраник Джонатан. Това се случи далеч от България извън светлината на медийните прожектори. Екзотичната сватба в Южна Америка не попадна в епицентъра на новините у нас. Тази история не може да бъде разказана в пълния й блясък, нито да бъде съпреживяна отстрани, но може да бъде показана през очите на сватбените фотографи и да бъде гарнирана с малко повече информация за събитията и главните действащи лица в тях. Настася е дъщеря на Искренов от първия му брак с красивата стюардеса Алина, която се усмихваше като фотомодел от календарите на БГА “Балкан”. Семейството има и син Георги, който става играч и треньор по хокей на лед. Настася е кръстена на Настася Кински – любимата актриса на Гибона, а Георги – на баща му. Двете деца израстват в САЩ заедно с майка си Алина и завършват университети там, като паралелно с ученето спортуват много активно. Георги дълго време е звездата на българския национален отбор по хокей, а Настася се занимава с фигурно пързаляне – първо като състезател, после като треньор, а последното й спортно амплоа е инструктор по йога. Дъщерята на Искренов получава предложение за брак на петата година от връзката си с Джонатан. Предварително младоженецът се свързва по вайбър с бъдещия си тъст и иска ръката на дъщеря му. Гибона лесно дава съгласието си, но без да споделя нищо с Настася, за да не разваля изненадите, които предстоят. По случай годишнината от първата им романтична среща, Джонатан предлага на Настася пътуване до нейния любим град Ню Йорк. Тя се съгласява, без изобщо да подозира, че ще помни този уикенд да края на живота си. Двойката често посещава Ню Йорк, защото е едно от предпочитаните от тях места за разходки и прекарване на свободните дни.  Колко специално е това пътуване си проличава още при пристигането. Оказва се, че Джонатан е резервирал апартамент във вековния хотел “Плаза” в Манхатън срещу Сентръл Парк. Така бъдещият младоженец сбъдва една от детските мечти на своята дама да бъде гост на прочутия 20-етажен хотел на Пето авеню. Изненадите за госпожица Искренова не свършват дотук, а едва започват. Джонатан тайно е сложил в куфара си бутилка фантастично италианско вино, което двамата са купили от предишна почивка в Тоскана и са се зарекли да отворят при много специален случай. Когато сядат в ресторанта да вечерят, сервитьорката им поднася въпросното вино. Настася не може да повярва на очите си и възкликва учудена: “Но това е същата бутилка, която купихме от Италия толкова отдавна!” На другата сутрин след закуска Джонатан намеква, че е подготвил още една изненада. Двамата излизат на безгрижна разходка в Сентръл Парк и с всяка крачка се доближават до заветния миг. Когато достигат живописния фонтан със статуята на Ангела на водите, бъдещата булка чува позната мелодия. Някой зад колоните започва да пее хита All of Me на Джон Леджънд. Сърцето на Настася ще експлоадира, защото това е песента, която заедно с Джонатан преди дълго време са избрали за своя сватбена песен. Той използва момента и пада на колене пред бъдещата си съпруга Този вълшебен миг принадлежи само на тях двамата. Но когато се оглеждат, разбират, че всъщност за заобиколени от минувачи, които им ръкопляскат и ги поздравяват. Ето така госпожица Искренова казва “да” на предложението да стане мисис Баер и да сподели остатъка от живота си с Джонатан. Следва сватбата. Датата и мястото не са избрани случайно – 08.08.2018 г. в Меделин. Съвпадението от цифри в сватбения ден трябва да донесе късмет, а колумбийската столица обещава незабравимо преживяване за младоженците и техните гости. Майката на Джонатан и вторият му баща имат къща там. За организацията на голямото събитие помага специална фирма за сватбени тържества. За церемонията е избрана живописна хасиенда в планината Всички близки и приятели са настанени в бутиков хотел, където са посрещнати с парти на покрива с великолепна гледка към града. Бракосъчетанието е насрочено за съботния следобед, а партито е вечерно под открито небе. Булката блести в зашеметяваща бяла рокля с дълъг шлейф, а младоженецът е издокаран в елегантен син костюм с папийонка. Божидар и Георги Искренови имат важни роли в официалната част, а майката Алина се просълзява в мига, в който вижда дъщеря си като принцеса в булчинска рокля… Така започва приказката на Настася Баер и завършва периодът, в който тя носи фамилията Искренова. Ред е на нейния брат Георги да предаде тази славна фамилия за следващите поколения.   Булката е израснала на „Герена“ с баница и боза Младото семейство на Настася и Джонатан Баер в момента живее в тексаския град Остин, където всяка година се провежда едно от най-посетените състезания от “Формула 1” за Гран при на САЩ. Двамата много обичат да пътуват и са обиколили повече от 20 държави. Сред любимите им места са Париж, Лондон, Капри, мексиканският курорт Тулум и крайбрежният град Чарлстън в Южна Каролина. През следващата година Настася ще се завърне като мисис Баер в България, тъй като със съпруга си планират да посетят негови роднини в Испания и нейните близки у нас. Дъщерята на Божидар Искренов няма много спомени от родината, тъй като от малка живее в чужбина. Тя се ражда през 1988 – поледната година на баща й в “Левски”, преди да излезе да играе в чужбина за “Сарагоса”. “Той често ни водеше на стадиона, докато тренираше. Сутрин ме носеше в колата, докато спях, и ми купуваше баница и боза. Щом се събуждах в колата, взимах си закуската и отивах да го гледам как тренира”, спомня си Настася. Тя никога няма да забрави как публиката крещи “Гиби, Гиби”, когато баща й се появи на стадиона. “Веднъж, преди 15 години, отидохме да гледаме мач на “Левски”. Щом хората го видяха на трибуните, започнаха да викат името му и така повече от пет минути”, разказва с еуфория дъщерята на Искренов. Макар че живее на хиляди километри от България, публиката на “Левски” е в нейното сърце, което завинаги е “синьо”.", "date": "2019.01.13", "title": " Настася Искренова живее в истинска приказка\t\t\t"}
{"url": "https://trud.bg/%d0%b0%d0%bc%d0%b5%d1%80%d0%b8%d0%ba%d0%b0%d0%bd%d1%81%d0%ba%d0%b8%d1%8f%d1%82-%d0%bf%d0%be%d1%81%d0%bb%d0%b0%d0%bd%d0%b8%d0%ba-%d0%b2-%d0%b1%d0%b5%d1%80%d0%bb%d0%b8%d0%bd-%d0%b5-%d0%b7%d0%b0%d0%bf/", "text": "Посланикът на САЩ в Германия Ричард Гренел е изпратил писма до германски компании, в които предупреждава за възможността да им бъдат наложени санкции от Вашингтон заради подкрепата за изграждането на газопровода „Северен поток-2“. Текстът на съобщението в неделя бе публикуван от вестник Bild am Sonntag. „Подчертаваме, че ако компаниите, които подкрепят руския енергиен сектор, участват в каквито и да е [релевантни проекти], това може да доведе до санкции“, пише Гренел. Според него, „ако европейските доставки на газ през Украйна станат излишни поради пускането на „Северен поток 2 „и“ Турски поток „, Киев ще загуби значението си в областта на политиката за сигурност, което ще увеличи риска от интервенция на Русия.“ Според Гренел „фирми, подкрепящи двата проекта, подкопават сигурността на Украйна и Европа“. Неделното издание информира, че писмата, съгласувани с американските власти, са изпратени до много германски компании, които от своя страна ги приемат за изнудване. „Писмата не трябва да се възприемат като заплаха, а като ясен израз на политическата позиция на САЩ“, заяви представител на американското посолство във връзка с тази публикация. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2019.01.13", "title": " Американският посланик в Берлин е заплашил Германия със санкции заради „Северен поток 2“"}
{"url": "https://trud.bg/200-%d0%bd%d0%b0%d1%80%d1%83%d1%88%d0%b8%d1%82%d0%b5%d0%bb%d0%b8-%d0%b4%d1%8a%d0%bb%d0%b6%d0%b0%d1%82-20-000-%d0%bb%d0%b5%d0%b2%d0%b0-%d0%bd%d0%b0-%d0%bb%d0%be%d0%bc/", "text": "202 души са глобени през миналата 2018 г. за нарушаването на Наредбата за обществения ред и сигурност в община Лом. На нарушителите са наложени 20 670 лева санкции. Само шестима обаче са платили паричните си наказания в размер на 550 лева. Останалите са предадени на Агенцията по приходите за принудително събиране на сумите, съобщиха от крайдунавската управа. Най-много граждани – 64, са отнесли глоби за управление и паркиране на автомобили в пешеходната зона. 31 са наказани за складиране на строителни материали и отпадъци по улици и тротоари, 27 са санкционирани за замърсяване на града и селищата в общината. Общинарите са съставили и 12 наказателни постановления на вандали, потрошили пейки, осветителни тела и кошчета за смет. Наложените глоби са от 20 до 100 лева. Само с писмени предписания –без парични санкции са се разминали други 134 граждани, уличени в продажба на цигари на малолетни и непълнолетни, нарушаване на нощната тишина, неподържане на чистота в жилищните блокове и прилежащите им пространства, водене на кучета без ремък и намордник. Заради маловажни и еднократни нарушения като хвърляне на отпадъци по улиците, високо говорене, свиркане и плюене пък на 326 граждани са направени бележки. Дали заради налаганите санкции или заради намаляването на населението, но нарушителите на обществения ред в Лом и района през миналата година са намалели. През 2017 г. са били глобени 278 души с 32 450 лева, отчетоха общинарите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2019.01.13", "title": " 200 нарушители дължат 20 000 лева на Лом"}
{"url": "https://trud.bg/%d0%bf%d0%b0%d0%bd%d0%be%d1%81-%d0%ba%d0%b0%d0%bc%d0%b5%d0%bd%d0%be%d1%81-%d0%bd%d0%b0%d0%bf%d1%83%d1%81%d0%ba%d0%b0-%d0%b3%d1%80%d1%8a%d1%86%d0%ba%d0%be%d1%82%d0%be-%d0%bf%d1%80%d0%b0%d0%b2%d0%b8/", "text": "Лидерът на дясната партия „Независими гърци“ Панос Каменос, обяви тази сутрин, че напуска правителствената коалиция заради несъгласие по Договора от Преспа с премиера Алексис Ципрас, съобщава македонският телевизионен „Канал 5“. Съобщението за напускане на коалицията Каменос направи след среща с гръцкия премиер Алексис Ципрас. „Независими гърци“ напуска правителството, аз подавам оставка като министър на отбраната, заяви лидерът на партията и коалиционен партньор Панос Каменос след срещата с гръцкия премиер Алексис Ципрас. „Срещнах се с министър-председателя. Проведохме доста дълга дискусия. Нашето сътрудничество продължи четири години в правителството на националния консенсус между две партии от различни части на политическия спектър. Извадихме страната от Спасителната програма, така че темата за Македония, за която са загинали хиляди, не би следвало да сложи край на това. Благодарих на министър-председателя за сътрудничеството и му обясних, че за мен, поради национални съображения, сътрудничеството не може да продължи. „Независими гърци“ напуска правителството ”, каза Каменос на излизане от срещата. Въпреки упоритите въпроси на журналистите, дали той оттегля доверието си от правителството, Каменос отказа да отговори, като призоваваше журналистите да се „успокоят“, пише изданието. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.01.13", "title": " Панос Каменос напуска гръцкото правителство"}
{"url": "https://trud.bg/%d1%82%d1%80%d0%b8%d0%bc%d0%b0-%d1%81%d0%ba%d0%b8%d0%be%d1%80%d0%b8-%d0%b7%d0%b0%d0%b3%d0%b8%d0%bd%d0%b0%d1%85%d0%b0-%d0%bf%d1%80%d0%b8-%d0%bb%d0%b0%d0%b2%d0%b8%d0%bd%d0%b0-%d0%b2-%d0%b0%d0%bb%d0%bf/", "text": "Трима германски скиори бяха убити от лавина в австрийските Алпи, а четвърти е в неизвестност, съобщи Асошиейтед прес, като се позова на германската полиция. Телата на тримата мъже, на възраст 57, 36 и 32 години, били открити снощи близо до курорта Лех, няколко часа след като съпругата на единия съобщи за изчезването им. Полицията във Форарлберг, най-западната австрийска провинция, заяви, че трябвало да прекъсне издирването на друг германец, на 28 години, поради силния снеговалеж и опасност от лавини. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.13", "title": " Трима скиори загинаха при лавина в Алпите, четвърти е в неизвестност"}
{"url": "https://trud.bg/122-%d0%b2%d0%b5%d0%ba%d0%be%d0%b2%d0%bd%d0%b8-%d0%b4%d1%8a%d1%80%d0%b2%d0%b5%d1%82%d0%b0-%d0%ba%d1%80%d0%b0%d1%81%d1%8f%d1%82-%d0%be%d0%b1%d0%bb%d0%b0%d1%81%d1%82-%d0%bc%d0%be%d0%bd%d1%82%d0%b0-2/", "text": "122 над стогодишни дървета са регистрирани от Регионалната екоинспекция в област Монтана. Клонатите великани растат в района на 34 населени места от Дунав до Балкана. Най-многобройни сред шумнатите дълголетници са дърветата от вида цер – 54, зимните дъбове са 42, летните дъбове – 8, има и две секвои и един полски бряст. Сред най- възрастните дървета в региона са дъбът в родното село на Йордан Радичков, който е на над 380 години и два 350 годишни цера край ломското село Добридол. Еко експертите и местните власти постоянно наблюдават старите дървета и при необходимост се грижат за здравето и оцеляването им. Преди време в ствола на 300 годишен летен дъб край село Замфир зейна хралупа, която специалистите запълниха и спряха загниването на високото 25 метра дърво. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.13", "title": " 122 вековни дървета красят област Монтана"}
{"url": "https://trud.bg/%d1%86%d1%81%d0%ba%d0%b0-%d0%be%d1%82%d0%ba%d1%80%d0%b5%d1%85%d0%bd%d0%b0-%d0%b7%d0%b0%d0%b2%d0%b5%d1%81%d0%b0%d1%82%d0%b0-%d0%b8%d0%bc%d0%b0%d0%bc%d0%b5-%d0%b2%d0%b0%d1%80%d0%b8%d0%b0%d0%bd%d1%82/", "text": "Пламен Марков, спортният директор на ЦСКА, призна, че клубът е готов с вариант за заместник на Кирил Десподов, ако се стигне до продажба на офанзивния футболист. Интерес към най-добрия играч на България за 2018 година не липсва, а на „Българска армия“ осъзнават добре това. „Аз ви казах, че нашият отбор се нуждае от добри футболисти, няма да се откажем да привлечем – обясни Марков по време на първата открита тренировка на „червените“. – Що се отнася до Десподов, той безспорно е един от най-добрите ни играчи, работим по този въпрос, привличането евентуално на негов заместник. Не можем да си позволим да се оголим на важни за нас постове. Кирил Десподов е в договорни отношения с ЦСКА, ако има оферта, която е подходяща за финансовите условия на клуба и подхождат на неговите виждания, ще бъде трансфериран. Това, че има такива амбиции, е много добре, аз адмирирам тези желания“.  ", "date": "2019.01.13", "title": " ЦСКА открехна завесата: Имаме вариант за заместник на Десподов"}
{"url": "https://trud.bg/%d0%bc%d0%bb%d0%b0%d0%b4%d0%be-%d1%81%d0%b5%d0%bc%d0%b5%d0%b9%d1%81%d1%82%d0%b2%d0%be-4-%d0%b3%d0%be%d0%b4%d0%b8%d0%bd%d0%b8-%d1%81%d0%b5-%d0%b3%d1%80%d0%b8%d0%b6%d0%b8%d0%bb%d0%be-%d0%b7%d0%b0-%d1%81/", "text": "Общинската управа на Златарица е изправено пред сериозен социален казус, свързан със старица, за която близо 4 години се е грижило младо семейство от село Горско ново село. Преди време 88-годишната Димитричка Стоева останала без покрив, тъй като къщата и изгоряла при пожар. Дъщерята на старицата живее в друго населено място и напълно е зарязала майка си. Местните жители на Горско ново село Мирослав и Анета Илиеви се смилили над възрастната жена, която се оказала на улицата и я приютили в дома си. Бабата била болна, не можела да се движи и пълзяла, но въпреки това състрадателните съпрузи, години наред се грижили за нея. По неволя и станали и лични асистенти. От месеци обаче Димитричка Стоева е в тежко здравословно състояние и е на легло. Мирослав Илиев и съпругата му се обърнали за съдействие към кметството в Горско ново село и към кмета на община Златарица Пенчо Чанев. Те заявили, че вече не могат да гледат неподвижната старица, тъй като имат малки деца, а състоянието на бабата се влошава. „Търсим социално заведение за лежащо болни, където да бъде настанена старицата. В момента подготвяме нужните документи. Тя трябва да бъде прегледана от личен лекар и от психиатър, както и да осигурим транспорт за преместването и в старчески дом. Цялата тежест и разноски по тези процедури пада върху общината“, обясни пред „Труд“ кметът на Златарица Пенчо Чанев. Той е категоричен, че е крайно време държавата да потърси отговорност на близки на възрастни хора, които са ги изоставили и не полагат нужните грижи за тях. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.01.13", "title": " Младо семейство 4 години се грижило за старица останала без дом при пожар\t\t\t"}
{"url": "https://trud.bg/%d0%b5%d0%bb-%d0%bc%d0%b0%d0%b5%d1%81%d1%82%d1%80%d0%be-%d1%85%d0%b0%d1%80%d0%b5%d1%81%d0%b2%d0%b0%d1%82-%d0%bc%d0%b8-%d1%80%d0%b0%d0%b7%d0%b3%d0%be%d0%b2%d0%be%d1%80%d0%b8%d1%82%d0%b5-%d1%81-%d0%bb/", "text": "Нестор Ел Маестро, треньорът на ЦСКА, призна, че е доволен от съвместната работа с Люпко Петрович. Сърбинът с английски паспорт призна, че всеки ден комуникира с легендата, а това ще продължи и по време на лагера в Испания. „Знаем, че сте гладни за новини, но няма какво ново да се каже – призна Ел Маестро. – Работим здраво за втория дял от първенството. Щастлив съм с моя отбор. Няма нищо ново по селекцията, няма да сменяме 6-7 човека, което е позитивно. В ЦСКА винаги е възможно някой да бъде продаден и след това ще трябва да реагираме. Може би да вземем един-двама нови играчи, но не е сигурно.“ Ел Маестро призна, че няма информация да са постъпили офилиални оферти към футболисти на „червените“. Той обаче коментира темата с отсъстващия бранител Жеферсон. „Той е в Бразилия, има семейни проблеми. Говорих с него, не искам да влизам в подробности. Доколкото знам е нещо, свързано със сина му. Той ще се присъедини към нас директно в Испания. Не е идеалната ситуация, защото ще закъснее с 2 седмици, но това не е първият случай, в който бразилски футболист закъснява. Ще работя с него, за да е във форма за старта на сезона. Радващото е, че няма наднормено тегло, което е много добре.“ „Много е забавно да работиш с Люпко Петрович. Всеки ден сме заедно. Той ще пътува с нас до Испания. Харесвам персоналните ни разговори.“ Наставникът уточни, че все още не е ясна съдбата на играчите с изтичащи договори Витаутас Чернаускас и Тиаго Родригес. Към двамата обаче вече е отправена конкретна оферта и предстои да вземат решение.", "date": "2019.01.13", "title": " Ел Маестро: Харесват ми разговорите с Люпко Петрович"}
{"url": "https://trud.bg/%d0%b0%d0%bb%d0%b5%d0%ba%d1%81%d0%b8%d1%81-%d1%86%d0%b8%d0%bf%d1%80%d0%b0%d1%81-%d1%81%d0%bb%d0%b5%d0%b4-%d0%be%d1%81%d1%82%d0%b0%d0%b2%d0%ba%d0%b0%d1%82%d0%b0-%d0%bd%d0%b0-%d0%bf%d0%b0%d0%bd%d0%be/", "text": "След   на Панос Каменос ще поискам вот на доверие, заяви гръцкият премиер след решението на Панос Каменос да подаде оставка и да оттегли партията „Независими гърци“ от правителството, предава думите му гръцкото издание Efimerida. „В продължение на почти четири години имах честно и искрено сътрудничество с Панос Каменос. На всички ни е известно, че идваме от различни политически семейства, всички идеологически различия бяха известни. Заради националния интерес, ние работихме искрено съвместно и сме постигнали много, успяхме да изведем страната от трудното приключение на меморандумите, да нормалността, да подкрепим слабите, да проправим пътя за борба с корупцията. Благодаря на Панос Каменос не само за всичко, което сме постигнали, но и за това, че той той проведе с мен честен и прям разговор. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.01.13", "title": " Алексис Ципрас: След оставката на Панос Каменос ще поискам вот на доверие"}
{"url": "https://trud.bg/%d1%82%d1%8a%d1%80%d0%bd%d0%be%d0%b2%d1%81%d0%ba%d0%b8-%d1%81%d1%82%d1%83%d0%b4%d0%b5%d0%bd%d1%82%d0%b8-%d1%81%d1%8a%d0%b1%d0%b8%d1%80%d0%b0%d1%82-%d1%81%d1%80%d0%b5%d0%b4%d1%81%d1%82%d0%b2%d0%b0/", "text": "Студентите четвъртокурсници от специалност „Социални дейности” на Великотърновския университет „Св.Св. Кирил и Методий” организират благотворителен концерт за набирането на средства за лечението на 3-годишно момченце. Концертът ще се проведе на 12 февруари, когато е и рожденият ден на главната причина за организирането му – Преслав Тодоров. Момченцето страда от детска целебрална парализа. Нуждае се от пълна диагностика и лечение в клиника „Мельниковой“ в Москва, което ще се проведе от 25 февруари до 16 март. Стойността на лечението е 200 000 рубли /5800 лв./ Концертът ще се проведе в Голямата зала на община Велико Търново, а участие ще вземат ученическият духов оркестър на СУ „Емилян Станев“ , Танцова школа „Зоки“, Танцов клуб „Белонога“, Клуб „Усмивка“ , Танцова формация „Търновска царица”, Марсел и Яница Русева – изпълнители, Магдалена Христова и Ралица Чокойска – класически балет с педагог, Марин Удварев. Водещ на концерта ще е Димитър Върбанов. Дарителската сметка :  FiBank BG90FINV91501316820648 Pay Pal – preslav0213@abv.bg  Фейсбук група : По-добро бъдеще за Преслав АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.13", "title": " Търновски студенти събират средства с концерт за болно дете\t\t\t"}
{"url": "https://trud.bg/%d0%bf%d0%be%d0%bc%d0%be%d1%80%d0%b8%d0%b5-%d1%81%d0%b5-%d0%bf%d0%be%d0%ba%d0%bb%d0%be%d0%bd%d0%b8-%d0%bf%d1%80%d0%b5%d0%b4-%d0%bf%d0%b0%d0%bc%d0%b5%d1%82%d0%bd%d0%b8%d0%ba%d0%b0-%d0%bd%d0%b0-%d1%8f/", "text": "Поморийци почетоха 141 години от рождението на поета пейо Яворов. Край морето, където е паметникът му, жители на града поднесоха цветя и венци. Истинският творчески дебют на символиста е именно в някогашно Анхиало, а едногодишното пребиваване в градчето (1899-1900 г.) е и най-плодотворният му период, коментира кметът на града Иван Алексиев, който бе сред присъстващите. „В Анхиало написах „Калиопа“, вдъхновен от една хубава мома българка…“ – изповядва се в недовършената си автобиография Яворов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.01.13", "title": " Поморие се поклони пред паметника на Яворов"}
{"url": "https://trud.bg/%d0%bf%d0%b0%d0%bd%d0%be%d1%81-%d0%ba%d0%b0%d0%bc%d0%b5%d0%bd%d0%be%d1%81-%d0%bd%d0%b5%d0%b7%d0%b0%d0%b2%d0%b8%d1%81%d0%b8%d0%bc%d0%b8-%d0%b3%d1%8a%d1%80%d1%86%d0%b8-%d0%bd%d1%8f/", "text": "„Независими гърци“ няма да подкрепи  , който се очаква да бъде поискан от гръцкия премиер Алексис Ципрас, заяви лидерът на партията „Независими гърци“ – досегашен коалиционен партньор на СИРИЗА на пресконференцията след срещата между тях двамата днес по-рано. Каменос подаде оставка като министър на отбраната след срещата, информира електронното издание на гръцкия вестник Efimerida. Той заяви, че партията му оттегля подкрепата си за правителството и заплаши с изключване всеки депутат, който гласува положително на предстоящия вот. Според изданието обаче Каменос няма действителен контрол върху парламентарната си група и се очаква част от представителите на партията да подкрепят кабинета. Различни източници уверяват, че правителството на Ципрас ще спечели вота на доверие, като вече е осигурена необходимата подкрепа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.13", "title": " Панос Каменос: „Независими гърци“ няма да подкрепи вота на доверие"}
{"url": "https://trud.bg/%d0%b7%d0%b0%d1%82%d0%b2%d0%be%d1%80-%d0%b7%d0%b0-%d0%bc%d1%8a%d0%b6-%d0%b7%d0%b0%d1%80%d0%b5%d0%b4%d0%b8%d0%bb-%d0%b4%d0%b6%d0%b8%d0%bf-%d0%b1%d0%b5%d0%b7-%d0%b4%d0%b0-%d0%bf%d0%bb%d0%b0%d1%82%d0%b8/", "text": "Три години затвор, при първоначален строг режим, постанови Окръжният съд в Търговище за млад мъж, признавайки го за виновен за пласиране на 3 фалшиви банкноти евро и кражба на гориво, с което заредил джипа си, но не платил. Престъпленията били извършени в началото на 2017 г. През нощта на 3 януари С.А. отишъл на бензиностанция в Търговище и казал да му заредят джипа с гориво за 60 лв. Влязъл вътре да пазарува, но си тръгнал без да плати бензина. По-късно продавачката установила, че има неплатено гориво и от записите на камерите било установено кой е мъжът. Тъй като бил познат на полицията с предишни прояви и вече бил съден 5 пъти, не отнело време да бъде издирен. Две седмици по-късно обаче същият млад мъж бил посочен като пласирал фалшиви три банкноти от по 20 евро. Платил с тях в хотел, където бил чест гост за по цяла нощ или почасово. Първите успял да пробута на дежурната на рецепцията, която въобще не се усъмнила. Последната обаче дал на собственика, който сравнил номерата и установил, че е измамен. Кражбата на гориво била извършена в условията на опасен рецидив и тъй като младият мъж бил осъждан с пет отделни присъди преди това, той е получил ефективно наказание. Трябва да плати и над 400 лв. разноски по делото. Присъдата подлежи на обжалване пред Апелативния съд във Варна. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.01.13", "title": " Затвор за мъж, заредил джип без да плати горивото\t\t\t"}
{"url": "https://trud.bg/%d0%b1%d1%83%d1%81-%d0%b8%d0%b7%d0%b3%d0%be%d1%80%d1%8f-%d0%bd%d0%b0-%d0%bc%d0%b0%d0%b3%d0%b8%d1%81%d1%82%d1%80%d0%b0%d0%bb%d0%b0-%d1%82%d1%80%d0%b0%d0%ba%d0%b8%d1%8f/", "text": "Бус изгоря на магистрала „Тракия“, съобщиха от полицията. Инцидентът е станал малко след 11:30 ч. преди разклона за с. Цалапица, в посока Пловдив. По първоначална информация лекотоварният автомобил „Фолксваген“ се е възпламенил в движение и е изгорял напълно. Шофьорът не е пострадал, тъй като е успял да спре и да излезе от превозното средство. От „Пътна полиция“ съобщиха, че движението в района на пожара не е затруднено, тъй като бусът е в аварийната лента. Гъст пушек се носи по магистралата обаче, тъй като пламъците все още не са напълно погасени, а вятърът затруднява работата на екипът огнеборци, отзовал се на сигнала за пожар. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.13", "title": " Бус изгоря на магистрала „Тракия“"}
{"url": "https://trud.bg/%d0%bf%d0%be%d0%bb%d0%b8%d1%86%d0%b0%d0%b9-%d0%bf%d0%be%d1%81%d1%82%d1%80%d0%b0%d0%b4%d0%b0-%d0%b2-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d0%ba%d1%80%d0%b0%d0%b9-%d0%bc%d0%be/", "text": "Служител на МВР е ранен при пътно произшествие край Монтана. Пазителят на реда е настанен в болница, съобщиха от Областната дирекция на МВР. Инцидентът е станал в събота следобед на изхода на Монтана към Лом. На кръстовището на два републикански пътя 45 годишният полицай Д. Л., който бил зад волана на лек автомобил, се е блъснал в друга кола, управлявана от 31 годишния П. С. от Вълчедръм. Служителят на МВР е настанен в болница със счупена ключица. Животът му не е в опасност. Другият водач не е пострадал при удара. И двамата шофьори са проверени за алкохол, пробите им са отрицателни. Случаят се разследва, причините за катастрофата се изясняват. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.13", "title": " Полицай пострада в катастрофа край Монтана"}
{"url": "https://trud.bg/%d0%bf%d1%80%d0%be%d0%b2%d0%b5%d1%80%d1%8f%d0%b2%d0%b0%d1%82-%d0%ba%d0%be%d0%b9-%d1%80%d0%be%d0%b2%d0%b8-%d0%b4%d1%8e%d0%bd%d0%b8%d1%82%d0%b5-%d0%bd%d0%b0-%d1%81%d0%bc%d0%be%d0%ba%d0%b8%d0%bd%d1%8f/", "text": "Бургаската екоинспекция /РИОСВ/ е извършила незабавна проверка след сигнал, че са разровени пясъчните дюни на къмпинг „Смокиня“. По време на проверката се установи, че са увредени дюнни местообитания в природна забележителност пясъчни дюни местност „Каваци“, казаха от инспекцията в неделя. По време на проверката бил установен извършителят на деянието, а увреденият имот е част от Морски плаж „Смокини“ север – изключително държавна собственост, вид на територията Защитена, НТП Крайбрежна плажна ивица, отдаден на концесия или под наем от Министерство на туризма. В първият работен ден, РИОСВ Бургас ще извърши повторна проверка за определяне на точни координати от засегнатия имот. На проверката ще бъде поканен концесионера или наемателя на плажа, който ще бъде подведен под административно наказателна отговорност. Експерти на екоинспекцията са проверили и друг сигнал- за незаконно строителство на Иракли. Установено е, че обектите, за които се говори, граничат с морски плаж „Вая“ в землището на село Емона, община Несебър. Мястото е популярно като „Плаж Иракли“, но в действителност плажът „Иракли“ се намира на юг от плаж „Вая“. Строителството засяга частни имоти в местността „Кладери“ в землище на село Емона, които са били заети в миналото от пионерски лагер. Дейностите по строителство са част от съгласуваното инвестиционно предложение , одобрено с Решение № БС-10-6/11.08.2011 г. През 2013 г., директорът на РИОСВ-Бургас, наложи принудителна административна мярка за спиране на строителството за отклонение в строителните параметри, като издаде заповед № РД-3/21.01.2013 г. Заповедта беше обжалвана в Административен съд в Бургас и отменена. С Решение № 13356/7.11.2014 г., Върховният административен съд се произнесе в полза на инвеститора. След произнасянето на съда, РИОСВ-Бургас няма правно или законово основание за спиране на строителството. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.13", "title": " Проверяват кой рови дюните на „Смокиня“"}
{"url": "https://trud.bg/%d0%b4%d0%b0%d0%bd%d1%8a%d1%87%d0%bd%d0%b8%d1%82%d0%b5-%d0%bf%d1%80%d0%be%d0%b2%d0%b5%d1%80%d1%8f%d0%b2%d0%b0%d1%82-%d1%82%d1%8a%d1%80%d0%b3%d1%83%d0%b2%d0%b0%d1%89%d0%b8%d1%82%d0%b5-%d1%81-%d0%ba/", "text": "НАП започва проверки на дружества, чийто предмет на дейност е покупко-продажба на криптовалути, съобщиха от приходната агенция. Целта е да се установи дали фирмите и техните клиенти спазват данъчното и осигурително законодателство. Данъчните ще изследват също принципа на работа на платформите за покупко-продажба на такива активи. Според НАП, тъй като трансакциите, свързани с търговия с виртуални валути, са анонимни, има риск от укриване на приходи и неплащане на данъци. От приходната агенция е направено проучване на български дружества, които притежават уебсайтове за покупко-продажби на криптовалути и вече са възложили контролни действия спрямо 9 дружества. След приключване на проверките данъчните ще анализират събраната информация и за клиентите на тези платформи, за да установят дали са декларирали доходите от извършените от тях сделки. От НАП напомнят още, че доходите на физически лица от продажба или замяна на виртуална валута се декларират с годишната данъчна декларация и върху тях се дължи данък върху общата годишна данъчна основа (10%). За целите на данъчното третиране доходите от продажба на валутата се третират като доходи от продажба на финансов актив. Печалбите, които фирмите реализират от тази дейност, също подлежат на облагане по реда на Закона за корпоративното подоходно облагане. Срокът за подаване на годишните декларации за облагане на доходите на физическите лица, придобити през 2018 г., изтича на 30 април. В същият срок трябва да се плати и дължимия данък за довнасяне. Срокът, в който фирмите подават годишни декларации за облагане с корпоративни данъци е 31 март. Повече информация за декларирането и плащането на доходи от криптовалути клиентите на НАП могат да получат от Информационния център на НАП на телефон 0700 18 700. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.13", "title": " Данъчните проверяват търгуващите с криптовалути"}
{"url": "https://trud.bg/%d0%be%d0%b1%d1%83%d1%87%d0%b0%d0%b2%d0%b0%d1%82-%d1%83%d1%87%d0%b5%d0%bd%d0%b8%d1%86%d0%b8-%d0%b7%d0%b0-%d0%b1%d0%b4%d0%b8%d1%82%d0%b5%d0%bb%d0%bd%d0%be%d1%81%d1%82-%d1%81%d1%80%d0%b5%d1%89%d1%83/", "text": "Как сърфирайки в социалните мрежи, могат да попаднат на снимки, клипове и текстове с терористично съдържание, седмокласници от училище „Никола Вапцаров” в Генерал Тошево бяха обучени от системния администратор на Районния съд в добруджанското градче. Експертът инж.Димо Водкаджиев ги предупреди да не споделят подобни материали, които призовават към насилие. Всяко съдържание, което пропагандира или подбужда към извършване на терористични действия, популяризира дейността на терористична група или пък дава познания и насоки за извършване на нападения, се определя като терористично и опасно, обясни лекторът. Според него големите платформи се стремят да защитят потребителите, като свалят подобни материали, но добре е и самите потребители на социалните мрежи да бъдат бдителни и да докладват за пропаганда на тероризъм и за език на омразата в нета. Урокът е част от лекциите по образователната програма”Съдебната власт-информиран избор и гражданско доверие.Отворени съдилища и прокуратури”, които се провеждат по инициатива на магистрати и учители, съобщиха от пресцентъра на Добричкия окръжен съд. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.13", "title": " Обучават ученици за бдителност срещу тероризма в нета"}
{"url": "https://trud.bg/%d1%80%d1%83%d0%ba%d0%be%d0%bb%d0%b0%d1%82%d0%b0-%d0%b7%d0%b0%d1%80%d0%b5%d0%b6%d0%b4%d0%b0-%d1%81-%d0%b5%d0%bd%d0%b5%d1%80%d0%b3%d0%b8%d1%8f-%d0%b8-%d0%be%d1%82%d0%b4%d0%b0%d0%bb%d0%b5%d1%87%d0%b0/", "text": "Мит е, че е култивирано глухарче Специално за “Труд” д-р Людмила Емилова представя своята поредица на дълголетието. Тя е лекар с три специалности – вътрешни болести, кардиология и ревматология и здравен мениджмънт. След като изпитва системата за лечение с плодове, чай и мед върху себе си и успява да се спаси от много тежки болести, решава, че ще се довери на природосъобразната медицина. Насърчава я създателката на метода Лидия Ковачева. През 1993 г. д-р Емилова открива медицинския си център за безлекарствено лечение, през който са преминали над 45 000 пациенти от цял свят. Мнозина са се спасили от шаблонно дефинираните от официалната медицина като нелечими заболявания и като бонус са стопили килограми, при това с траен ефект. През 1997 г. д-р Емилова става единственият български член на Лекарската асоциация към Обществото за натурална хигиена на САЩ. Руколата се радва на нарастваща популярност в България и определено заслужено все по-често я виждаме по щандовете със свежи зеленолистни, както и по сергиите на пазарите. Масово разпространеното мнение, че тя е култивирано глухарче няма нищо общо с истината. Заблудата идва от външната прилика на назъбените листа, но двете растения принадлежат на различни семейства. Руколата /Еruca sativa/ заедно с всичките й подвидове наричаме растение от семейство Кръстоцветни /Зелеви/, /Brassicaceae/, което се отглежда заради листната му маса. “Близки роднини” са синапът, зелето и карфиолът. Използва се основно в сурово състояние за салати, разядки или гарнитури. От скоро все по-често присъства при направата на зелени смутита и фрешове. От друга страна глухарчето принадлежи към семейство Сложноцветни /Asteraceae/ и е по-скоро “братче” на марулята и цикорията. Както всички зелеви растения, руколата представлява абсолютна “бомба” от хранителни вещества и е в състояние да балансира дори сравнително бедно на микронутриенти меню. Ползите за здравето при редовна консумация наистина могат да се определят като неизброими, но ето най-важните от тях: Първо. Също както останалите представители на това семейство, когато се консумира в сурово състояние, руколата формира серосъдържащото вещество сулфорафан, за което има много научни данни, че блокира ензим, свързан с растежа на много видове ракови клетки. В районите, където традиционно се консумират сурови зелеви растения, случаите на злокачествени заболявания са значително по-малко. Второ. Богата на естествени нитрати. От тях в кръвта ни се образува азотен оксид. Той се освобождава от ендотелните клетки на артериите ни и отпуска мускулните влакна в тях. В резултат – артериите се разширяват, кръвното налягане се понижава и всички органи се снабдяват с по-голямо количество кръв и работят по-добре. Този ефект на руколата може да се сравни с ефекта на нитроглицерина /медикамент, използван при стенокардни пристъпи за предотвратяване на остър миокарден инфаркт/. Трето. Според класацията на екипа учени, оглавяван от д-р Джоуел Фърман, руколата е сред храните, съдържащи най-голямо количество полезни хранителни вещества на 1 калория – 100 от 100 възможни точки за оценка. Четвърто. Високото съдържание на Омега 3 мазнини под формата на ALA /алфа-линоленова киселина/ оказва силно противовъзпалително действие в организма. Пето. Руколата е богата на каротеноиди – група вещества, към които спада бета-каротинът – провитамин А.  Шесто. Високо съдържание на фолат – естествената форма на фолиева киселина. За това се препоръчва в менюто на бременни и кърмачки, като, разбира се, не трябва да се прекалява с количествата. Седмо. Богата на антиоксиданти, които имат предпазващо черния дроб и пречистващо действие, помага за неутрализирането и извеждането от организма на тежки метали и пестициди, попаднали в кръвта. Осмо. Съдържа големи количества хлорофил с безброй благотворни действия върху човешкия организъм, едно от които е, че е в състояние са активира коензим Q10. Той е важен за дейността на сърцето, има влияние и върху имунитета и поддържане на доброто състояние на кожата. Девето. Руколата дава 25 ккл на 100 г листна маса и 1,6 г фибри. Създава чувство за ситост и е подходяща за консумация от хора със свръхтегло, както и за запазване на добрите резултати след много свалени килограми. Десето. Гони зимната депресия. Не на последно място зеленото растение има европейска слава на афродизиак. Тя е най застъпена в Италия, където местната кухня отделя голямо внимание на руколата. Тя се отглежда в промишлени количества предимно по Средиземноморието, но е изключително адаптивна и може дори да си я засеем в сандъчета на терасата. Преди да намери място на трапезата, руколата е била ползвана в народната медицина. Подобно на чесъна и лука тя е била естественият антибиотик за времето си и била популярна при настинки и упорита кашлица. С отвара от растението се е лекувал цистит, промивали са се и трудно зарастващи рани. Освен много полезна, руколата е и впечатляващо открояваща се и предпочитана заради интересния си вкус. Съветът ми е тя да се комбинира с бобови храни, за да си осигурите изобилие от витамин В6 и фолиева киселина. Винаги поръсвайте салата си от рукола и други зеленолистни с ядки и семена, за да приемете достатъчно количество витамин Е. Предпочитайте бадеми, орехи, лешници, кедрови ядки, слънчогледови семки, мляно ленено семе. Не надвишавайте дозата от една шепа, както съветва и великият учител Петър Дънов. Тази мярка е най-точна за полезното количество ценни за здравето съставки в ядките, комбинирани със зеленолистни.   Рецепти Продукти: 200 г китайско зеле,  50 г рукола  1/2 авокадо,  сокът от един портокал,  5-6 стръкчета магданоз,  1 стрък пресен лук или сърцевината на стар,  щипка сушен босилек Приготовление: Зеленчуците се нарязват. Продуктите за дресинга се смилат в блендер. Получената смес се изсипва при зеленчуците и се разбърква добре. Рецептата е на Веселин Станков – консултант сътрудник в медицинския център на д-р Емилова. 80 г бял боб (български) се изкисва в студена вода за една нощ. Прецежда се, измива се и с прибавена щипка хлебна сода се вари 5 мин. Отново се прецежда и измива и се прибавят нарязани на ситно по 20 г морков, камба, целина, праз, кромид лук, 1 скилидка чесън, няколко дръжки магданоз, 1-2 зрънца черен пипер и дафинов лист. Добавя се вода – да покрие боба и зеленчуците /за предпочитане е вместо вода да се ползва бульон от картоф, морков и целина/, и се вари под капак до омекване на зрънцата. Прибавят се 5-6 маслини каламата, без костилките, по 1 щипка чубрица, самардала и сминдух и се вари още 5 мин. Сервира се по желание със ситно накълцани рукола и магданоз. Рецептата е на Илия Илиев – главен готвач в медицинския център на д-р Емилова.", "date": "2019.01.13", "title": " Руколата зарежда с енергия и отдалечава болестите\t\t\t"}
{"url": "https://trud.bg/%d0%bf%d1%80%d0%be%d0%b3%d1%80%d0%b0%d0%bc%d0%b0%d1%82%d0%b0-%d0%b2-%d0%b5%d0%b2%d1%80%d0%be%d0%bf%d0%b5%d0%b9%d1%81%d0%ba%d0%b0%d1%82%d0%b0-%d1%81%d1%82%d0%be%d0%bb%d0%b8%d1%86%d0%b0-%d0%bd%d0%b0/", "text": "С изложби, музика и театър в Пловдив продължава програмата от откриващия уикенд, с който градът започва домакинството си като Европейска столица на културата. По случай 90 години от рождението на Йордан Радичков Пловдив е домакин на единствената по рода си изложба, посветена на автора. „Неосветените дворове“ представя няколкомесечните пътувания на Радичков из сибирската шир  в началото на 60-те години на миналия век, както и документалния филм „Черказки хроники“ на режисьора Димитър Петков. Сред акцентите  в днешната програма е премиерата на танго операта от Пиацола –  „Мария от Буенос Айрес“. Спектакълът е със специалното участие на Люси Дяковска. Преди обед с подбрана  програма ще посрещат децата Народната библиотека „Иван Вазов“ и Етнографският музей. С вход „свободен“ ще са още Природонаучният музей и Домът на киното. „Музейко“ също ще е в Пловдив, за да представи едни от най-популярните открития на 19 и 20 век. Пътуващата изложба „Еврика“ е експозиция на интерактивни модули, които децата могат да видят в Регионалния исторически музей. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.13", "title": " Програмата в европейската столица на културата Пловдив продължава и днес"}
{"url": "https://trud.bg/%d0%bc%d0%b0%d0%b9%d0%ba-%d0%bf%d0%be%d0%bc%d0%bf%d0%b5%d0%be-%d1%89%d0%b5-%d0%bd%d0%b0%d1%81%d1%82%d0%be%d1%8f%d0%b2%d0%b0-%d0%bf%d1%80%d0%b5%d0%b4-%d0%bf%d1%80%d0%b8%d0%bd%d1%86-%d0%bc%d0%be%d1%85/", "text": "Дипломат номер едно на САЩ Майк Помпео заяви днес, че ще настоява пред саудитския престолонаследник принц Мохамед бин Салман да бъде потърсена сметка на всички отговорни за убийството на журналиста Джамал Хашоги, предаде Франс прес. Помпео заяви това по време на визита в Катар, която е част от обиколката му в Близкия изток. „Ще продължим да обсъждаме с престолонаследника и със саудитците въпроса, така че на всички да бъде потърсена сметка във връзка с неприемливото убийство на Джамал Хашоги“, каза Помпео. По-късно той ще отпътува за Рияд.  Американският Сенат смята принц Мохамед за „отговорен“ за това убийство, станало в началото на октомври в саудитското консулство в Истанбул. Правителството на Доналд Тръмп обаче не го обвини директно, отбелязва агенцията.  В Катар Помпейо каза още, че спорът между Катар и неговите съседи от Персийския залив е продължил прекалено дълго, предаде Ройтерс. „Ние сме по-силни, когато работим заедно и споровете са ограничени. Когато имаме общо предизвикателство, споровете между страните със споделени цели никога не са от полза“, подчерта той. Бахрейн, Египет, Саудитска Арабия, Обединените арабски емирства започнаха бойкота на Катар през юни 2017 г. Те твърдят, че Катар финансира екстремистки групировки и е прекалено близък до Иран. Катар отрича обвиненията за финансиране на екстремисти, но Доха споделя големи офшорни полета с природен газ с Техеран, което осигурява на гражданите му най-високия доход на глава от населението в света. Катар възстанови дипломатическите връзки с Техеран след избухването на кризата, което беше удар за Саудитска Арабия, възприемаща Иран като основен регионален съперник, отбелязва Асошиейтед прес по темата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.01.13", "title": " Майк Помпео ще настоява пред принц Мохамед бин Салман да бъде потърсена сметка на отговорните за убийството на Хашоги"}
{"url": "https://trud.bg/%d0%bc%d0%b8%d1%85%d0%b0%d0%b5%d0%bb%d0%b0-%d1%84%d0%b8%d0%bb%d0%b5%d0%b2%d0%b0-%d1%81-%d0%b3%d0%b0%d0%b4%d0%b6%d0%b5-%d0%b2-%d0%bf%d0%b5%d1%82%d1%80%d0%b0/", "text": "Обиколила 10 държави миналата година Михаела Филева си подари почивка в Йордания в първите дни на новата година. Поп певицата сподели с последователите си екзотични снимки от древния град Петра и се похвали, че изминалата 2018 година била много щастлива за нея. Макар и да избягва да говори за личния си живот публично, близки до Филева разказаха, че тя обикаля страната заедно с новото си гадже, което стои далеч от светлините на прожектора. „Ако трябва да съм откровена, ще призная, че изпратих най-страхотната година в живота си – по-щастлива и споделена не съм се чувствала, пътувах много, посетих 10 държави, бях на 10 концерта на любими изпълнители и банди, вторият ми албум е факт, купих дом на майка си, а поводите да се срещаме с вас бяха над 90… за 365 дни. Благодаря ви за обичта, благодаря за споделените моменти, чувствам се благословена, че ви има и сме заедно. Бъдете здрави и нека направим 2019-а още по-добра!” – написа тя в инстаграм, профила си. По всичко личи, че Михаела няма намерение да остави кариерата си на заден план и продължава все така упорито да работи. През месец декември заедно със Свилен Ноев от „Остава” представиха клипа на дуетната си песен „Хронометър”, част от самостоятелния албум на Свилен – „Different”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.13", "title": " Михаела Филева с гадже в Петра\t\t\t"}
{"url": "https://trud.bg/%d0%b5%d1%82%d0%be-%d0%b3%d0%be-%d0%bc%d0%b0%d0%b3%d0%b8%d1%87%d0%b5%d1%81%d0%ba%d0%be%d1%82%d0%be-%d1%85%d0%b0%d0%bf%d1%87%d0%b5-%d0%b7%d0%b0-%d1%82%d1%8f%d0%bb%d0%be-%d0%bc%d0%b5%d1%87%d1%82%d0%b0/", "text": "Всеки е изпитал затворения цикъл на диетите С Новата Година винаги идват нови обещания и цели. А обещанията идват отвсякъде. Обещават ни, че ако си купим “магическото хапче”, ще изгорим излишните килограми. Обещават ни, че с ексклузивната “10-дневна диета” на някоя холивудска звезда ще се вталим за нула време. Обещават ни, че с най-новия “масаж за горене на мазнини” ще постигнем тяло-мечта… Обещават, а ние вярваме! Защото звучи прекрасно, че без много усилия ще постигнем своите цели за красива фигура и добро здраве. А истината е, че трайните резултати идват, когато осъзнаем, че магическо хапче НЕ СЪЩЕСТВУВА. Здравето и красивото тяло са резултат от добро хранене (80%) и физически упражнения (20%). А всички хранителни добавки, естетични процедури и пр. са именно ДОБАВКИ към един здравословен начин на живот, но те не могат да заместят правилния режим на хранене и спорт. Всички тактики, които обещават бързи резултати, в повечето случаи са краткотрайни и водят до възвръщане на натрупаните килограми, което пък от своя страна води до разочарование…  Но съм сигурна, че вие вече знаете, защото ако поне веднъж сте били на една от онези “магически” диети, най-вероятно сте изпитали на собствен гръб ЗАТВОРЕНИЯ ЦИКЪЛ НА ДИЕТИТЕ: бързо отслабване, трудно задържане на килограмите, повторно напълняване… и пак отначало, в търсене на мигновени, но краткотрайни резултати. Този цикъл може да продължи месеци, години или цял живот. За онези от вас, които са попаднали в капана на строгите диети, или са на път да направят необмислен избор, предлагам 3 съвета, които доказано помагат за постигане на по-трайни резултати с по-малко лишения: 1. Поставете си реалистични цели – ако досега не сте спортували, нито пък сте готвили здравословно, най-вероятно няма да е много реалистично (нито здравословно) изведнъж да почнете да ходите на фитнес 6 дни в седмицата или пък да готвите само с авокадо и киноа. Поставете си реалистични цели – такива, които са съобразени с вашия начин на живот и здравословно състояние. А ако имате нужда от подкрепа, може да се обърнете към специалист. 2. Намалете порциите – противно на общоприетите вярвания, строгите диети не са единственият начин за сваляне на килограми. Нещо лесно като това да намалите порциите (например, вместо 2 филии хляб, да хапнете една) също ще ви повлияе добре! Започнете от там – сервирайте основното ядене в по-малки чинии. Научни изследвания показват, че този трик ни помага да приемаме по-малко калории без да чувстваме лишения. 3. Здравословният начин на живот е постоянство, не закон – за да постигнем трайни резултати, е необходимо постоянство. Но това не означава, че трябва да сме стриктни 100% от времето. Освен ако не сте професионален атлет, стриктното спазване на режим не е наложително през цялото време. Вместо да се стараете да сте перфектни на 100%, опитайте се да следвате здравословен режим в по-голямата част от времето, като отвреме-навреме си давате повече свобода. И ако любимият ви покани на вечеря и ви поръча любимата торта – насладете се!   Бананов кекс И здравословното е вкусно! Ето рецепта за един бананов кекс, в който ще се влюбите. И след като си хапнете от него, няма да искате да се качите на кантара. Продукти: 1 ч.ч. пълнозърнесто брашно  3/4 ч.ч. бяло брашно  1/2 ч.ч. мед  1/3 ч.ч. зехтин  1 ч.ч. намачкани банани  2 яйца  1/4 ч. мляко  1 ч.л. сода за хляб  1 ч.л. канела Приготовяне: 1. Загрейте фурната на 160°C.  2. Разбъркайте меда, зехтина и яйцата с миксер. Добавете намачканите банани.  3. Прибавете млякото, содата, канелата и солта към получилата се смес. Разбъркайте с миксер.  4. Добавете брашното (пълнозърнестото и бялото) към сместа. Разбъркайте с миксер.  5. Използвайте добавки по избор: натрошени орехи, фурми или др.  6. Изсипете сместа в правоъгълна (или стандартна) форма за кекс.  7. Оставете да се пече във фурната за 1 час на 160°C.  8. Преди да извадите кекса, го оставете да се стегне за около 10-15 мин. Сервирайте! 🙂 *Авторката е нутриционист към Британската асоциация за нутриционисти, завършила Медицинския факултет в Лондонския университетски колеж (University College London). Преди това завършва Интегративно хранене в Ню Йорк и психология в НБУ", "date": "2019.01.13", "title": " Ето го магическото хапче за тяло-мечта\t\t\t"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d0%b2%d0%be%d0%b9%d0%b2%d0%be%d0%b4%d0%b8%d0%bd%d0%be%d0%b2%d0%be-%d0%bf%d1%80%d0%b8%d0%b7%d0%be%d0%b2%d0%b0-%d0%b7%d0%b0-%d1%81%d0%bf%d0%b8%d1%80/", "text": "За седми пореден ден жителите на Войводиново се събраха на протест в центъра на селото. Те настояват за премахването на незаконните постройки от ромската махала, след като двама младежи пребиха командос от армията. Въпреки започналото събаряне на незаконни постройки в ромската махала, хората продължават да се събират на мирни демонстрации. Днес кметът на селото Димитър Тасев излезе с апел да преустановят протеста, докато текат сроковете за събаряне на постройките. Целта е да се съкрати огромният разход за охрана на протестите, както и на ромската махала в селото, предава По информация на  протестите срещу незаконната ромска махала в село Войводиново ще бъдат временно прекратени. Местните хора спират всекидневните си шествия до 24 януари. До тогава властите трябва да премахнат незаконните масивни постройки в ромската махала.  Ако това не се случи, протестите ще бъдат подновени. Кметът на Войводиново съобщи, че се обмисля освободеният терен да бъде озеленен и превърнат в парк. Междувременно, собствениците на незаконни постройки са настанени при роднини и приятели, а багажът и вещите им се пазят в кметството, като до момента никой от ромите не ги е потърсил. Очаква се през настоящата седмица да бъде изписан и пострадалият военен, чието състояние вече се подобрява.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.13", "title": " Кметът на Войводиново призова за спиране на протестите\t\t\t"}
{"url": "https://trud.bg/%d0%b4%d0%b5%d0%bd%d0%b8%d0%b5%d0%bb-%d0%bd%d0%b0%d0%bd%d0%ba%d0%be%d0%b2-%d0%b5-%e2%84%96-1-%d0%b2-%d0%bf%d0%be%d1%87%d0%b5%d1%82%d0%bd%d0%b0%d1%82%d0%b0-%d0%b4%d0%b5%d1%81%d0%b5%d1%82%d0%ba%d0%b0/", "text": "Дениел Нанков оглави „Топ 10“ на плувния шампион на България ПСК „Черно море“ за 2018 г., съобщиха от пресцентъра на клуба. Тържествената церемония, по време на която бяха обявени имената на състезателите от почетната десетка на най-успешния клуб у нас, се проведе в Юнашкия салон. Нанков е първи с натрупан актив от 176 т.Ето и успехите на Нанков в цифри – трето място на 50 м кроул, шеста позиция на 100 в същата дисциплина, подобрено време на 200 м кроул; вицешампионски трофей в смесената щафета на 4 х 50 м; шампионска титла в правата щафета 4 х 50 м. С резултатите си на малък басейн от декември на 50, 100 и 200 м свободен стил Дениел Нанков успя да покрие норматив за престижния турнир „Мултинейшън“ в Австрия. Двамата най-добри плувци по точки на ФИНА са Бояна Кирчева и Тихомир Тодоров. Всички състезатели получиха премии от клубното ръководство. Председателят на УС на „Черно море“ Филип Ромбаут поздрави плувците и техните треньори за постигнатите успехи: „Нека през 2019 г. те бъдат още повече. Годината е изключително важна, Варна е Европейски град на спорта и всички погледи ще бъдат отправени към вас и вашите успехи“. Ромбаут подчерта, че УС на клуба има интересни идеи и проекти, които предстои да бъдат осъществени през настоящата година. И добави, че е заявена категорична подкрепа от община Варна да бъдат обследвани енергийните системи на комплекс „Приморски“.„Догодина предстоят форумите в Токио, Париж и Лос Анджелис. И аз ви гарантирам, че ако някои от вас отиде там, ще бъда до него и ще съм изключително щастлив“, каза още Ромбаут и добави, че по решение на ръководството тази година …ще бъдат отпуснати стипендии за най-добрите клубни състезатели. Приветствия към треньори, състезатели и родители отправиха и зам.-кметът на Варна Коста Базитов, главнокомандващият на ВМС Митко Петев и зам.-председателят на клуба Миролюб Адамов. Базитов ги поздрави и от името на градоначалника на морската столица Иван Портних. ПСК „Черно море“ изпрати впечатляваща 2018 г. – за трета поредна година клубът доминира във всички възрасти в родното плуване и е комплексен шампион на страната и носител на „Купа България“ за всички възрасти сред 63 клуба.. Варненци оглавяват годишната класация на федерацията с 3060, 57 стотни. През изминалата година плувците от клуба са спечелили в държавните шампионати рекордните 133 медала – 61 златни, 41 сребърни и 31 бронзови. В ПСК „Черно море“ е изградена стабилна възрастова пирамида – работи се изключително сериозно – от деца през юноши младша и старша, до мъже и жени. Изминалата година ще се запомни още и с това, че Тихомир Тодоров се докосна до магията на олимпизма. Възпитаникът на треньора Никола Петров участва на младежката олимпиада в Буенос Айрес и се класира на 21-во място на 100 м бътерфлай. Най-добрата състезателка на клуба по точки на ФИНА Бояна Кирчева спечели 4 шампионски титли на 200 и 400 м свободен стил, четири 2-ри места на 50 и 100 м свободен стил и 8 медала от щафети на 25 и 50-метров басейн.  През лятото Тодоров и Калина Николаева участваха на европейско първенство по плуване. Тихомир Тодоров спечели 5 медала на балканиадата в Сараево и злато на „Мултинейшън“ в Австрия в дисциплината 100 м бътерфлай. Калина Николаева бе единствената девойка в България, която покри норматив и участва на европейското по плуване за  младежи и девойки във Финландия. За годината възпитаничката на Антон Гиляревския е 21 пъти републиканска шампионка и има направени 12 поправки на национални рекорди. Зад успехите на талантите от клуба стои трудът на техните треньори – Никола Петров, главен треньор в клуба, Антон Гиляревски, Борислав Георгиев, Доротея Славкова, Калоян Георгиев и Меглена Николова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.13", "title": " Дениел Нанков е № 1 в почетната десетка на ПСК „Черно море“\t\t\t"}
{"url": "https://trud.bg/%d0%b8%d0%b7%d0%b2%d0%b5%d0%b4%d0%be%d1%85%d0%b0-%d0%be%d1%82-%d0%b5%d0%ba%d1%81%d0%bf%d0%bb%d0%be%d0%b0%d1%82%d0%b0%d1%86%d0%b8%d1%8f-%d0%bd%d0%b0%d0%b9-%d0%b3%d0%be%d0%bb%d0%b5%d0%bc%d0%b8%d1%8f/", "text": "  АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.01.13", "title": " Изведоха от експлоатация най-големия самолет в света „Еърлендър 10“"}
{"url": "https://trud.bg/51-%d0%b3%d0%be%d0%b4%d0%b8%d1%88%d0%b5%d0%bd-%d1%82%d1%83%d1%80%d0%b8%d1%81%d1%82-%d0%b5-%d0%bf%d0%be%d1%87%d0%b8%d0%bd%d0%b0%d0%bb-%d0%be%d1%82-%d0%b8%d0%bd%d1%84%d0%b0%d1%80%d0%ba%d1%82-%d0%bf/", "text": "51-годишен турист е починал от инфаркт при изкачване на Черни връх. Инцидентът е станал в събота. Отново тогава екипи на Планинската спасителна служба са оказали помощ на млад мъж със счупен крак в местността Карандила край Сливен. Туристът е пострадал при подхлъзване. Акцията е продължила около два часа, съобщиха от Планинската спасителна служба (ПСС), цитирана от  От ПСС предупреждават, че в студеното време рискът от инфаркт се увеличава.", "date": "2019.01.13", "title": " 51-годишен турист е починал от инфаркт при изкачване на Черни връх"}
{"url": "https://trud.bg/%d1%80%d0%b0%d0%ba%d0%b5%d1%82%d0%b8-%d1%81%d1%8a%d1%81-%d1%81%d1%82%d1%80%d0%b0%d1%88%d0%bd%d0%b8-%d0%b8%d0%bc%d0%b5%d0%bd%d0%b0/", "text": "Ядреното разоръжаване засега изглежда се отлага Паритетът се запазва През 2018 година Русия се превърна в един от най-важните играчи в световната надпревара във въоръженията, тя представи свои оръжия от ново поколение, както и проведе най-крупните военни учения в своята история. Намерението на САЩ да се оттегли от договора за ракетите с малък и среден обсег допълнително наелектризира обстановката. Съвсем логично Русия обяви, че е изпробвала успешно новата си система „Авангард” – ракета, която развива хиперзвукова скорост от над 20 000 км/ч, която не може да бъде прехваната от сега съществуващите ПВО системи. Програмата за въоръжение за 2018-2027 година предвижда да бъдат изхарчени 20 трилиона рубли (около 307 милиарда долара) за модернизиране и нови инфраструктурни проекти. Путин обяви програма за увеличаване на обсега на съществуващите въоръжения и за изпитания на оръжие от ново поколение, способно да нанесе удар по всяка точка от земното кълбо. През 2018 г завърши програмата за пусковите изпитания на междуконтиненталната балистична ракета „Сармат”, разработена заедно с междуконтиненталната балистична ракета „Войвода” и способността им да пренасят повече ядрени бойни глави. В Деня на Победата 9 май 2018 г. публиката видя ракетния комплекс „Кинжал”, който започна да се разработва преди 20 години и също може да бъде снабден с ядрени заряди. Продължава работата над балистичната ракета с неограничен обсег, сравнима с параметрите на US ракетите „Томахоук”. Неотдавна Държавният департамент на САЩ огласи справка за съкращаването на ядрените арсенали на Америка и Русия. Според данните Русия разполага с 527 носители – балистични ракети, тежки бомбардировачи и подводници – общо на въоръжение са 1444 бойни заряда. САЩ имат 652 носители с 1350 ядрени заряда. Заедно с резервите Русия има 779, а САЩ – 800 носители (виж графиката).   САЩ тестват „Минитмън 3“ В края на миналата година Военновъздушните сили на САЩ осъществиха пробно изстрелване на междуконтинентална балистична ракета „Минитмън 3“ (Minuteman 3) без боен заряд. Тя беше изстреляна от военновъздушна база „Ванденбърг“ в Калифорния, предаде Асошиейтед прес. ВВС на САЩ заявиха, че ракетата била изстреляна с цел да бъде определена точността и надеждността на тази система, както и че подобни изпитания „нямат връзка с никакви реални събития в света“. ВВС на Вашингтон допълват, че бойната глава на ракетата с блокове за индивидуално насочване е достигнала определената цел, но подробности не могат да бъдат огласени. Военновъздушните сили на САЩ изпробват ракетите „Минитмън“ чрез изстрелване от Калифорния по цел в Тихия океан. През юли м. г. над Пасифика нарочно беше унищожена ракета поради неуточнена аномалия при полета.  Американските междуконтинентални балистични ракети с наземно базиране са от 70-те години на миналия век. На въоръжение САЩ имат междуконтинентални балистични ракети с наземно базиране само от един тип – LGM-30G Minuteman-3. Всяка ракета има по един заряд W87 с мощност до 300 килотона (но може да носи до три бойни глави). Последната ракета от този тип е била произведена през 1978 г. Тези ракети нееднократно са модернизирани, а срокът им за използване изтича през 2030 г.   Тризъбецът излита от подводници Вашингтон обнародва своята нова ядрена доктрина, една от главните обявени задачи на която е снабдяването на бойните блокове на балистичните ракети „Трайдънт II”, изстрелвани от подводници, с нови свръхточни бойни глави с малка мощност, а също създаване на нова ядрена крилата ракета с голям радиус и висока точност. Пентагонът заявява, че това му е необходимо, за да компенсира превъзходството на руснаците в тактическото ядрено оръжие, което позволявало на Москва да се надява, че тя, използвайки непосредствено на бойното поле ядрени боеприпаси с малка мощност, от една страна ще постигне военна победа на конкретен театър на военните действия, но от друга страна, ще съумее да избегне ескалацията на ядрен конфликт на глобално ниво. Военноморските сили на САЩ извършват успешни изпитания на междуконтиненталната балистична ракета „Трайдънт -2” край бреговете на Калифорния. При последните тестове ракетата е била изстреляна от борда на атомната подводница „Кентъки” от клас „Охайо”. Посоката на нейния полет не се уточнява. Заради изпитанието са били изменени трасетата на самолетите, пристигащи в Калифорния. „Трайдънт-2” има обсег от 11 000 километра.   „Рубеж“ не може да бъде засечена Световните военни експерти са удивени от най-новия руски ракетен комплекс – междуконтиненталната балистична ракета РС-26 „Рубеж“. Новата руска ракета РС-26 лети по постоянно изменяща се траектория. Подобно оръжие няма в нито една друга армия. Забравете за системите за противоракетна отбрана. Пред РС-26 те са безсилни, казват експерти. Руската ракета превъзхожда даже „Топол-М”. РС-26 лети със хиперзвукова скорост и постоянно маневрира. Гарантирано част от изстреляните ракети преодоляват системите за ПРО и достигат своите цели. Произведената във Воткинския военен завод ракета е значително по-лека от своите предшественички благодарение на това, че е направена от високоустойчиви полимерни материали. Ракетата „Ярс” тежи 120 тона, докато „Рубеж” е 80 тона, а общата мощност на четирите елемента на бойната глава е 1,2 мегатона. Най-голямо безпокойство у другите армии предизвиква фактът, че ракетата има далекобойност 11 000 км. Това означава, че може да поразява обекти на територията на САЩ. Заместник-държавният секретар на САЩ по контрола на въоръженията Роуз Гьотемюлер призова за икономически санкции срещу Русия заради предполагаемо нарушаване на договора за ликвидиране на ракетите със среден и малък обсег. Заедно с това РС-26 има бърз старт – тя ускорява за по-малко от 5 минути. Наземните средства за локация на НАТО в Европа даже няма да успеят да регистрират пуска. Ракетите са способни постоянно да сменят своята посока и височината на полета, така че противоракетната отбрана ще бъде максимално затруднена.   Хиперзвуковата „Авангард“ В края на миналата година руското министерство на отбраната осъществи изпитания на хиперзвуковата ракета „Авангард“, завършили с пълен успех и потвърдили всички нейни тактико-технически характеристики. Това заяви на правителствено заседание руският президент Владимир Путин. Путин посочи, че хиперзвуковата система „Авангард“ ще постъпи на въоръжение в руските въоръжени сили още от 2019 г. „През 2019 г. на въоръжение в руската армия ще постъпи новата междуконтинентална стратегическа система „Авангард”, ще бъде разгърнат такъв полк в състава на Стратегическите ракетни войски“, каза руският президент.  Изпитанието било осъществено от ракетната база в Домбаровски в южната част на планината Урал. Кремъл заяви, че ракетата успешно поразила целта си, която се намирала на полигона Кура на полуостров Камчатка (на разстояние от 6000 км). Според руското президентство Владимир Путин лично е наблюдавал изпитанието на „Авангард“ от контролната зала на министерството на отбраната. Путин беше споменал „Авангард” сред поредица нови ядрени оръжия, представени от него през март, за които заяви, че не могат да бъдат прехващани. По думите му „Авангард” може да излети в атмосферата 20 пъти по-бързо от скоростта на звука. „Движи се към целта като метеорит, като огнено кълбо”, каза Путин.   „Сармат“ заменя „Сатана“ Поостарялата руска балистична ракета „Сатана“ излиза в пенсия. На нейно място идва „Сармат“, на запад вече я наричат „Сатана-2“. Ракетата се разработва от началото на този век, но за пръв път е обявена през 2014 година. Тя е по-тежка и способна от „Сатана“, защото може да носи 15 бойни глави с мощност от 350 килотона или 10 бойни глави с мощност около или над 1 мегатон. ”Сармат” може да излети и само с една бойна глава, която обаче да е с мощност колкото на най-големите водородни бомби в историята на човечеството. Ракетата може да носи 24 хиперзвукови мини ракети. Те могат да маневрират и да се движат със скорости между 6 174 и 12 348 км/ч. Могат да имат тактическа ядрена бойна глава, която да гарантира унищожаването на противоракетните комплекси на противника. Друго предимство на ракетата е, че тя има неограничен обсег и може да прелита над Южния полюс. Всички американски радари, ПРО защити и известителни системи са разположени на север, защото предполагат нападение с ракети, прелитащи над Северния полюс. До сега това бе единствената възможност, но „Сармат” може да прелита над Южния полюс, като по този начин да извършва изненадващи атаки над САЩ. Освен това, благодарение своята мощност, ракетата може да извършва и частична орбитална бомбардировка, която също е невъзможна за засичане и противодействие. Тъй като се задвижва от течно гориво, то ”Сармат” се базира в ракетни силози, които по традиция са добре прикрити. Руските инженери са конструирали ракетата така, че тя да не изисква строежа на нови силози, а да може да се настани в старите, заемани сега от „Сатана“.              ", "date": "2019.01.13", "title": " Ракети със страшни имена\t\t\t"}
{"url": "https://trud.bg/%d1%80%d0%b0%d0%bc%d1%83%d1%88-%d1%85%d0%b0%d1%80%d0%b0%d0%b4%d0%b8%d0%bd%d0%b0%d0%b9-%d0%b7%d0%b0%d1%8f%d0%b2%d0%b8-%d1%87%d0%b5-%d0%bc%d0%b8%d1%82%d0%b0%d1%82%d0%b0-%d0%b2%d1%8a%d1%80%d1%85%d1%83/", "text": "Косовският премиер Рамуш Харадинай отново подчерта, че вносните мита от 100% върху сръбските стоки ще останат, докато Белград не признае независимостта на Косово. Изказването е след първото заседание на правителството за тази година предава държавната „Радио и телевизия Косово“ (RTK). По неговите думи, Прищина не се подчинява на Сърбия или Брюксел за митническата си политика. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.13", "title": " Рамуш Харадинай заяви, че митата върху сръбските стоки остават"}
{"url": "https://trud.bg/%d0%b4%d0%b6%d0%b5%d1%84-%d0%b1%d0%b5%d0%b7%d0%be%d1%81-%d0%bc%d1%83%d0%bb%d1%82%d0%b8%d0%bc%d0%b8%d0%bb%d0%b8%d0%b0%d1%80%d0%b4%d0%b5%d0%bd-%d1%80%d0%b0%d0%b7%d0%b2%d0%be%d0%b4/", "text": "Гръмна новината по-рано тази седмица, че най-богатият човек на света – основателят на компанията за онлайн-търговия „Амазон” – Джеф Безос, се развежда с дългогодишната си съпруга Макензи. Решението беше обявено като взето по взаимно съгласие, приятелски и с намерението двамата да продължат съвместната си работа и проекти. Макензи Безос, разбира се, беше веднага наредена сред най-богатите жена на планетата. Освен утвърден писател, един от първите назначени служители в “Амазон” и с привилегиите на акционер, които идват от това, по законодателството на щата Вашингтон, където пребивава семейството с четирите си деца, при липса на извънбрачно споразумение, тя задължително получава 1/2 от всичко придобито по време на брака. Воглаве с половината от близо 140-те млрд. долара лично богатство натрупани от Джеф Безос за 25-те години съвместен живот със съпругата му, идват още именията, самолетите, яхтите и каквото още там делят свръхбогатите. Дотук историята е чисто и просто “проблеми на Първия свят” и едва ли би си струвало да й се обръща повече внимание. Ако 48 часа по-късно, в четвъртък, американското булевардно списание “Нешънъл Инкуайрър” не публикува изненадващи разкрития, че причината за развода на Безос е предполагаема “тайна връзка” на мултимилиардера с бившата телевизионна водеща от тясно свързаната с републиканците телевизионна компания “Фокс” Лорийн Санчез. Журналисти на изданието следили основателя на “Амазон” в продължение на четири месеца, през териториите на пет щата и разполагат дори с цяла серия интимни текстови съобщения и снимки, разменяни между Санчез и Безос. От “Инкуайрър” уведомили собственика на “Амазон” за подготвяната публикация на първата им страница в четвъртък, което вероятно е провокирало обявяването на развода два дни по-рано. Адвокат на Безос, цитиран от изданието, посочва че мултимиардерът и съпругата му са били официално разделени отдавна, намеквайки, че във връзката на основателят на “Амазон” с Лорийн Санчез няма нищо скандално. И по същество не би имало, ако собственикът на “Инкуайърър”, заплатил за четиримесечното разследване, Дейвид Пекър, не е един от най-върлите поддръжници на американския президент Доналд Тръмп. И тясно замесен в извънсъдебни плащания с цел потушаване на най-различни предполагаеми секс-скандали, свързани с бъдещия държавен глава по време на предизборната му кампания през 2016 г. Като такъв Пекър дори получи имунитет от американското правосъдие, за да свидетелства срещу Майкъл Коен, бившия адвокат на Тръмп, който бе осъден на 3 години затвор през декември за лъжесвидетелстване. Доналд Тръмп пък е обект на постоянна широкомащабна журналистическа офанзива от страна на един от най-авторитетните всекидневници в САЩ, “Вашингтон Поуст”, собственост на не кой друг, а именно на Джеф Безос. Сам Тръмп коментира преди няколко дни пред медиите информацията за развода на основателя на “Амазон” като чудесна новина. И как не?! На фона на всичко случило се последните седмици около блокажа на американското правителство и отказа на Доналд Тръмп да подпише федералния брюджет, ако демократите не отпуснат търсените от него 5,7 млрд. долара за гранична стена с Мексико, да удариш такъв дистанционен шамар на един от най-големите си критици, несъмнено топли душата на обитателя на Белия дом. Та да разкажем накратко и за Джеф Безос! Бъдещият мултимилиардер е роден на 12 януари 1964 г. в град Албакърбки, щата Ню Мексико. След семейни перипетии се прехвърля с роднините си във Флорида. На ранна възраст проявява интерес към електрониката, а в гимназията се ориентира към компютрите. В тази област Джеф Безос завършва университета в Принстън през 1986 г. и започва кариера на “Уолстрийт”. През 1990-а е най-младият директор на инвестиционна банка, а три години по-късно се запознава и сключва брак с Макензи. Именно през 1993 г. в зората на интернет е създадена концепцията за “Амазон” – първоначално като първата онлайн-книжарница. Оттам бизнесът се пренасочва към резервации на туристически почивки, а в последствие и като най-големия “централен интернет магазин” за всичко необходимо.   Към Космоса От пионер в онлайн търговията Джеф Безос беше и първият частен предприемач, който се включи в частната надпревара за владение на космическото пространство за туристически цели. Именно програмата “Ориджин” на Безос стимлуира Илон Мъск от “Тесла” и Ричард Брансън от “Върджин” да се включат в състезанието. За милиардери към Космоса.   За него Все пак остава шеф Едното хубаво нещо що се отнася до Джеф Безос е, че друго ако не поне е обикновен акционер на корпорацията “Амазон”. Вярно – държи около 16,1% от дяловете – повече от всеки друг акционер. И пак без контролно мнозинство, само посредством обикновено притежание. (..) контролът му върху “Амазон” е явен.   Сериен иноватор Безос е сериен иноватор. С “Амазон” той промени начина, по който работят продажбите на дребно. И приложи същия плам на креативност към медиите – “Вашингтон пост”, и при създаването на “Амазон Студиос”. Най-вълнуващото за мен е неговият стремеж да помогне на човечеството да се върне на Луната, да се засели на Марс и да достигне други дестинации.   Ударих лотарията с него Със сигурност спечелих от лотарията с Джеф по определен начин. Той е най-добрият ми читател. Но пък е абсолютната ми противоположност. Той е много социален, обича да се среща с хора, докато за мен коктейлите и безбройните разговори на тях са изнервящи.   Екстроверт и семеен тип Джеф очевидно е екстроверт, който може спонтанно да импровизира. За него семейството е много важно и той изцяло разчита на Маккензи да създаде стабилен живот у дома. Те са толкова нормално и сплотено семейство, че направо изглеждат противоестествени.", "date": "2019.01.13", "title": " Джеф Безос – Мултимилиарден развод"}
{"url": "https://trud.bg/%d0%b4-%d1%80-%d0%b0%d1%81%d0%b5%d0%bd-%d0%bc%d0%b5%d0%b4%d0%b6%d0%b8%d0%b4%d0%b8%d0%b5%d0%b2-%d0%b2%d1%81%d0%b5-%d0%bf%d0%be-%d0%bc%d0%b0%d0%bb%d0%ba%d0%be-%d0%b1%d1%8a%d0%bb%d0%b3%d0%b0%d1%80%d0%b8/", "text": "Тенденцията отпреди 2-3 години на отлив на лекари от България сега отстъпва място на обратното – все повече специалисти се връщат, за да практикуват у нас. Това каза пред   д-р Асен Меджидиев, зам.-директор на „Пирогов“ и председател на Столичната колегия на БЛС. По думите му над 110 специализанти са минали през „Пирогов” за последните две години. А междувременно се върви и към това в чужбина за лечение да се пращат по-малко българи и обратното – у нас да се канят български лекари, специалисти в областта си, които да извършват операции: „Първо – държавата ще разходва по-малко средства за такова нещо, второ – екипите, които работят с тези професори, ще могат да бъдат по-лесно обучавани на място. Те ще присъстват на тези операции”, посочи д-р Меджидиев. Самият той преди години бил изпратен да специализира в Германия, но след това решава да се върне в България, твърдо убеден, че ще успее да се реализира. И днес не съжалява за това. Столичната колегия на Лекарския съюз официално поде инициативата „Фонд за лекарска взаимопомощ”. С помощта на фонда ще бъдат събирани финансови средства за изпращане на млади лекари на специализация в чужбина. На 24 януари ще бъде подписан договор с йерусалимската болница „Хадаса” за специализация на български лекари в абсолютно всички специалности, посочи д-р Меджидиев: „Хората, които ще заминават ще се препоръчват от ръководителите на лечебните заведения. Там ще се изграждат и договорни отношения”. Едно от условията в договорните отношения ще бъде даденият лекар задължително да се връща у нас след специализация, за да практикува 3-5 години. Д-р Меджидиев напомни – да си лекар е кауза без мандат. Затова е необходимо да се окуражават младите кадри в професията: „Много е важно да върнем доверието към лекарите в обществото”. Още една инициатива, която в момента е само идея, е да бъде създадена „Болница на християнската църква”, където да бъдат лекувани хората, нямащи средства дори да си платят осигуровките. Засега идеята има подкрепата на Столичната община, а Столичната лекарска колегия е готова да осигури екипите: „Навсякъде има такива болници. Има и болница на църквата, до която всички имат достъп – и тя просто помага. Християнството и медицината са заедно, те не могат да мърдат – ръка за ръка”, каза още д-р Меджидиев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.13", "title": " Д-р Асен Меджидиев: Все по-малко българи трябва да се пращат за лечение в чужбина\t\t\t"}
{"url": "https://trud.bg/%d0%ba%d1%80%d0%b0%d0%b9%d0%bd%d0%be%d0%b4%d1%8f%d1%81%d0%bd%d0%b0%d1%82%d0%b0-%d0%bf%d0%b0%d1%80%d1%82%d0%b8%d1%8f-%d0%b0%d0%bb%d1%82%d0%b5%d1%80%d0%bd%d0%b0%d1%82%d0%b8%d0%b2%d0%b0-%d0%b7%d0%b0/", "text": "Крайнодясната германска партия „Алтернатива за Германия“ реши да води кампания за излизане на страната от Европейския съюз, ако исканията за дълбоки реформи в Евросъюза не бъдат изпълнени в разумен срок. Сред исканията за реформи на Европейския съюз, отправени от „Алтернатива за Германия“, са премахване на Европейския парламент, на еврото и за края на „ислямизацията“ на Европа. С приемането на резолюцията на партийния конгрес в град Риза в Саксония „Алтернатива за Германия“ разчупи едно следвоенно табу в страна, отбелязва Франс прес. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com              ", "date": "2019.01.13", "title": " Крайнодясната партия „Алтернатива за Германия“ стартира кампания за излизане на страната от ЕС"}
{"url": "https://trud.bg/%d0%b7%d0%b0%d0%bc-%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb%d1%8f%d1%82-%d0%bd%d0%b0-%d0%bd%d1%81-%d0%b5%d0%bc%d0%b8%d0%bb-%d1%85%d1%80%d0%b8%d1%81%d1%82%d0%be%d0%b2-%d0%bf/", "text": "Тази седмица в програмата на Народното събрание ще бъде включено за гласуване предложението на Министерски съвет за преговори за придобиване на изтребители F-16. Това заяви вчера пред “Труд” зам.-председателят на Народното събрание Емил Христов (ГЕРБ). Важно е да не отлагаме това гласуване, защото всяко забавяне от наша страна ще оскъпи впоследствие евентуалната сделка, коментира Емил Христов. “Разчитам колегите от всички парламентарни групи за проявят разум и да не изпадат в краен популизъм”, каза още зам.-председателят на Народното събрание. Както е известно, напрежение по подкрепата за даване на мандат на кабинета за старт на преговорите със САЩ се очаква при “Обединени патриоти”, тъй като Валери Симеонов се обяви за нова процедура. От БСП ще са против, а от ДПС ще вземат решение във вторник на заседание на парламентарната си група.  Припомняме, че миналата седмица администрацията на президента Тръмп приветства плановете за модернизация на въоръжените сили на България. В изявлението на Белия дом се каза, че “F-16 блок 70 предлага на България най-добрата възможна комбинация от цена, бойни способности и взаимна съвместимост с другите натовски военновъздушни сили”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.13", "title": " Зам.-председателят на НС Емил Христов пред „Труд”: Парламентът ще гласува преговорите за F-16\t\t\t"}
{"url": "https://trud.bg/%d0%b3%d0%b5%d1%80%d0%b1-%d0%bf%d0%b5%d1%87%d0%b5%d0%bb%d0%b8-%d0%b2%d0%be%d1%82%d0%b0-%d1%81-%d0%bf%d0%be%d0%bd%d0%b5-6-%d0%b5%d0%b2%d1%80%d0%be%d0%b4%d0%b5%d0%bf%d1%83%d1%82%d0%b0%d1%82%d0%b8/", "text": "Номинации за листите, ще има и нови лица ГЕРБ ще има поне шест депутати в следващия Европейски парламент и отново ще е първа политическа сила. Това заяви в Сливен евродепутатът от ГЕРБ Владимир Уручев. Този изборен резултат ще създаде добри условия за работа за местния вот наесен, отбеляза още Уручев. И допълни: Диалогът, който ще се води с гражданите, е “Европа в нашия дом”. Целта е да се покаже как благодарение на европейската солидарност и ГЕРБ, подкрепата от ЕС достига до всяко населено място. Владимир Уручев подчерта, че бъдещето на Европа е в ръцете на младите. На някои места в България активността на гласуващите младежи достига до 30 на сто, докато в Европа процентът е три пъти по-малък. В същото време пред БНР зам.-председателят на ГЕРБ Цветан Цветанов отбеляза, че партията ще подреди листата за евроизборите “след номинационни събрания, но при всички случаи ще има и нови лица”. “Нямам никакви амбиции, нито бих искал да участвам в европейския вот”, заяви още Цветан Цветанов. “Оценката гражданите ще могат да я направят на предстоящите избори – европейски и местни, подчерта зам.-председателят на ГЕРБ. Припомняме, че на 20 януари от ГЕРБ свикват актива си на национална предизборна среща в НДК и тогава ще бъде даден официалния старт на предизборната кампания.      ", "date": "2019.01.13", "title": " ГЕРБ печели вота с поне 6 евродепутати\t\t\t"}
{"url": "https://trud.bg/%d1%81%d0%bf%d0%b8%d1%80%d0%b0%d1%82-%d0%bf%d1%80%d0%be%d1%82%d0%b5%d1%81%d1%82%d0%b8%d1%82%d0%b5-%d0%b2%d1%8a%d0%b2-%d0%b2%d0%be%d0%b9%d0%b2%d0%be%d0%b4%d0%b8%d0%bd%d0%be%d0%b2%d0%be-%d0%b7%d0%b0-10/", "text": "Протестите срещу незаконната ромска махала в село Войводиново ще бъдат временно прекратени след призив на кмета Димитър Тосев. Местните хора спират всекидневните си шествия до 24 януари. До тогава властите трябва да премахнат незаконните масивни постройки в ромската махала. Ако това не се случи, протестите ще бъдат подновени. Около 150 жители на Войводиново се събраха днес на поредния протест пред местната църква и направиха опит да стигнат до полуразрушената ромска махала. Кордон от жандармерията спря множеството. До момента в незаконното гето са премахнати бараките и паянтовите постройки. Междувременно пожар унищожи барака в гетото. Най-вероятната причина за възникването на пожара е техническа неизправност в електрическата инсталация на самоделно електрическото табло, монтирано в бараката.", "date": "2019.01.13", "title": " Спират протестите във Войводиново за 10 дни"}
{"url": "https://trud.bg/%d0%ba%d0%be%d1%80%d0%bd%d0%b5%d0%bb%d0%b8%d1%8f-%d0%bd%d0%b8%d0%bd%d0%be%d0%b2%d0%b0-%d0%be%d1%82-%d0%bf%d0%bb%d0%b0%d0%bd%d0%b5%d1%82%d0%b0%d1%80%d0%b8%d1%83%d0%bc%d0%b0-%d0%b2-%d1%81%d0%bc%d0%be/", "text": "На 1-и февруари в София ще се знаят избраниците на БСП-организациите от страната за предстоящите европейски избори, обяви в Смолян вчера лидерът на червената партия Корнелия Нинова. Висшето ръководство тогава ще обсъди номинациите от регионите и ще подреди окончателната кандидатска листа.  Затова сега нито едно име не мога да посоча, заяви пред журналисти Корнелия Нинова. „Предсрочни избори трябва да има, а за тях БСП вече активно се подготвя”, обяви партийната лидерка и на среща в планетариума с гражданството на Смолян, разяснявайки червената доктрина „Визия за България”. И допълни, че правителството на ГЕРБ е „провалено настояще на България”.    ", "date": "2019.01.13", "title": " Корнелия Нинова от планетариума в Смолян: БСП се стяга за предсрочни избори"}
{"url": "https://trud.bg/%d0%bf%d1%80%d0%be%d1%84-%d1%82%d0%be%d0%b4%d0%be%d1%80-%d0%ba%d0%b0%d0%bd%d1%82%d0%b0%d1%80%d0%b4%d0%b6%d0%b8%d0%b5%d0%b2-%d0%bf%d1%80%d0%b5%d0%b4-%d1%82%d1%80%d1%83%d0%b4-%d0%b3-2/", "text": "Температура над 38 градуса, болки в ставите и мускулите, главоболие, болка в очите и силно дразнене от светлина, са симптомите на грипа “Калифорния”, който в момента нахлува в страната. Това обясни пред “Труд” проф. Тодор Кантарджиев, директор на “Национален център по заразни и паразитни болести”. “По данни на Националната референтна лаборатория за миналата седмица са доказани предимно щамове от H1. Това са пандемичните щамове, наричани “Калифорнийски” или свински грип, при които боледуват главно хора в трудоспособна и детска възраст”, обясни Кантарджиев. Той допълни, че симптомите включват още болки в гърлото или/и суха, дразнеща кашлица и затруднено дишане. Грипът, за разлика от другите вирусни и бактериални чести инфекции през зимата, се развивал в рамките на 2-3 часа.  “На 1 човек от 10 000 болни може да се появи възпаление на мозъка от грипния вирус. Тогава симптомите са дезориентация и силно главоболие”, обясни експертът. Друг остър симптом, който се среща на един човек от 2500-3000 болни от грип, е острото настъпване на дихателна недостатъчност. Проф. Кантарджиев заяви още, че не може да определи точния брой на болните от грип в момента, заради различната заболеваемост в отделните области у нас. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.01.13", "title": " Проф. Тодор Кантарджиев пред „Труд”: Грип „Калифорния“ ни удря в очите\t\t\t"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd-%d1%86%d0%b2%d0%b5%d1%82%d0%b0%d0%bd%d0%be%d0%b2-%d0%be%d1%82%d0%ba%d1%80%d0%b8%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d0%bf%d0%bb%d0%be%d0%b2/", "text": "Откриването на „Пловдив европейска столица на културата“ е ключовото събитие, с което започна 2019 г. Това каза председателят на ПГ на ГЕРБ Цветан Цветанов в „Неделя 150“ по БНР. „Искам да поздравя Пловдив за това, че вчера беше открито официално домакинството и възможността България и Пловдив респективно да бъде столица културна за 2019 г. Ето това е още един момент, в който можем да се гордеем като българи и да се съобразим с мотото на цялото председателство на културна столица, това е „Заедно“, каза Цветанов. „Всичко това, което е завещано, това, което трябва да съхраним и това, което трябва да представим на гостите и на всички български граждани, е това, което може да ни направи по-силни“, отбеляза той. Във връзка с коментара на кмета на Пловдив Иван Тотев, че не чувства подкрепа от Министерство на културата, Цветанов коментира, че вчера е видял едно истинско приятелство между министър Банов и кмета на Пловдив. Той подчерта, че правителството е отпуснало 20 млн. лв., за да може домакинството да бъде успешно. „Смятам, че всичко, което в момента се случва в Пловдив и цялата 2019 г. ще ни направи много по-силни и ще може да представи страната си по възможно най-добрия начин. Пловдив го заслужава, България го заслужава, както го направихме в европредседателството, което започна като ключово събитие през 2018 г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.01.13", "title": " Цветан Цветанов: Откриването на „Пловдив европейска столица на културата“ е ключовото събитие, с което започна 2019 г."}
{"url": "https://trud.bg/%d0%b8%d0%bc%d0%b0-%d1%81-%d0%bd%d0%b0%d0%b4-100-%d0%bf%d0%be%d0%b2%d0%b5%d1%87%d0%b5-%d0%be%d1%81%d1%82%d1%80%d0%b8-%d1%80%d0%b5%d1%81%d0%bf%d0%b8%d1%80%d0%b0%d1%82%d0%be%d1%80%d0%bd%d0%b8-%d0%b7/", "text": "С над 100 повече остри респираторни заболявания /ОРЗ/ през изминалата седмица отчитат в РЗИ Варна. Регистрираните случаи са 392 при 286 за предходната седмица. Най-много са болните във възрастта от 30 до 64 години – 117 и между 5-14 години – 105. Регистрирани са 18 случая на грип и 78 усложнения от грип и ОРЗ с бронхити и пневмонии. Почти 4 пъти са се увеличили чревните инфекции за седмица-от 6 на 23 случая с ентероколит, хепатит и салмонелоза. Капковите инфекции са двойно повече, като има 94 случая на варицела и 19 на скарлатина. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.13", "title": " Има с над 100 повече остри респираторни заболявания"}
{"url": "https://trud.bg/%d0%bf%d1%80%d0%be%d0%b2%d0%b5%d1%80%d0%b8%d1%85%d0%b0-%d0%b0%d0%bb%d1%8c%d0%be%d1%88%d0%b0%d1%82%d0%b0-%d0%b7%d0%b0-%d0%bf%d1%83%d0%ba%d0%bd%d0%b0%d1%82%d0%b8%d0%bd%d0%b8/", "text": "Експертна комисия извърши технически оглед на паметника „Альоша“ на площад „Тройката“ в Бургас. Това е станало след подадени от граждани сигнали, че по монумента и бронзовата статуя /висока 18 метра/ са се появили пукнатини и компрометирани участъци. Проверката е установила, че действително по паметника има множество пукнатини, които са се образували през годините, но няма никаква опасност от гражданите примерно от срутване, казаха от общината. Видима за повечето хора, минаващи по централния площад, е една дълга цепнатина в долната част на статуята на войника. Тя е заварявана преди няколко години, но на мястото са се появили следи от корозия по метала. В комисията, извършила огледа са били включени архитект, строителен инженер, художник и скулптор. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.01.13", "title": " Провериха „Альошата“ за пукнатини\t\t\t"}
{"url": "https://trud.bg/%d0%bf%d0%be%d0%b6%d0%b0%d1%80-%d1%83%d0%bd%d0%b8%d1%89%d0%be%d0%b6%d0%b8%d0%bb-%d0%ba%d1%8a%d1%89%d0%b0-%d0%bd%d0%b0-%d0%b6%d0%b5%d0%bd%d0%b0-%d0%b2-%d1%80%d0%b0%d0%b7%d0%b3%d1%80%d0%b0%d0%b4%d1%81/", "text": "Без покрив насред януарския студ е останала 69-годишна жена, чиито дом е горял в събота по обед. Пожарът е вилнял в къща в разградското село Китанчево. По първоначални данни огънят е тръгнал от печка на твърдо гориво, която възпламенила непочистения комин на имота. По информация на пожарната са унищожени 200 кв. покривна конструкция, 10 броя дървена дограма, мебели, печка, хладилник и друга домашна техника. Спасена е била стопанска постройка. Нанесените щети са в процес на установяване, прави се проверка по случая, допълниха от полицията. Повече късмет е имал стопанин от Разград, чиито дом също горял в събота. Сигналът е получен малко преди 17 часа. Огънят бил потушен, като са изгорели 3 кв. от покрива и домашно имущество, но къщата била спасена. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.13", "title": " Пожар унищожил къща на жена в Разградско\t\t\t"}
