{"url": "https://trud.bg/%d1%80%d0%b0%d0%b7%d0%b1%d0%b8%d1%85%d0%b0-%d0%ba%d0%bb%d0%b5%d1%82%d0%ba%d0%b0-%d0%bd%d0%b0-%d0%b8%d0%b4%d0%b8%d0%bb-%d0%b4%d0%b5%d0%b9%d1%81%d1%82%d0%b2%d0%b0%d0%bb%d0%b0-%d0%bf%d0%be%d0%b4-%d0%bf/", "text": "Руската полиция разби клетка на поддръжници на джихадистката групировка „Ислямска държава“. Групата е действала на територията на Москва и няколко републики в Руската Федерация, под прикритието на благотворителна организация. Набраните средства се превеждали в Сирия. Координирана полицейска операция в Москва и региона, както и в Дагестан, Ингушетия и Чечения. Руските служби арестуват 7 предполагаеми джихадисти, за които се смята, че са набирали средства за „Ислямска държава“ и Фронта ан-Нусра. 20 души са задържани за разпит. Действали под прикритието на благотворителна организация, която набира средства за строеж на нови джамии и подпомага бедни мюсюлмански семейства, информира  . Парите, обаче, били изпращани на две руски гражданки, присъединили се към „Ислямска държава“ в Сирия. И двете са издирвани за терористична дейност. Радикалната групировка е вербувала нови членове в социалните мрежи. При обиските са открити кредитни карти, подробни инструкции как и къде да се превеждат парите, пропагандна литература и СИМ-карти. Знае се, че в редиците на руската клетка е имало и бойци от терористични групировки в Северен Кавказ. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.12.13", "title": " Разбиха клетка на ИДИЛ, действала под прикритието на благотворителна организация"}
{"url": "https://trud.bg/%d1%83%d0%bd%d0%b3%d0%b0%d1%80%d1%86%d0%b8-%d0%bd%d0%b0-%d0%bf%d1%80%d0%be%d1%82%d0%b5%d1%81%d1%82-%d1%81%d1%80%d0%b5%d1%89%d1%83-%d0%bf%d0%be%d1%80%d0%be%d0%b1%d0%b2%d0%b0%d1%89-%d0%b7%d0%b0/", "text": "Правосъдният министър ще контролира административни съдилища Пореден протест срещу реформа в унгарския трудов кодекс е организиран тази вечерт, след като парламентът прие промени, наречени “поробващи” от критиците им, предаде Би Би Си. Според новите правила работодателите могат да искат служителите им да полагат извънреден труд до 400 часа годишно, като заплащането за него може да бъде отлагано до 3 години. Това означава по един допълнителен час всеки ден при стандартна работна седмица. Досега правилата гласяха съответно 250 часа и до 12 месеца забавяне на парите. Полицията се принуди да използва сълзотворен газ, след като поне 2000 гневни унгарци се събраха пред парламента. Опозиционни политици създадоха хаос в сградата, като блокираха стълбища в опит да провалят вота. Недоволството бе подхранено и от втори законопроект, който създава нова система от административни съдилища под контрола на министъра на правосъдието, за които мнозина се опасяват, че няма да бъдат независими. Председателят на парламента не успя да стигне до блокираната от опозицията трибуна и се принуди да открие заседанието, без да е заел мястото си. Въпреки суматохата, супермнозинството на партията на премиера Виктор Орбан “Фидес” надделя и двата закона бяха приети. Депутатите от “Фидес” настояват, че трудовата реформа ще помогне на работодателите и на служителите им на фона на липса на работна ръка. “Трябва да премахнем бюрократичните правила, така че тези, които искат да работят и да печелят повече, да могат да го правят”, смята премиерът Орбан.  ", "date": "2018.12.13", "title": " Унгарци на протест срещу „поробващ закон“\t\t\t"}
{"url": "https://trud.bg/%d1%81%d0%bc%d1%8f%d0%b4%d0%be%d0%b2%d0%be-%d1%81%d1%8a%d0%b1%d0%b8%d1%80%d0%b0-%d0%bf%d0%b0%d1%80%d0%b8-%d0%b7%d0%b0-%d0%b1%d0%be%d0%bb%d0%bd%d0%b8%d1%86%d0%b0%d1%82%d0%b0-%d0%b2-%d1%88%d1%83%d0%bc/", "text": "Всички средства, събрани по време на коледните инциативи в община Смядово, ще бъдат за болницата в Шумен. Идеята е с постъпилите пари да се купят фетални монитори, с които се проследява състоянието на плода при бременност. „Многопрофилната болница в Шумен се нуждае от 3 фетални монитора, с които се проследява плода на майките в последните моменти преди раждане. Процедурата по купуването на апаратурата е тромава, а средствата на лечебните заведения са оскъдни. Затова нека се обединим и помогнем, заедно да направим едно чудо“, призова във Фейсбук кметицата на Смядово Иванка Петрова и получи солидна подкрепа. Средства се събират по време на Коледния базар на социалните институции, училища и читалища, който отвори преди три дни. Приходи се очакват и от концерта в читалище „Братство“ идната седмица, когато на сцената ще се изявят деца от защитени жилища, също и при разрязването на общинската баница с късмети на 21 декември, и от разиграна томбола. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.13", "title": " Смядово събира пари за болницата в Шумен"}
{"url": "https://trud.bg/%d0%b5%d0%bd%d1%80%d0%b8%d0%ba%d0%b5-%d0%b8%d0%b3%d0%bb%d0%b5%d1%81%d0%b8%d0%b0%d1%81-%d0%b8-%d0%b0%d0%bd%d0%b0-%d0%ba%d1%83%d1%80%d0%bd%d0%b8%d0%ba%d0%be%d0%b2%d0%b0-%d0%bf%d1%80%d0%be%d0%b4%d0%b0/", "text": "Испанският певец Енрике Иглесиас и тенисистката Ана Курникова, които наскоро станаха родители на близнаци, продават своята къща в Маями за 4,85 милиона щатски долара, предаде в. „Уолстрийт джърнъл“. Звездната двойка е купила къщата през 2015 г. за 1,8 милиона долара. Но оттогава почти напълно я преустроила. Общата площ на дома е 631,7 кв.м. Има шест спални с бани, открит басейн и отделна сграда за кухня. Отначало в къщата щели да живеят родителите на Курникова, но после знаменитостите решили да се преместят там с двете си деца. Сега обаче те продават къщата, защото се е оказала твърде голяма за семейството, уточни агенцията за недвижими имоти, която ръководи продажбата. Курникова и Иглесиас се запознаха през 2001 година, когато снимаха заедно клипа на песента „Escape“. А през декември 2017 г. им се родиха близнаци – момче и момиче. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.13", "title": " Енрике Иглесиас и Ана Курникова продават къщата си за $4,85 милиона"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d1%80%d0%b8%d1%81%d0%be%d0%b2-%d0%b2%d0%be%d0%b4%d0%b5%d1%89%d0%b8-%d1%81%d0%bc%d0%b5-%d0%b2-%d0%b5%d0%b2%d1%80%d0%be%d0%bf%d0%b0/", "text": "Имахме ЕНП среща на лидерите, с г-н Тимерманс се видяхме, знаете, че той е кандидат на социалистите (за председател на ЕК – бел.ред.), но в същото време и голям приятел на България. Това каза премиерът Борисов за срещата си със зам.-председателя на ЕК преди редовното заседание на Европейския съвет в Брюксел. Благодарих му за добрия доклад по механизма за сътрудничество и проверка, споделихме впечатленията, които има, насърчи ме да продължим и със следващите три точки и го информирах за това тълкувателно решение по гражданската конфискация и мерките, за да не се вдигне вълната, преди да сме свършили работа, заяви премиерът относно  Вчера, знаете, в правната комисия мина, въпреки решението на Конституционния съд и има тълкувателно решение за гражданската конфискация от ВКС, напомни премиерът. Той допълни, че в най-скоро време ще бъде направена поправка, в която ще има изречение, в което се казва, че за гражданската конфискация от КОНПИ, това, което е придобито по престъпен начин, ще се конфискува, а наказателното преследване ще си върви по другото направление. Борисов подчерта, че е получил подкрепа от страна на Тимерманс: „Получихме голяма подкрепа от негова страна, абсолютно това го удовлетворява“. Борисов заяви още, че с Тимерманс са разговаряли и за Шенген и направеното от България, особено в борбата с контрабандата, това са впечатляващи резултати, той публично го е казвал. Поразказах му още малко за арестите и оръжията, много бяха впечатлени от количеството открито оръжие, каза Борисов по повод  Интересуваше го още по наркотиците какво сме задържали, защото сме водещи в Европа в залавянето на подобни синтетики, разказа още премиерът. По темата за арестите в Държавната агенцията за българите в чужбина чухме само похвали, заяви Борисов. 20 арестувани, разбити канали, само похвали, допълни министър-председателят. В понеделник имах среща с европейските посланици и на всеки един раздадохме брошура точно как и какво сме направили. Отделно, след като разпоредих, 10 години назад с партньорските служби име по име го проверяват, дали някъде в Европа или по света няма човек с някакво престъпление, към този момент няма, каза Борисов. „Както в Германия задържаха шефката на миграцията и я обвиниха в корупция, така и ние в България ги задържахме и това се толерира и получаваме поздравления. На въпрос относно идеята Шенген да отпадне частично и дали това устройва България, премиерът отговори: „Шенген по земя вече няма, навсякъде има граници, по въздух нашите граници са доказани, че са шенгенски. За сухопътната граница страха на някои европейски държави, че при друго правителство, което не се справя с миграционната вълна, така както нашите съседи, минавайки през шенгенска България, Гърция, Гърция Румъния, Унгария, стигат до Западна Европа, без да има къде да ги спрат, поясни Борисов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.12.13", "title": " Премиерът Борисов в Брюксел: Чухме само похвали\t\t\t"}
{"url": "https://trud.bg/%d0%bf%d0%b5%d1%82%d0%be%d0%ba%d0%bb%d0%b0%d1%81%d0%bd%d0%b8%d0%ba-%d1%81-%d0%bf%d1%80%d0%b8%d0%b7-%d0%be%d1%82-%d0%bf%d0%be%d0%bb%d0%b8%d1%86%d0%b0%d0%b9-%d0%bd%d0%b0-%d0%b3%d0%be%d0%b4%d0%b8%d0%bd/", "text": "Петокласникът Златомир Захариев от град Велики Преслав получи специална награда за граждански принос към работата на полицията в годишното издание „Полицай на годината“. На тържествена церемония в четвъртък в столицата 10-годишното момче взе отличието за проявена съобразителност, наблюдателност и детективски способности, помогнали му за разкриване на кражбата на велосипед на негова приятелка. Наградата му беше връчена от зам.-главния секретар на МВР гл.комисар Георги Арабаджиев. Както „Труд“ писа, в края на юни в полицейското управление във Велики Преслав родителите на момиче съобщили, че е откраднато колелото му. То било паркирано пред входа на жилището им. През октомври колелото било намерено и върнато на собственичката му, благодарение на Злати. Наблюдателният ученик разпознал червения велосипед на своята приятелка по цвета на рамката, докато въртял педалите с приятели в града. Последвал момичето, което го карало и видял къде живее. Докато следвал девойката Злати претърпял авария – счупил ос, но продължил пеш. После съобщил в полицията адреса. Униформените веднага извършили проверка. Така изяснили, че колелото е сменило няколко собственика за два месеца. Било е открадното и после потрошено е изхвърлено под един мост в града. Клошар го намерил и го продал за 5 лева на родителите на момичето, което Злати проследил. Те му сменили седалката и ремонтирали счупените части. Злати не случайно е толкова добър криминалист – той е син на полицай, учи в СУ „Панайот Волов“ в Шумен. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.13", "title": " Петокласник с приз от „Полицай на годината“"}
{"url": "https://trud.bg/%d0%b4%d0%b6%d0%b0%d0%b7-%d0%ba%d0%b2%d0%b0%d1%80%d1%82%d0%b5%d1%82-%d1%89%d0%b5-%d0%b3%d0%be%d1%81%d1%82%d1%83%d0%b2%d0%b0-%d0%bd%d0%b0-%d0%bf%d0%be%d0%bb%d0%b8%d0%b3%d0%be%d0%bd%d0%b0-%d0%bd%d0%be/", "text": "Джаз-квартетът на Ари Роланд ще посети военния поигон „Ново село“, който се използва съвместно от българските и американските армейци. Визитата на музикалната формация от Ню Йорк  е израз на доброто партньорство между служещите от двете страни. Това съобщиха от общинската администрация в Сливен, след като Ари Роланд се срещна с кмета Стефан Радев. Гостът бе придружен от Мат Хагенгрубер, аташе по въпросите на културата и образованието към посолството на САЩ у нас. Освен концерт в Сливен, програмата на квартета предвижда среща с ученици от Езиковата гимназия и посещения на местните забележителности. Нюйоркските музиканти са в България за шести пореден път. Ари Роланд – контрабас, Зейд Насър – алт саксофон, Крис Байърс – тенор саксофон и Кийт Бала – барабани се ползват с голяма популярност в родината си и зад граница. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.13", "title": " Джаз-квартет ще гостува на полигона „Ново село“"}
{"url": "https://trud.bg/%d1%81%d0%bf%d0%b0%d1%81%d0%b8%d1%82%d0%b5%d0%bb-%d0%bd%d0%b0-%d0%b4%d0%b5%d1%82%d0%b5-%d1%81%d1%82%d0%b0%d0%bd%d0%b0-%d0%bf%d0%be%d0%bb%d0%b8%d1%86%d0%b0%d0%b9-%d0%bd%d0%b0-%d0%b3%d0%be/", "text": "Катаджията Стойчо Яковски от Пловдив стана “Полицай на годината 2018”. Той бе награден, след като през ноември спаси живота на 4-годишно дете. Малкият Павел наблюдавал демонстрация на служители на “Специализирани полицейски сили”, когато си глътнал езика и припаднал. Полицаят Стойчо Яковски му оказва първа помощ и така му спасява живота. Той организирал и провел обучение по пътна безопасност в 22 детски градини, 16 училища и 4 университета. Голямата колективна награда бе присъдена на служителите от сектор “Фалшификации” при ГДБОП за шест успешни акции.", "date": "2018.12.13", "title": " Спасител на дете стана „Полицай на годината“"}
{"url": "https://trud.bg/%d0%b4%d0%b0%d0%b2%d0%b0%d1%82-111-%d0%bc%d0%bb%d0%bd-%d0%bb%d0%b2-%d0%b7%d0%b0-%d0%b8%d0%b7%d0%bf%d0%bb%d0%b0%d1%89%d0%b0%d0%bd%d0%b5-%d0%bd%d0%b0-%d0%bb%d0%b8%d1%85%d0%b2%d0%be%d1%82%d0%be%d1%87/", "text": "За изплащане на левовата компенсация на гражданите с многогодишини жилищно-спестовни влогове в бюджета за 2019 г. са планирани 11,13 млн. лв. Това се посочва в писмен отговор на министъра на финансите Владислав Горанов на въпрос на депутата от БСП Георги Гьоков. Като се очаква в определения в закона срок до 31 декември 2019 г. да бъдат компенсирани всички правоимащи с лихвоточки, които са упражнили правата си като са придобили или са започнали изграждането на жилище до 30 ноември 2016 г., става ясна от отговора. От началото на тази година до 30 септември за финансово компенсиране на граждани с многогодишини жилищно-спестовни влогове са изплатени 8,337 млн. лв. Така са конпенсирани 1206 души с лихвоточки. Към края на септември броят на правоимащите, но некомпенсирани жилищно-спестовни влога е 43 951. От тях са упражнили правата си като са придобили или започнали изграждането на жилище в срока до 30 ноември 2016 г. 3638 души, за които са необходими 24,1 млн. лв. През последното тримесечие на годината обаче се очаква да бъдат изплатени компенсации на граждани с лихвоточки в размер на 11,79 млн. лв., става ясно от отговора на министър Горанов. Така към края на годината очакваният размер на задълженията за покриване на лихвоточките на всички правоимащи, упражнили правата си, е 12,3 млн. лв. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.13", "title": " Дават 11,1 млн. лв. за изплащане на лихвоточки\t\t\t"}
{"url": "https://trud.bg/%d0%b5%d0%ba-%d0%be%d0%b4%d0%be%d0%b1%d1%80%d0%b8-%d0%bf%d1%80%d0%be%d0%b5%d0%ba%d1%82%d0%b0-%d0%b7%d0%b0-%d0%bc%d0%be%d0%b4%d0%b5%d1%80%d0%bd%d0%b8%d0%b7%d0%b0%d1%86%d0%b8%d1%8f-%d0%bd%d0%b0-%d1%81/", "text": "„Вчера Европейската комисия по безпрецедентен начин, без забележки и допълнителни въпроси, одобри проекта за модернизация на спешната медицинска помощ, който е най-големият инфраструктурен проект в сферата на здравеопазването за настоящия програмен период 2014-2020 г. В официално съобщение на ЕК комисарят по въпросите на регионалната политика Корина Крецу заяви: „Този проект, финансиран от ЕС, значително ще подобри качеството и достъпността на здравеопазването в България. Той е нагледно доказателство за практическата полза от политиката на сближаване като средство за осигуряване на по-добра защита за нашите граждани“. Това заяви министър Кирил Ананиев по време на блиц контрола на днешното заседание на Комисията по здравеопазване към Народното събрание, съобщават от здравното министерство. „В официалното съобщение на ЕК се казва още, че 71 милиона евро от фондовете на политиката на сближаване ще финансират подобряването на оборудването, ефективността и достъпността на спешните здравни услуги в България“, посочи още Ананиев. Това ще стане в изпълнение на проект № BG16RFOP001-4.001-0001-С001 „Подкрепа за развитие на системата за спешна медицинска помощ“.  Проектът, който се осъществява с финансовата подкрепа на Оперативна програма „Региони в растеж“ (ОПРР) 2014-2020, съфинансирана от Европейския съюз чрез Европейския фонд за регионално развитие (ЕФРР), ще бъде реализиран на територията на цялата страна чрез строителство (в т.ч. и на нови сгради), реконструкция, ремонт, преустройство и подобряване на достъпа в 237 обекта от системата на спешна медицинска помощ: спешните отделения на 34 лечебни заведения за болнична помощ, 27 центъра за спешна медицинска помощ и разкритите към тях 170 филиала и 6 изнесени екипа; модернизиране на помещенията чрез: доставка на оборудване и обзавеждане на структурите на спешната медицинска помощ; закупуване на 400 нови линейки, оборудвани с медицинска техника и апаратура за спешна помощ. Целта е осигуряването на качествен, равнопоставен и навременен достъп до услугите на спешната медицинска помощ на гражданите на Р България и на пребиваващите на нейната територия. Общата стойност на Проект № BG16RFOP001-4.001-0001-С001 „Подкрепа за развитие на системата за спешна медицинска помощ“, бенефициент по който е Министерството на здравеопазването, е 163 897 815,62 лв., от които безвъзмездната финансова помощ е в размер на 163 502 132,68 лв. Срокът за изпълнението на дейностите по реализацията на проекта е 36 месеца, или до 23 октомври 2021 г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.13", "title": " ЕК одобри проекта за модернизация на спешната медицинска помощ, съобщи министър Ананиев"}
{"url": "https://trud.bg/%d0%bc%d0%b0%d1%80%d1%82%d0%b8%d0%bd-%d0%bf%d0%b5%d1%82%d1%80%d0%be%d0%b2-%d0%bf%d0%be%d0%b8%d1%81%d0%ba%d0%b0-%d0%be%d1%82%d0%b2%d0%be%d0%b4-%d0%bd%d0%b0-%d1%81%d1%8a%d0%b4%d0%b8%d1%8f/", "text": "Софийският градски съд отложи делото, което футболистът Мартин Петров заведе срещу “УниКредит Булбанк” за незаконно източване на 3,8 млн. лв. от сметката му. Самият Петров дойде лично в съда и каза, че се чувства измамен. Делото обаче бе отложено за март, защото един от ответниците не бил редовно призован. В залата стана ясно, че бившият национал иска отвод на съдия Стефан Кюркчиев, защото имал сметка в същата банка. Магистратът обясни, че там получава заплатата си и каза, че това не го прави пристрастен. “Вие сте известен футболист. Гледал съм ваши мачове и по тази логика “Булбанк” също може да ми поиска отвод”, каза Кюркчиев. След тези думи Петров се отказа от искането за отвод на съдията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.13", "title": " Мартин Петров поиска отвод на съдия"}
{"url": "https://trud.bg/%d0%b1%d0%be%d0%b8%d0%bb-%d0%b1%d0%b0%d0%bd%d0%be%d0%b2-%d0%be%d1%82%d0%ba%d1%80%d0%b8-%d0%b8%d0%b7%d0%bb%d0%be%d0%b6%d0%b1%d0%b0%d1%82%d0%b0-%d0%b0%d0%bf%d0%be%d0%bb%d0%be%d0%bd%d0%b8%d1%8f/", "text": "Министърът на културата Боил Банов участва в откриването на международната изложба „Аполония Понтийска – по стъпките на археолозите” в Регионалния исторически музей – София. Тя се реализира с финансовата подкрепа на Министерството на културата на Република България, „Музей Лувър” и Френския институт в България, съобщават от културното министерство. „Това е поредното голямо съвместно събитие между България и Франция”, заяви министърът и допълни, че предстоят още интересни проекти и инициативи с Лувъра. По думите на Боил Банов имаме основания да бъдем същински културен център на Европа. В церемонията по официалното откриване взеха участие още Йорданка Фандъкова, кмет на Столична община, Алберто Виал, дипломатически съветник на президент-директора на Музея „Лувър”, Пиер Гийме, културен аташе на Френския институт у нас. Експозицията разказва историята на древния черноморски град на територията на днешен Созопол в светлината на археологическите проучвания, провеждани там повече от век и продължаващи и понастоящем. Над 500 артефакта представят историята на древния град. Включени са експонати от: „Музей Лувър”, Музеен център – Созопол, Национален археологически институт с музей при БАН, Национален исторически музей, Регионален исторически музей – Бургас. Изложбата ще може да се види до 10 март 2019 г. в зала „Временни експозиции” на Регионалния исторически музей – София. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.13", "title": " Боил Банов откри изложбата „Аполония Понтийска – по стъпките на археолозите“\t\t\t"}
{"url": "https://trud.bg/%d0%b8%d0%b2%d0%b0%d0%bd%d1%87%d0%b5%d0%b2%d0%b0-%d0%ba%d1%8a%d0%bc-%d0%bf%d0%be%d1%81%d1%80%d0%b5%d0%b4%d0%bd%d0%b8%d0%ba%d0%b0-%d0%b4%d1%8e%d0%bb%d0%b3%d0%b5%d1%80%d0%be%d0%b2-%d0%b2-%d1%82%d0%b5/", "text": "Заловената с белязани пари Десислава Иванчева се е страхувала, че може да стане обект на запис, докато изнудва строителния предприемач Александър Ваклин, поради което на срещата между тях, проведена на 13 април в община „Младост“, предварителната уговорка е била да не се говори за пари, нито такива да бъдат предавани. Това се разбира от думите на посредника Петко Дюлгеров при негова среща с Ваклин още на 23 март. Същите указания се коментират и на самия 13 април, когато по искане на Дюлгеров, Ваклин се вижда с него преди да отиде на срещата с Иванчева и заместничката й Биляна Петрова в кабинета на кмета на „Младост“, съобщи  , публикувайки още от записаните със СРС разговори. За целия период от над два месеца, в който са били обект на подслушване и проследяване, Иванчева, Петрова и Дюлгеров на няколко пъти коментират какви мерки трябва да вземат, за да не бъдат заловени. От документираните им разговори се разбира, че дори при част от срещите, които кметицата на „Младост“ и нейната заместничка са водили с различни инвеститори, двете са били без телефони. Макар да са били изключително мнителни, в определени моменти триото е коментирало и конкретните суми, които Ваклин трябва да плати, за да получи нужните му разрешителни. На 2 април след 21.40 часа, Иванчева се обажда по мобилния телефон на Дюлгеров и го съветва да си инсталира приложение, което да ползват за „по-сигурна“ комуникация. Това, което Ваклин поема като ангажимент е да изтегли входираната в Столична община жалба и искане за издаване на разрешително за строеж, с което той се е опитал да „прескочи“ общинската администрация на район „Младост“. Нещо, което, както се разбра и от самата среща на Ваклин с Иванчева, никак не й е допаднало. От последващите думи на Дюлгеров се разбират и конкретните страхове на Иванчева, както и защо на срещата й с Ваклин на 13 април, на която присъства и заместник-кметицата Биляна Петрова, не се говори за пари, а само за „дарения“. Макар да са били изключително подозрителни и заради това многократно да се е стигало до отлагане на предаването на първата част от искания от Ваклин подкуп, оказва се, че денонощие преди срещата си с Иванчева и Петрова, изнудваният строителен предприемач изпраща чрез SMS-и до посредника Дюлгеров данните за обектите, за които кметът на „Младост“ е трябвало да издаде разрешителни, но е отказвала да го стори. На 12 април вечерта Ваклин праща на Дюлгеров няколко SMS-а, след което се уточняват да се видят на другия ден. Осъществената SMS кореспонденция също е обект на СРС-та, които вече са приложени като доказателствен материал по делото срещу подсъдимите за корупция. В ранния следобед на 13 април Дюлгеров препраща SMS-те от Ваклин на Биляна Петрова, като й се обажда, за да уточнят срещата на Иванчева с изнудвания строител. Междувременно Ваклин се обажда на Дюлгеров, за да се уточнят за срещата в общината. По инициатива на Дюлгеров двамата си правят предварителна среща за инструктаж. Двамата се виждат в голям търговски център в близост до ж.к. „Младост“ 4. На срещата Дюлгеров подчертава на Ваклин, който носи сумата от 70 000 евро, че не трябва да дава парите на кметицата, а на него, но на място извън общината. Посредникът Дюлгеров приписва на себе си разработването на прилаганата от Иванчева схема за дарения, прикриващи искането и получаването на подкупи. Кметицата на „Младост“ дори имала навика да си записва в тефтерче – кой и колко трябва да й плати, за да издаде нужните документи, заявява Петко Дюлгеров на Ваклин. Записите от срещата между Дюлгеров и Ваклин на 13 април са възможни благодарение на специалните устройства, които службите са поставили на бизнесмена. Това е така и защото двамата са оставили телефоните си на разстояние. Докато двамата пътуват с такси към „Младост“, посредникът още веднъж обяснява защо парите не трябва да се дават в кабинета на кметицата. Дюлгеров и Ваклин се договарят да се видят по-късно в кафене, намиращо се на няколкостотин метра от общината. Александър Ваклин пристига в Община „Младост“ малко след 16.00 часа, но реално срещата му с Иванчева започва с около два часа закъснение. И кметицата, и нейната заместничка умишлено не коментират пред Ваклин договорките за конкретния размер на подкупа, уговорен с посредничеството на Петко Дюлгеров. Именно притесненията на кметицата и нейната заместничка, че могат да станат обект на запис, обяснява и защо Иванчева на няколко пъти пита изнудвания строител за името му. Оказва се, че кметицата на „Младост“ много добре е знаела с кого разговаря, както и защо той е в кабинета й. Докато е в общината, Иванчева сама търси по телефона посредника Дюлгеров, който дори я информира, че парите са във Ваклин. Вживял се в ролята на експерт по конспирациите, Дюлгеров използва кодова дума, за да обясни на кметицата наличието на 70 000 евро, а именно – „документи“. Самата Иванчева е изключително предпазлива и дори подхожда с подозрение – защо Ваклин е сам, става ясно от разговора. След края на срещата в общината, която се е проточила много над очакваното, Ваклин се обажда на Дюлгеров, който му обяснява, че се е наложило да се прибере спешно и уговорката за предаването на парите остава за следващ ден. Три дни след срещата й с Александър Ваклин, на 16 април, Десислава Иванчева сама се обажда на Петко Дюлгеров, за да го попита: „в теб ли са…“ Макар и кратък, разговорът им разкрива, че Ваклин далеч не е бил единственият инвеститор, на когото е била приложена схемата по изнудване. Ден след разговора между Иванчева и Дюлгеров, Александър Ваклин ще се срещне с посредника, на когото ще предаде предварително белязаните 70 000 евро. Малко по-късно Петко Дюлгеров ще измине няколкостотин метра, за да се види с Десислава Иванчева и Биляна Петрова и да им даде парите, като отдели почти 20% от полученото за себе си. Минути след края на срещата им, тримата са арестувани, а по ръцете им са открити следи от химическото вещество, с което са били маркирани банкнотите от подкупа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.12.13", "title": " Иванчева към посредника Дюлгеров: В теб ли са (СТЕНОГРАМИ ОТ СРС)\t\t\t"}
{"url": "https://trud.bg/%d0%b3%d1%80%d0%b5%d1%85%d0%be%d0%b2%d0%b5%d1%82%d0%b5-%d0%bd%d0%b0-%d0%be%d0%bb%d0%b8%d0%b3%d0%b0%d1%80%d1%85%d0%b0-%d0%bd%d0%b8%d0%ba%d0%be%d0%bb%d0%b0%d0%b9-%d0%b1%d0%b0%d0%bd%d0%b5%d0%b2-%d1%81/", "text": "Направи грешка, изкуши се от властта Съблазнително е да си олигарх. Имаш солидна банкова сметка и още по-солидна в офшорна такава, имение с външен и вътрешен плувен басейн, яхта на морето, частен самолет, лимузина (бронирана за всеки случай), красива жена, която водиш на шопинг в Париж, секси секретарки, каквото ти душа поиска. Но да си олигарх си има и недостатъци. Понеже не си натрупал богатството си с честен труд (ей така, като първо си построил малка фабрика, след време още две-три и така нататък), а си „намазал“ по втория начин по време на приватизацията, настоящето и бъдещето ти никога не са сигурни. Не се знае дали съдбата няма да ти изиграе коварен номер и някой ден органите, разследващите и съдилищата да те подгонят. А някои олигарси са прекалено алчни, самозабравят се, чувстват се неуязвими и започват да нарушават законите. Такъв един в Китай беше осъден на смърт. У нас до такива крайности не се стига. Христо Ковачки беше осъден през 2011 г. от Софийски градски съд (СГС) на три години затвор за данъчни престъпления, условно, разбира се, после тази мека присъда беше отменена от апелативния съд САС, но пък 6 години го разтакаваха по съдилищата. Подобни неприятности имаше и Гриша Ганчев, който през 2012 г. беше обвинен за данъчни измами и оправдан, като Ковачки, но и той доскоро се влачеше по съдебните зали. Облаци са се трупали и над главата на приватизатора на „Софарма“, Огнян Донев, обвинен през 2012 г. за пране на пари – и него вероятно ще го оправдаят, но това живот ли е – да се обясняваш с години с прокурори и съдии? Ето и Иво Прокопиев, който забогатя покрай приватизацията на Каолин, и той в момента малко го е загазил – с обвинение е за пране на пари. Изведнъж и неочаквано се струпаха несгоди и на главата на олигарха Николай Банев. Той и жена му са вече доведени под стража в България и обществеността ще следи с интерес премеждията им. За сега успокоителното за съпругата му Евгения, която е и негова съдружничка, е, че, няма да бъде сложена в килия с кметицата на „Младост“ Иванчева. Това Евгения не би могла да понесе душевно, като се има предвид протеста й – че във френския арест не е имала възможност да взима душ ежедневно. В килията на Иванчева и Петрова изабщо няма тоалетна чиния, а клекало, плюс там шават такива животинки като хлебарки. Кой е Николай Банев, какви са греховете му“. Как се трупа капитал Олигарсите за това и ги наричат такива, защото натрупват богатството си благодарение на връзките си с властта. Затова и някои ги наричат сини, а други червени олигарси – според това покрай коя власт са намазали. Банев е известен като един от първите червени олигарси, но е намазал и от връзки с партии с други цветове. Роденият през 1959 г. бъдещ капиталист е филолог по образование, син на активен борец против фашизма и капитализма, комсомолски функционер, член на БСП. Веднага след промените е в предизборния щаб на Янаки Стоилов от БСП. Не че е обладан от някакви социалистически убеждения. Когато след години БСП вече не е на власт, той се отказва от „трагичната партия“, определя се като „честен капиталист“ и заявява: „Лично аз започнах първоначалното натрупване на капитала с 2 лева 40 стотинки в джоба си през 1988 г.“ Това не е съвсем така. През 1996 година Банев взема заем от 3.5 милиона долара от чешката „Форесинвест“ (който не връща) и участва в масовата приватизация посредством фирмата си „АКБ Форест“. Организира голяма рекламна кампания с обещания за огромни лихви и набира капитал от 2.7 млн. лв. от инвестиционните бонове на над 100 хил. българи. Следва класическата схема с увеличаване на капитала, с което се обезценява собствеността на вложителите, които пият една студена вода. „АКБ Форес“ е преструктуриран в „АКБ Корпорация“ фонд, с която участва в приватизацията на цели 36 все апетитни предприятия, такива като химическият завод „Полимери“ АД в град Девня, Химинвест, Ориент табак, Елматех, Елма Електромотори, Топлофикация Ямбол, Топлофикация Казанлък, Полихим България, хотели и къмпинги и реномираният, ексклузивно използван в миналото от френски туристи курорт „Русалка“ Съдбата на повечето от тях е предизвестена: липса на инвестиции, неизплащане на заплати и постепенното им фалиране. В същото това време, докато Банев става милионер, стотици хиляди негови служители остават на улицата. Особено трагична е съдбата на един от трите най-големи химически комбината в България -“Полимери Девня“ и на „Елма“ АД-Троян. След приватизацията през 1998 г. на „Полимери“ започва ударно фалиране на предприятието. Не се изплаща дивидент на акционерите, трупат се дългове към ТЕЦ „Девня“, ЛУКойл Нефтохим Бургас, НОИ и Булбанк. Фалитът на „Полимери“ става неизбежен. Оборудването се реже и продава за скрап, но без цистерните с отровния химикал трихлоретан. Банев цинично заявява, че е приватизирал завода, но не и боклуците на двора и тяхното почистване е дело на държавата. През 2012 г. е обявен официално фалитът на „Полимери“, а държавата е принудена да изнесе за своя сметка зад граница за утилизиране опасните цистерни. Подобна участ сполетява и „Елма“ АД- Троян, най-големия завод на Балканите за електромотори. През 1997 г. при масовата приватизация „АКБ Форес“ на Николай Банев придобива собствеността върху „Елма“ за 850 000 лева и то срещу бонове. Започва ударно източване на фабриката. Когато тя закъсва, Банев й отпуска средства под формата на личен кредит, т.е. „Елма“ му става длъжник. Към 2008 г. „Елма“ АД вегетира. Николай Банев назначава за изпълнителен директор човек без каквото и да било техническо или икономическо образование – Ана Райкова, дългогодишен готвач в неговото ваканционно селище „Русалка. Фирмата започна да отлага изплащането на заплати, съкращава персонала на 400 души а в късната есен на 2010 г. спира работа. Към 2012 г. заводът „Елма“ наподобява мъртвец – административната сграда и производствените й халета пустеят с прашясали прозорци сред гробовна тишина. От 3 хиляди работници, в завода остават само десетина – счетоводство и пазачи. Нарязани и продадени за скрап са годни за употреба стругове, машини и производствени линии. През ноември 2015 г. работниците от фалиралото предприятие пишат писмо до БиТиВи, в което настояват да им бъдат изплатени заплатите. На 16 ноември Банев отговаря на това искане с интервю, в което отправя изключително цинично обвинение към работниците: „Те ми дължат пари за неефективен труд, държавата да им плати, защото тя е виновна за затварянето на предприятието“. По-нататък някакси предприятието успява да се съвземе и днес се развива доста добре, изнася продукцията си на световните пазари. Банев се подвизава и в туристическия бизнес. Морски истории През 2006 г. на „Русалка Холидейс- Swiss Properties , закупена с пари на „Полимери“ и с изпълнителен директор Евгения Банева започва под благосклонния поглед на властта незаконен строеж на ваканционно селище в защитената от Натура- 2000 територия Иракли до нос Емине. В сделката е дъщерна фирма на офшорката Bulgarian Proprties Invetment AG. Достъпът до плажа за летуващите е заварден от гардове с палки, белезници и огнестрелни оръжия. Унищожена е лонгозна крайречна растителност, изсечен е горски фонд, замърсена е лагуна и е извършено брутално застрояване с бетониране. Такава е бизнес империята на олигарха Банев, който сега е в ареста с обвинение за присвояване на над 90 млн. лв. от „Полимери“АД, „Елма“ АД, „Химически завод „Панайот Волов“ АД, „Топлофикация“АД и „Топлофикация Казанлък“ АД. Обвиненията Те са значителни, но нищо чудно обхватът им да се разшири значително. Съдбата на тези предприятия е сполетяла и други, приватизирани от Банев. Сливенският завод за автомобилни генератори и стартери „Динамо” е обявен в несъстоятелност на 14 март 2002 г. Построеният преди близо 100 години завод в Елин Пелин „Изида”, произвел тръбите за канализацията на София, Варна, Бургас и Пловдив, специализирал се също в производството на фаянсови плочки, домакински порцелан и санитарна керамика и изнасял продукция за Близкия Изток, е приватизиран през 1998 г., източен и обявен във фалит след само четири години. Машините са продадени за скрап, а част от сградите били взривени. Най-старата българска петролна рафинерия „Бимас“ – Русе, приватизирана от АКБ „Форес” на Бинев и „ЕКО петролеум“ през 1998 г., е обявена в несъстоятелност през януари 2001 г. Мирис на власт Олигарсите ги влече като магнит властта или поне близостта с властимащите. Банев е типичен пример. Използвал е връзките си с БСП, добре е с жълтите от НСДВ и с ДПС, през 2005 г. придумва тогавашният софийски кмет Бойко Борисов лично да извърши бракосъчетанието с третата му жена Евгения. През 2009 г. е в състава на правителствената делегация, при посещение в Катар. Но той допуска грешка, като се опитва да прехвърли вината за фалираните от него предприятия на държавата – настоява тя да плати на работниците от „Елма“, на които той дължи пари и да разчисти за своя сметка опасните отпадъци, изоставени на терена на „Полимери“. Това идва в повече на властта. На 7 август 2017 г. премиерът Борисов заявява по отношение на фалита на „Полимери“: „Всичко това е разграбено и унищожено, а пък собствениците имат „Мерцедес“ и „Майбах“ и ни дават оценка“. Самоувереният до безочие Банев реагира веднага, като обвинява в открито писмо до Борисов именно него за фалита на „Полимери“. „С лично ваше безучастие – пише той – се е стигнало до съсипването на предприятието. Когато навремето започнаха прокурорските проверки срещу Банев, той заяви предизвикателно: „Ако продължават да ме дразнят, ще вляза в политиката и ще взема властта“. И се кандидатира на последните президентски избори за държавен глава. Самозабравилият се олигарх явно не се беше поучил от опита на някои руски богаташи, които нарушиха основно правило – да не се бъркат в политиката! – като Ходоровски например, който се опита да създаде опозиционна партия и попадна в затвора за доказани финансови престъпления. Ако Баневи получат ефективна присъда, това ще е прецедент. Защото досега нито един олигарх, министър или знаков мафиот, макар и погнат от прокуратурата, не е попадал в затвора. Но има нещо друго, по-важно. Народната поговорка казва: „Не е луд този който изяжда баницата, а този който му я дава“. Та въпросът е, не бива ли да бъдат подведени под съдебна отговорност всички онези властимащи, които са подарили на един филолог крупни държавни предприятия – да ги приватизира и управлява, и са наблюдавали безучастно, как той ги ограбва и съсипва? *Авторът е дипломат от кариерата, представител на България в ОНН и културно аташе на България в Лондон 1995 г.            ", "date": "2018.12.13", "title": " Греховете на олигарха Николай Банев & сие\t\t\t"}
{"url": "https://trud.bg/%d0%b4%d0%b6%d0%be%d0%bd-%d0%b1%d0%be%d0%bb%d1%82%d1%8a%d0%bd-%d0%bd%d0%b5-%d0%b2%d0%b8%d0%b6%d0%b4%d0%b0%d0%bc-%d1%83%d1%81%d0%bb%d0%be%d0%b2%d0%b8%d1%8f-%d0%b2-%d0%be%d0%b1%d0%be%d0%b7%d1%80%d0%b8/", "text": "Няма да има среща между Доналд Тръмп и Владимир Путин, преди Русия да освободи украинските кораби и моряци, задържани близо до Крим, каза днес съветникът на Тръмп по националната сигурност Джон Болтън, цитиран от Ройтерс. „Не виждам условия в обозримо бъдеще, при които такава среща да се състои, преди корабите и екипажите да бъдат освободени“, каза Болтън пред журналисти във Вашингтон. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.12.13", "title": " Джон Болтън: Не виждам условия в обозримо бъдеще за среща между Тръмп и Путин"}
{"url": "https://trud.bg/%d1%88%d0%b5%d1%84%d1%8a%d1%82-%d0%bd%d0%b0-%d0%b1%d1%8e%d1%80%d0%be-%d0%b7%d0%b5%d0%bb%d0%b5%d0%bd%d0%b0-%d0%ba%d0%b0%d1%80%d1%82%d0%b0-%d0%bf%d0%be%d0%b4%d0%b0%d0%b4%d0%b5-%d0%be/", "text": "Председателят на Управителния съвет на Национално бюро на българските автомобилни застрахователи (НББАЗ) Орлин Пенев е подал оставка по “здравословни причини”. Оставката съвпада с налагането на мониторинг над България от международната система “Зелена карта” заради неплащане на щети в чужбина, причинени от коли с българска регистрация. Бюрото беше под неформално наблюдение от февруари, когато бе поискана и внесена гаранция от целия застрахователен пазар в размер на 4 млн. евро. С писмо до националното бюро “Зелена карта” от Съвета на бюрата са наложили още две мерки през декември – осигуряването на презастрахователен договор за целия пазар и ежемесечни отчети за финансовото състояние на националното бюро.  ", "date": "2018.12.13", "title": " Шефът на бюро „Зелена карта“ подаде оставка"}
{"url": "https://trud.bg/%d0%bf%d0%be%d0%bb%d0%b8%d1%86%d0%b5%d0%b9%d1%81%d0%ba%d0%b0-%d0%be%d0%bf%d0%b5%d1%80%d0%b0%d1%86%d0%b8%d1%8f-%d1%81%d0%b5-%d0%bf%d1%80%d0%be%d0%b2%d0%b5%d0%b6%d0%b4%d0%b0-%d0%b2-%d1%81%d1%82%d1%80/", "text": "Френската полиция стартира операция в южната част на Страсбург, където във вторник 29-годишен мъж откри стрелба на традиционния коледен базар край катедралата, пише AFP. Към настоящия момент няма официално потвърждение операцията да е свързана с нападението, при което загинаха трима души, а 13 други бяха ранени. Повече от 700 членове на френските сили за сигурност са задействани за издирване на 29-годишния Шериф Шекат, заподозрян за атаката Страсбург. Съобщава се, че полицейските части са блокирали няколко улици в квартал „Нойдорф“, разположен в непосредствена близост до центъра на Страсбург. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.13", "title": " Полицейска операция се провежда в Страсбург, предполага се, че е свързана с атентата"}
{"url": "https://trud.bg/%d0%b0%d1%82%d0%b0%d0%ba%d0%b8%d1%82%d0%b5-%d1%81%d1%80%d0%b5%d1%89%d1%83-%d1%81%d1%82%d1%80%d0%be%d0%b8%d1%82%d0%b5%d0%bb%d0%b8%d1%82%d0%b5-%d1%81%d0%b0-%d0%bd%d0%b0%d1%86%d0%b8%d0%be%d0%bd%d0%b0/", "text": "Протестът на строителите назряваше отдавна. В Управителния съвет на Конфедерацията на работодателите и индустриалците в България (КРИБ) отдавна дискутираме тази тема, тъй като Камарата на строителите в България е дългогодишен член на нашата организация. Те ни информираха как расте тяхното недоволство и така докато се стигне до момента, в който изведнъж преля чашата и обявиха, че ще излязат на мирен протест, който да покаже, че има голям проблем. Те получиха естествено нашата подкрепа. Защото извън сектора се налагат едни меко казано изключително неподходящи действия и думи от страна на политици от представената в парламента опозиция и тази извън Народното събрание. Но в крайна сметка политическото говорене води до създаването на eдин изключително негативен образ на българския строител, който по никакъв начин не кореспондира с реално извършеното от тях от времето на Омуртаг и неговата колона насам до наши дни. Напрактика подходът в един или друг сектор е горе-долу близък. Просто не се е стигало до такова кресчендо в повечето от останалите сектори, защото политиците не са решили това досега. Утре обаче могат да решат да нападнат и IT сектор или минно-геоложкият такъв, в зависимост какъв е техният нискостеблен колективен интерес. И по тази причина КРИБ изключително принципно подкрепя протеста на строителите. Още повече, че той е мирен. Не се предвиждат нарушения на обществения ред, затваряне на магистрали или първокласни пътища. Вие виждате, че един цял сектор излиза на протест заради непремерени изказвания на политици. Наричат строителите крадци, наричат ги хора, чието място е в затвора, искат да спрат еврофондовете за целия сектор, хулят България пред света, искат да се режат ядки от магистралите, за да покажат, че нашите строители са негодници и трябва да бъдат наказани. Което за нас е национален нихилизъм. И всичко това може да се повтори във всеки сектор в зависимост от настроенията на един или друг политик. Интересно е, че това, което се случва в момента, случайно съвпадна с нашата среща с президента Румен Радев. Там поставихме много остро въпроса пред него да се прави разграничение между нарушения, наказани нарушения и проблеми в един цял сектор. Президентът цитира като пример ремонта на ул. „Граф Игнатиев“ в София. Заяви, че не е ходил там лично, но вижда обществените реакции. Всъщност обаче това е една отсечка от 500-600 метра, която е малка част от българското строителство. Да се направи проверка там, има си компетентни органи и да се реши има ли нарушение всъщност или не, вместо да се заклеймява изцяло един сектор. А не да се излиза пред света и де се твърди, че у нас няма качествени строители, а само мошеници. Ами кой в този случай ще покани българска фирма да работи в друга държава? Това е национално престъпление. И не е ясно дали всичко това е нарочно и част от сценарий. Тъкмо нашите фирми се научиха да правят консорциуми и да усвояват пари по големи европроекти, което преди успяваха само големите чужди компании. При това знаем как работиха те. И сега понеже българите го могат, нека да ги ударим. Това е абсурд. И който участва в този сценарий е съучастник. Това не може да продължава така, трябва да се вземат мерки. Ние обяснихме тези неща на президента Румен Радев и изказахме подкрепата на КРИБ за протеста, който е напълно изконен. Като упрекът ми беше и към него, тъй като той е един от основните критици. Казах му, че трябва да има баланс между добрата новина и лошата такава.   Цялата ни икономика е под заплаха Голямата опасност е, че ако тази атака успее, това автоматично ще започне да се пренася планово върху други сектори. Тоест цялата икономика е под угроза вследствие на външни и частно партийни интереси. Една от тезите на президента Румен Радев по време на срещата ни с него бе, че има изтичане на капитали и българският бизнес изнася пари. Всъщност обаче няма нищо такова. Хората инвестират в чужбина, за да са сигурни, че ако утре дойде ляво или левичарско правителство, те ще имат къде да продължат своята дейност и да оцелеят. Просто следват бизнес правилото, че яйцата трябва да се слагат в различни кошници. Те са достатъчно умни да го правят. И затова не трябва да говорим негативно за тях, защото ще ги накараме и малкото яйца, които държат в България да ги изнесат в другата кошница.              ", "date": "2018.12.13", "title": " Атаките срещу строителите са национално престъпление\t\t\t"}
{"url": "https://trud.bg/%d0%b0%d0%b9%d1%84%d0%b5%d0%bb%d0%be%d0%b2%d0%b0%d1%82%d0%b0-%d0%ba%d1%83%d0%bb%d0%b0-%d1%89%d0%b5-%d1%8f-%d0%b8%d0%bc%d0%b0-%d0%b8-%d0%b2-%d0%b1%d1%83%d1%80%d0%b3%d0%b0%d1%81/", "text": "Изготвен е детайлен идеен проект за още една атракция, която да направи Бургас по-интересен за посещаване. Това е бъдещият парк на миниатюрите „Европа“. Всеки жител на Бургас може да каже мнението си и да де предложения за парка в обявен адрес. Предвижда се новата атракция да бъде ситуирана в парк „Света Троица“, ж.к. „Славейков“, който е публична общинска собственост. Обект на проектиране е част от територията в непосредствена близост до Плувен комплекс „Парк Арена ОЗК“. Зоната на интервенция представлява площ от около 12 декара, която не е обновявана от създаването на парка досега. Именно там се предлага обособяване и изграждане на атракциона. В новия парк ще се аранжират миниатюри и скулптури на подбрани културни и исторически забележителности от държавите на континента Европа. В експозицията са предвидени миниатюри на: Кулата Белем – Лисабон, Португалия; Саграда Фамилия – Барселона, Испания; Айфелова кула – Париж, Франция; Катедралата „Св. Николай“ – Монако; Колизеума – Рим, Италия; Фонтан ди Треви – Рим, Италия; Катедралата „Св. Петър“ – Ватикана; Моста с драконите – Любляна; Парламента – Будапеща, Унгария; Акропола – Атина, Гърция; Храм паметник Александър Невски – София, България; Рилски манастир – България; Моста – Бургас, България; Замъка Бран – Румъния; Кремъл и църква „Св. Василий Блаженни“ – Москва, Русия; Островен замък в Тракай – Литва; Замъка Братислава – Словакия; Карлов мост – Прага, Чехия; Бранденбургска врата – Берлин, Германия; Националния музей на Амстердам – Холандия; Атомиум – Брюксел, Белгия; Биг Бен – Лондон, Англия; Тауър Бридж – Лондон, Великобритания. Предложените за експониране скулптури са следните – Статуята на Manneken-Pis (Пикаещото момченце) – Брюксел, Белгия; Мадарски конник – България; Статуята на Русалката – Копенхаген, Дания; Скулптура на Man at Work – Čumil – Братислава, Словакия; Бременските музиканти – Бремен , Германия; Питър Пан – Лондон, Англия; Цар Освободител – София. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.12.13", "title": " Айфеловата кула ще я има и в Бургас"}
{"url": "https://trud.bg/%d0%b2%d0%b0%d1%80%d0%bd%d0%b0-%d0%b5-%d0%bd%d0%b0-%d0%b2%d0%be%d0%b4%d0%be%d0%bd%d0%be%d1%81%d0%ba%d0%b8-48-%d1%87%d0%b0%d1%81%d0%b0/", "text": "Второ денонощие продължава безводието за хиляди варненци, хотели, заведения и училища в града. Сухият режим се наложи заради ремонт на магистралния водопровод, който се изгражда по новия булевард „Левски“. Водата за близо 100 000 варненци беше спряна на 12 декември сутринта и ще бъде пусната в 5 ч. на 14 декември, според последното съобщение в сайта на ВиК Варна. Ремонтът се извършва от фирма „Хидрострой“, но е изключително сложен с няколко заварки по новата тръба, която е с диаметър 1 м, обясни за „Труд“ шефът на ВиК дружеството Валентин Вълканов. Трябва да се изгради опорен блок, за да издържи тежестта от 16 до 18 тона вода. Засегнати са жк блокове и обществени сгради в района между булевардите „Христо Ботев“, „Мария Луиза“, „Осми приморски полк“, „Цар Освободител“, „Приморски“ и улица“Девня“, около фабрика „Христо Ботев“, в кварталите „Аспарухово“ и „Галата“, в местностите Лазур, Зеленика и Боровец, в Островната зона, в Морската градина, както в село Звездица. Има и кооперации, които не попаднаха в предупредителния списък за планирания ремонт и се оказаха без запаси. Бутилките с минерална вода бяха изкупени от кварталните магазини. Още на 12 декември училищата в центъра на града съкратиха часовете наполовина и пуснаха децата, което се повтори и на следващия ден. Без вода останаха забавачки и ясли. Телефоните на ВиК предприятието и на общинската администрация прегряха от обаждания на абонати и родители, а социалните мрежи -от гневни коментари. Шест водоноски са разположени на различни места в безводните райони с капацитет от 1 т всяка от тях, които бяха изчерпани набързо. Според експерти при нормално водоподаване в града консумацията е 600 л в секунда. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.13", "title": " Варна е на водоноски 48 часа\t\t\t"}
{"url": "https://trud.bg/%d0%ba%d0%b0%d0%bc%d0%b0%d1%80%d0%b0%d1%82%d0%b0-%d0%bd%d0%b0-%d1%81%d1%82%d1%80%d0%be%d0%b8%d1%82%d0%b5%d0%bb%d0%b8%d1%82%d0%b5-%d0%ba%d1%8a%d0%bc-%d0%b5%d0%bb%d0%b5%d0%bd%d0%b0-%d0%b9%d0%be%d0%bd/", "text": "Във връзка с изявлението на депутата от „БСП за България“ Елена Йончева, направено на брифинг в НС, в което се казва, че „реакцията на КСБ показва страх и паника от извършването на проверка“, Камарата на строителите изпрати до медиите следната позиция: „Изявлението на г-жа Йончева показва, че за пореден път тя не е разбрала важните послания, отправени ясно и категорично от строителния бранш. А именно: да спре използването на бранша за политически цели! Мирната демонстрация няма връзка с искането за експертиза и уверяваме г-жа Йончева, че не сме в паника и не изпитваме страх от проверки. Но настояваме те да се извършват при стриктното спазване на съществуващото законодателство. КСБ категорично не приема поредните популистки изказвания на депутата Елена Йончева и настоява тя да подкрепи с доказателства твърденията си за корупция и злоупотреби в строителството, а ако не разполага с такива, публично да го заяви.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.12.13", "title": " Камарата на строителите към Елена Йончева: Спрете използването на бранша за политически цели! "}
{"url": "https://trud.bg/%d1%83%d0%ba%d1%80%d0%b0%d0%b8%d0%bd%d1%81%d0%ba%d0%b8-%d1%82%d0%b8%d1%80%d0%b0%d0%b4%d0%b6%d0%b8%d1%8f-%d0%bf%d0%be%d0%bc%d0%bb%d1%8f%d0%bb-%d0%ba%d0%be%d0%bb%d0%b8-%d0%b8-%d1%81%d1%82%d0%b5%d0%bd/", "text": "Украински шофьор, объркал пътя и влязъл във фирмен паркинг, където помлял три коли и съборил част от подпорна стена на мандрата в търговищкото село Давидово. Злощастния инцидент, при който са причинени сериозни щети, е станал към 5,50 часа в сряда. С.М. (59 г.) от Украйна карал софийски влекач „Ивеко Стралис” с полуремарке. Пътувал от Русе към София, но объркал пътя и решил да обръща. Влязъл в село Давидово и на паркинга на мандрата, където преценил, че може да направи маневрата, насмел при завой три паркирани коли на работещи във фирмата. Така помлял „Киа Черато“ , „Ауди А 4“ и „Мицубиши Паджеро“. Последвал опит на тираджията да даде на заден ход, при което отнесъл и около 10 кв. м. от подпорната стена на мандрата. Работещите там викнали полиция и на водача били взети проби за наличие на алкохол и наркотични вещества. И двете били отрицателни. По случая тече досъдебно производство, в чиито ход ще бъдат направени експертизи и за уточняване на нанесените щети. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.13", "title": " Украински тираджия помлял коли и стена на фирмен паркинг"}
{"url": "https://trud.bg/%d0%b2%d0%b0%d0%bb%d0%b5%d1%80%d0%b8-%d1%81%d0%b8%d0%bc%d0%b5%d0%be%d0%bd%d0%be%d0%b2-%d0%b5-%d0%b8%d0%b7%d0%b1%d1%80%d0%b0%d0%bd-%d0%b7%d0%b0-%d0%b7%d0%b0%d0%bc-%d1%88%d0%b5%d1%84-%d0%bd%d0%b0/", "text": "Бившият вицепремиер Валери Симеонов беше избран за зам.-председател на парламентарната комисия по енергетика. Макар по време на престоя му в правителството това да не беше сред неговите ресори, Симеонов често е коментирал публично проблемите в отрасъла. В началото на годината, например, той обяви, че в енергетиката има корупционни схеми, като даже подаде сигнал в прокуратурата за една, свързана с ТЕЦ „Марица-изток 2” и освен това видя партийно кадруване при промени в ръководството на Електроенергийния системен оператор. По време на предишния парламент пък той обяви, че голяма част от ВЕИ мощностите са продавали неправомерно на много висока цена. Отново днес пост в парламентарна комисия получи и друг висш политик, върнал се отново на депутатската банка – бившият зам.-председател на парламента Валери Жаблянов от БСП. Той ще е заместник-председател на комисията по външна политика.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.12.13", "title": " Валери Симеонов е избран за зам.-шеф на парламентарната комисия по енергетика"}
{"url": "https://trud.bg/%d1%85%d1%80%d0%b8%d1%81%d1%82%d0%be-%d1%81%d1%82%d0%be%d0%b8%d1%87%d0%ba%d0%be%d0%b2-%d0%bf%d0%be%d0%bb%d1%83%d1%87%d0%b8-%d1%81%d0%b8%d0%bc%d0%b2%d0%be%d0%bb%d0%b8%d1%82%d0%b5-%d0%bd%d0%b0-%d0%b7/", "text": "Световнопризнатият български футболист Христо Стоичков получи от кмета на Стара Загора Живко Тодоров символите на званието Почетен гражданин. Решението за присъждането му беше взето на заседание на Общинския съвет в града през 2017 г. Носителят на Златната топка през 1994 г. популяризира Стара Загора като през миналата година организира уникално футболно шоу между отбора на Христо Стоичков и приятели и Дрийм тийма на „Барселона”. „Смятам, че Христо Стоичков е заслужил своето признание и трябва да получи достойното си място и в сърцето на Стара Загора. Ицо, ти си голям приятел на Стара Загора. Винаги си добре дошъл и с присъждането на това звание показваме своето уважение към теб. За всичко, което си направил за Стара Загора и за България, благодарим!” – каза кметът Живко Тодоров. „Стара Загора е град с големи спортни традиции. Благодаря за уважението, направихме първата стъпка и тя няма да е последна, пътят сме го проправили. Щастлив съм и съм горд, че от днес старозагорци се увеличават с още един. Приемам званието като задължение оттук нататък, където и да съм по света да казвам, че Христо Стоичков е гражданин и на Стара Загора” – обяви Камата. Той припомни, че неговият спортен път тръгва от Стара Загора, където е бил войник, както и че оттук са тръгнали много добри футболисти. Легендарният футболист обяви, че следващата инициатива, която ще организира в Стара Загора, ще бъде насочена към децата. Той сподели и идеята да организира демонстративен мач в града като сформира отбор от Централна и Южна България срещу тим от останалата част на страната. Паричната премия от 3000 лева, която се дава на всеки почетен гражданин на Стара Загора, Христо Стоичков дарява за лечението на бебе Мая, което страда от злокачествено заболяване. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.13", "title": " Христо Стоичков получи символите на званието Почетен гражданин на Стара Загора"}
{"url": "https://trud.bg/%d0%b2%d0%b8%d1%86%d0%b5%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%bc%d0%b0%d1%80%d0%b8%d1%8f%d0%bd%d0%b0-%d0%bd%d0%b8%d0%ba%d0%be%d0%bb%d0%be%d0%b2%d0%b0-%d0%b7%d0%b5%d0%bc%d0%b5/", "text": "Заместник-министър председателят по икономическата и демографската политика, Марияна Николова, получи почетна грамота от Аграрен университет – Пловдив за принос в развитие на политики в областта на аграрното образование и земеделския сектор в България, съобщиха от правителствената информационна служба. Призът и беше връчен от проф. д-р Христина Янчева, ректор на висшето учебно заведение. Вицепремиерът беше почетен гост на тържествената церемония по повод дипломирането на студентите, завършили образователната и квалификационна степен “бакалавър” и “магистър” от Випуск 2018-та. В словото си вицепремиерът подчерта, че Аграрния университет със своята над 70-годишна история, е важен фактор за създаване на кадри за съвременния земеделски бизнес и постигане на европейските изисквания в българското селско стопанство. “Тук се намират важни решения за практиката в сферата на безопасните храни, фуражите, биогоривата и за редица други проблеми в земеделския сектор, който има пряко влияние върху развитието на нашата икономика и утвърждаването на българската продукция като конкурентна”, заяви заместник министър председателят. Тя пожела на абсолвентите да имат високо самочувствие и отлична реализация с дипломата, която вземат днес. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.13", "title": " Вицепремиерът Марияна Николова: Земеделският сектор има пряко влияние върху развитието на икономиката и утвърждаването на българската продукция като конкурентна"}
{"url": "https://trud.bg/%d0%b0%d0%bb%d0%be-%d0%b8%d0%b7%d0%bc%d0%b0%d0%bc%d0%bd%d0%b8%d1%86%d0%b8-%d0%bf%d0%bb%d0%b0%d1%88%d0%b0%d1%82-%d1%81%d1%82%d0%b0%d1%80%d1%86%d0%b8-%d1%81-%d1%80%d1%8f%d0%b7%d0%b0%d0%bd%d0%b5-%d0%bd/", "text": "Телефонни измамници изнудват възрастни хора да им дадат парите си, като използват обиди и заплахи за живота и здравето им, съобщиха от ОД на МВР-Сливен. „Използват целия арсенал от цинизми, страховити заплахи, включително за рязане на ръце, крака и на езици, които щели да бъдат наврени някъде“, заявиха служители на реда. В повечето случаи жертвите, дори и да са били информирани за измамите по телефона, изпитвали страх и изпълнявали исканията на престъпниците. От полицията призоваха гражданите в подобни случаи незабавно да прекратят разговора и да подадат сигнал в най-близкото полицейско управление. Заплахите съпътствали обикновено измама по схемата „помогни на МВР да задържи опасни телефонни измамници, като дадеш парите и ценностите си“.  Последният регистриран случай е от 12 декември. 73-годишна жена от Сливен хвърлила през терасата на жилището си 5600 долара и 500 лева, за да „помогне на полицията да залови бандитите“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.13", "title": " Ало-измамници плашат старци с рязане на езици и на крака"}
{"url": "https://trud.bg/%d1%86%d0%b5%d0%bd%d0%b8%d1%82%d0%b5-%d0%bd%d0%b0-%d1%86%d0%b8%d0%b3%d0%b0%d1%80%d0%b8%d1%82%d0%b5-%d1%83-%d0%bd%d0%b0%d1%81-%d0%bd%d0%b0%d0%b9-%d0%bd%d0%b8%d1%81%d0%ba%d0%b8-%d0%b2-%d0%b5%d1%81/", "text": "Работим 35 минути за една кутия  Цигарите у нас са най-евтините в Европейския съюз. Това показва анализ на Института за пазарна икономика (ИПИ) за достъпността на тютюневите изделия. Към 1 януари 2018 г. средната цена в България на 1000 цигари е 128,3 евро и остава най-ниската в рамките на ЕС. Най-високите цени се наблюдават в Ирландия – 503,5 евро на 1000 къса и Великобритания – 441,6 евро на 1000 къса. Цените на цигарите в България достигат до 70-75% от средното равнище в Централна и Източна Европа и около 50% от цените в Западна Европа. 17% от доходите ни за деня харчим за цигари. За сравнение европеецът дава средно 11% от парите си през деня за цигари. Оценката за 2018 г. показва, че в България са нужни близо 35 минути работа, за да се изработят достатъчно средства за покупката на една кутия цигари. Подобряването на ценовата достъпност в България е отчетливо в периода 2015-2018 г., което съвпада с положителни тенденции на цигарения пазар – свиване на незаконна търговия, увеличаване на легално потребление и повече приходи в хазната. Институтът, с помощта на „Алфа рисърч“, е провел социологическо проучване сред 5200 пушачи в България през март-април 2018 г. От него става ясно, че едно неголямо покачване на цените води до относително по-малко свиване на потреблението, но по-рязък ценови скок предизвиква по-сериозна реакция от потребителите. „Хората с по-високи доходи и работещите реагират по-слабо на покачванията на цените спрямо тези с по-ниски доходи и пенсионерите“, посочват икономистите.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.12.13", "title": " Цените на цигарите у нас най-ниски в ЕС"}
{"url": "https://trud.bg/%d0%ba%d0%be%d0%bd%d1%84%d0%b8%d1%81%d0%ba%d1%83%d0%b2%d0%b0%d1%85%d0%b0-%d0%b1%d0%bb%d0%b8%d0%b7%d0%be-400-%d0%b5%d0%bb%d1%85%d0%b8/", "text": "Близо 400 елхи бяха иззети при съвместна операция на полицията и Регионалната дирекция по горите в Сливен, съобщиха от ОД на МВР. При проверка на 12 декември на сергия в центъра на областния град търговец продавал коледни елхи в нарушения на нормативните изисквания. По-късно в дома на 34-годишния мъж са били открити 94 елхи без пластини и още 270 с прикачени контролни пластини, но без превозен билет. Конфискуваните дръвчета са оставени на съхранение в РДГ-Сливен. Съставени са констативни протоколи. Работата по случая продължава. Съвместните проверки на горските и полицаите са насочени срещу незаконната сеч в районите, определени за добив на коледни дръвчета, и срещу закононарушенията при продажбата на елхи. Операцията продължава. На пазара в Сливен елхите се продават между 20 и 40 лева, по-големите дръвчета се търгуват на още по-висока цена. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.13", "title": " Конфискуваха близо 400 елхи"}
{"url": "https://trud.bg/%d0%bb%d0%b0%d0%bc%d0%bf%d0%b8%d1%82%d0%b5-%d0%b2-%d0%b5%d1%87%d0%b5%d0%bc%d0%b8%d1%88%d0%ba%d0%b0-%d1%81%d0%b0-%d0%b1%d0%b8%d0%bb%d0%b8-%d1%80%d0%b5%d0%bc%d0%be%d0%bd%d1%82%d0%b8%d1%80%d0%b0/", "text": "32 години тунелът „Ечемишка“ никога не е бил ремонтиран и не е била извършена никаква поддръжка на съоръженията. От 1985 г., когато е въведен в експлоатация, до 5 февруари 2017 г., когато паднала лампа уби жена в автомобила й, тунелът е бил измит и боядисан един път. 11 подробни доклада с многократни предупреждения, че в тунела пътуването е опасно са изпращали от „Автомагистрали“ ЕАД в АПИ от 2005 г. до 2017 г. Данните от доклада обобщи говорителят на главния прокурор Румяна Арнаудова. В АПИ са били предупреждавани многократно, че осветителните тела не подлежат на ремонт, изгнили са, а част от тях се късат и падат на платното. Били „ремонтирани“, като ги връзвали с тел и кабели, за да не падат. , сред които и двама изпълнителни директори са обвинени за независимо съпричиняване на смърт заради немарливост и продължително бездействие при изпълнение на служебните задължения, обясни Арнаудова и добави, че за първи път прокуратурата работи по тази правна конструкция, за да установи вината на отговорни длъжностни лица. Всички обвинени са с мерки за неотклонение „подписка“, само един от тях е изявил желание в понеделник да даде обяснения по случая. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.12.13", "title": " Лампите в „Ечемишка“ са били „ремонтирани“ с тел и кабели\t\t\t"}
{"url": "https://trud.bg/%d0%b0%d1%80%d0%b5%d1%81%d1%82%d1%83%d0%b2%d0%b0%d1%85%d0%b0-%d1%82%d1%80%d0%b8%d0%bc%d0%b0-%d0%b1%d1%80%d0%b0%d1%82%d1%8f-%d0%b8-%d0%b0%d0%b2%d0%b5%d1%80-%d0%bf%d0%be%d0%b4%d0%bb%d1%83%d0%b4%d0%b8/", "text": "Полицията разкри и задържа банда крадци, тършували по къщите в монтанското село Якимово. Апашите – трима братя и техен приятел, задигнали и горивото от автомобил на отец Иван, съобщиха от Областната дирекция на МВР. В нощите от неделя до сряда неизвестни обирджии се промъкнали в Якимово до товарен автомобил „ИвекоДейли“, собственост на Дома за сираци – „Св. Николай“ в село Нови хан и източили 20 литра горива от резервоара. Служителите на местния полицейски участък веднага започнали разследване и разкрили крадците – криминално проявените Велизар Г./18 г./ и 17-годишния Милен В. от Якимово. Задигнатото дизеловото гориво е намерено. По случая е образувана преписка. Освен приюта в Нови хан отец Иван от години подържа и къщи в Якимово, където настанява бедни семейства. При разпитите на крадците обаче станало ясно, че те са част от цяла банда, шетаща из селото. Пазителите на реда установили, че 18-годишният Велизар заедно с двамата му братя Николай Г./23 г./ и Ивелин Г./15 г./ и 17-годишния Милен през ноември или началото на декември са влезли в незаключена къща в Якимово, собственост на 75-годишна жена, и са откраднали 150 лв, пластмасова бутилка с 3 литра олио и джобно фенерче. Парите и фенерчето са открити и върнати на собственичката. Четиримата обирджии са задържани за 24 часа в Районното управление на МВР в Лом. По случая е образувано досъдебно производство. „Тримата братя са като пожар, където минат трева не никне, задигат всичко – пари, храна, техника. Привличат и други момчета и ги учат на занаята си. Дано полиция и съд ги озаптят!”, коментират в Якимово. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.13", "title": " Арестуваха трима братя и авер, подлудили село с кражби\t\t\t"}
{"url": "https://trud.bg/%d0%bd%d1%81%d0%be-%d1%89%d0%b5-%d0%bf%d0%be%d0%bb%d0%b7%d0%b2%d0%b0-%d1%81%d0%bf%d0%b5%d1%86%d0%b8%d0%b0%d0%bb%d0%b5%d0%bd-%d1%80%d0%b5%d0%b6%d0%b8%d0%bc-%d0%bd%d0%b0-%d0%b4%d0%b2%d0%b8%d0%b6%d0%b5/", "text": "Генерал-майор Данчо Дяков, който оглавява НСО, заяви пред медиите, че в резултат на последните грешки, които са допуснати с автомобили на службата, има негово разпореждане за това, че ползването на специален режим на движение ще бъде не практика, а изключение по преценка на началника на екипа. Той заяви, че НСО допускат грешки, но те са взети под внимание и в момента приключват проверките по тези случаи, като хората, които са извършили нарушения, ще бъдат наказани. Ген. Дяков отбеляза още, че през изтеклите осем месеца в НСО е била извършена оптимизация и 3% от личния състав си е тръгнал „с чест и достойнство“. По думите му има планове следващите три години тази оптимизация да продължи, както и ще се повиши професионализмът на служителите в структурата. Началникът на НСО присъства на церемонията „Полицай на годината 2018“ и връчи награда от името на службата на комисар Любомир Костадинов, зам.-началник на отдел „Пътна полиция“ при СДВР. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.12.13", "title": " НСО ще ползва специален режим на движение само по изключение"}
{"url": "https://trud.bg/120-%d1%84%d0%b0%d0%b7%d0%b0%d0%bd%d0%b0-%d0%b1%d1%8f%d1%85%d0%b0-%d0%bf%d1%83%d1%81%d0%bd%d0%b0%d1%82%d0%b8-%d0%bd%d0%b0-%d1%81%d0%b2%d0%be%d0%b1%d0%be%d0%b4%d0%b0-%d0%b2-%d0%bb%d0%be%d0%b2%d0%bd/", "text": "120 ученици пуснаха на свобода 120 фазана в столичния Ловен парк. Целта е да се облагородяват периодично софийските места за отдих с повече животински видове. Повод за събитието е 120-та годишнина от създаването на Съюза на ловците и риболовците в България. Фазаните са новите обитатели на Ловния парк в София. По време на събитието се проведе и кратка лекция, на която децата научиха интересни факти за фазаните, за начина им на живот хранене. На територията на Ловния парк са разположени 8 хранилки, които ще бъдат зареждани с фураж за птиците веднъж седмично. Събитието е подкрепено от Столична община. „Така подпомагаме обогатяването и развитието на зелените площи и паркове в София“, заяви кметът на столицата Йорданка Фандъкова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.13", "title": " 120 фазана бяха пуснати на свобода в Ловния парк в София"}
{"url": "https://trud.bg/%d0%b8%d0%bd%d0%b4%d1%83%d1%81%d1%82%d1%80%d0%b8%d1%8f%d1%82%d0%b0-%d0%bc%d0%be%d0%b6%d0%b5-%d0%b4%d0%b0-%d0%bf%d0%be%d0%bb%d1%83%d1%87%d0%b8-%d0%bf%d0%be%d0%bc%d0%be%d1%89-%d0%b7%d0%b0-%d0%ba%d0%be/", "text": "Индустриалните предприятия в България, чиято конкурентоспособност е изложена на риск поради влиянието на квотите за въглеродни емисии върху крайната цена на електрическата енергия, биха могли да получат помощ под формата на компенсиране на непреките разходи от СО2. Тази възможност обсъди с представителите на бизнеса министърът на енергетиката Теменужка Петкова. Опцията е предвидена в Директива 2018/410/ЕО, която трябва да бъде транспонирана в българското законодателство, съобщават от енергийното министерство. Сумите за компенсация могат да се изчисляват по специална методика, като директивата предвижда те да бъдат до 25% от постъпленията от продажба на квоти. До момента България няма действаща схема за компенсации. Предстои до края на годината страната ни да уведоми официално Европейската комисия за това. След това регламентите от директивата ще бъдат транспонирани с промени в Закона за ограничаване изменението на климата. Разработването на механизъм за компенсиране и определянето на администратор за помощта са следващи стъпки от процедурата. Ако такава бъде разработена, тя ще бъде съобразена изцяло с правилата за държавните помощи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.13", "title": " Индустрията може да получи помощ за компенсиране на разходите за въглеродни емисии"}
{"url": "https://trud.bg/%d0%b4%d0%b6%d0%b5%d0%b9-%d0%bb%d0%be-%d0%bd%d0%b0%d0%bc%d0%b5%d0%ba%d0%bd%d0%b0-%d0%b7%d0%b0-%d1%81%d0%b2%d0%b0%d1%82%d0%b1%d0%b0-%d1%81-%d0%b0%d0%bb%d0%b5%d0%ba%d1%81-%d1%80%d0%be%d0%b4%d1%80%d0%b8/", "text": "Въпреки трите развода и редица дълги връзки, Дженифър Лопес разкри, че тя и настоящият й приятел, Алекс Родригес, мислят да се оженят. Лопес и Родригес се запознават през 2017 г. и оттогава са много откровени за взаимоотношенията си. Лопес разкри в  интервю за списание „People“, че двойката мисли да се ожени – но ще го направи, когато се случи естествено. Джей Ло свърза успеха на връзката си с „различната“ и „зряла“ любов, която споделят. Тя заяви, че вижда нещата от нова перспектива. „Ние възприемаме нещата такива, каквито са, вместо да се поддаваме на романтична представа или фантазия“, уточни певицата.", "date": "2018.12.13", "title": " Джей Ло намекна за сватба с Алекс Родригес"}
{"url": "https://trud.bg/%d0%be%d0%b1%d0%bd%d0%be%d0%b2%d0%b8%d1%85%d0%b0-%d0%b2%d0%be%d0%b9%d0%bd%d0%b8%d1%88%d0%ba%d0%b8-%d0%bf%d0%b0%d0%bc%d0%b5%d1%82%d0%bd%d0%b8%d0%ba-%d0%b2-%d0%b1%d0%b5%d0%b1%d1%80%d0%be%d0%b2%d0%be/", "text": "Обновиха войнишки паметник в еленското село Беброво. Във войните загиват 77 смели мъже от балканското селце. В тяхна памет през 1987 година е поставен гранитен къс с имената им, изработен от Иван Сираков. С времето паметният знак понесе доста вреди. Община Елена направи предложение пред Министерството на отбраната за ремонт на паметника. Идеята на администрацията бе да бъде премахната старата бронзова плоча, от която липсваха голяма част от монтираните букви и да бъдат поставени нови, по-устойчиви плочи. На две поредни сесии за финансиране на ремонтни дейности от МО бяха отпуснати общо 2400 лева. Четири нови плочи с изписани на тях имена на загиналите във войните от с. Беброво вече са монтирани върху гранитния къс, намиращ се в центъра на селото. Изработката е дело на скулптора Христо Митев от гр. Добрич. Технологията за отливане на плочите от полимербетон е уникална и изцяло негова разработка. Също така, по негово предложение, върху средната плоча е монтирана допълнителна с изобразен кръст за храброст. Намеренията на община Елена за обновяване на паметници не спират до тук. Одобрено е предложението й за ремонт на военния паметник в с. Блъсковци, за който са отпуснати 4 хиляди лева. Ремонтът ще бъде направен през следващата година. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.13", "title": " Обновиха войнишки паметник в Беброво"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%ba%d0%b0%d1%80%d0%b0%d0%ba%d0%b0%d1%87%d0%b0%d0%bd%d0%be%d0%b2-%d0%bd%d0%b8%d0%b5-%d1%81%d0%bc%d0%b5-%d0%b4%d0%bb%d1%8a%d0%b6%d0%bd%d0%b8-%d0%b4/", "text": "Приказки за корупция за храненето на военнослужеите не приемам, няма и оплаквания от страна на военнослужещите, за разлика от предишни години. Това каза вицепремиерът и министър на отбраната Красимир Каракачанов по време на изслушването си в Комисията по отбрана за храненето на военнослужещите.  „Моето задължение е не да се интересувам от това коя фирма ще спечели, кой кого ще обжалва, а от публичните интереси. Ние сме длъжни да храним Българската армия. Приказки за корупция не приемам“, каза още Каракачанов. Останалото са спекулации от страна на политически субекти или заинтересовани страни, допълни министърът. По думите му в тази ситуация най-добре е тази обществена поръчка да бъде прекратена. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.13", "title": " Министър Каракачанов: Ние сме длъжни да храним Българската армия, приказки за корупция не приемам"}
{"url": "https://trud.bg/%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d1%81-%d0%b1%d0%b5%d0%b6%d0%b0%d0%bd%d1%86%d0%b8-%d0%b2-%d0%b3%d1%8a%d1%80%d1%86%d0%b8%d1%8f-%d1%82%d1%80%d0%b8%d0%bc%d0%b0-%d1%81%d0%b0/", "text": "Трима мъртви и шест ранени е равносметката от преследване между полиция и камион с нелегални мигранти. Инцидентът е станал малко преди град Кавала в посока Солун. Трафикантите са игнорирали сигнала на властите да спрат и продължили да се движат с висока скорост. За да не попаднат в полицейския капан, отклонили курса, вследствие на което автомобилът се е преобърнал на пътя. След инцидента трима нелегални имигранти са мъртви, докато други 6 са сериозно ранени. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.13", "title": " Катастрофа с бежанци в Гърция, трима са мъртви (СНИМКИ)"}
{"url": "https://trud.bg/%d0%be%d0%b1%d1%89%d0%b8%d0%bd%d1%81%d0%ba%d0%b8%d1%8f%d1%82-%d1%81%d1%8a%d0%b2%d0%b5%d1%82-%d1%81-%d0%b4%d0%b5%d0%ba%d0%bb%d0%b0%d1%80%d0%b0%d1%86%d0%b8%d1%8f-%d0%b7%d0%b0-%d0%bc%d0%bb%d0%b0%d0%b4/", "text": "Декларация в подкрепа на кандидатурата на София за домакин на младежка зимна олипмпиада през 2024 година ще гласува Столичният общински съвет на заседанието си след седмица. Днес документът бе обсъден от временната комисия, която се занимава с Природен парк „Витоша“. „Във връзка с тази кандидатура СОС изразява подкрепа за усилията на Министерството на младежта и спорта за модернизиране на спортните съоръжения на територията на ПП „Витоша“, както и на спортните обекти в града и така да се стартира подготовката за Младежките зимни олимпийски игри „София – 2024““, пише в декларацията. Любопитна коалиция срещу проекто позицията на съвета се оформи по време на заседанието на комисията – представителите на ДСБ, „Зелените“ и БСП се обявиха „против“ подкрепата за олимпиадата и близо час спореха по текстове от декларацията. В крайна сметка декларацията вече е включена в проекта за дневен ред на заседанието на СОС на 20 декември. Министерството на младежта и спорта започна подготовка на кандидатурата за спортното събитие след личното нареждане на премиера Бойко Борисов. През септември министър-председателят прие шефът на Международния олимпийски комитет Томас Бах, който окуражи страната ни да приеме младежките зимни игри през 2024 година.            ", "date": "2018.12.13", "title": " Общинският съвет с декларация в подкрепа на младежка зимна олимпиада в София\t\t\t"}
{"url": "https://trud.bg/%d1%85%d0%bb%d1%8f%d0%b1%d1%8a%d1%82-%d0%b8-%d0%bc%d0%b5%d1%81%d0%be%d1%82%d0%be-%d0%bf%d0%be%d1%81%d0%ba%d1%8a%d0%bf%d0%b2%d0%b0%d1%82/", "text": "Хлябът и месото поскъпват в резултат на повишението на тока, това коментираха Марияна Кукушева, председател на Националния браншови съюз на хлебарите и сладкарите и Атанас Урджанов, председател на Асоциацията на месопреработвателите за „Труд“. „Повишението на електроенергията, освен, че ще удари производителите на хляб и мелничарите, ще се отрази и на производството на опаковки и суровините, с които се правят хлебните закуски – сирене, кашкавал, ядки“, коментира Кукушева. С около 4-5% ще поскъпнат месните продукти след Нова година, заяви от своя страна Урджанов. „15% от нашите производствени разходи са електроенергия. След Нова година няма как цените да не се повишат“, посочи той и допълни, че към момента в бранша се стремят да свият разходите. Очаквайте подробности. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com          ", "date": "2018.12.13", "title": " Хлябът и месото поскъпват"}
{"url": "https://trud.bg/%d0%b5%d1%80%d0%b4%d0%be%d0%b3%d0%b0%d0%bd-%d0%be%d0%b1%d1%8f%d0%b2%d0%b8-%d0%bd%d0%b0%d1%87%d0%b0%d0%bb%d0%be-%d0%bd%d0%b0-%d1%81%d1%82%d1%80%d0%be%d0%b8%d1%82%d0%b5%d0%bb%d1%81%d1%82%d0%b2%d0%be/", "text": "Турция започва строителството на наземна част от газопровода „Турски поток“ на територията на държавата. Това заяви днес турският президент Реджеп Тайип Ердоган, цитиран от ТАСС. Ердоган представя днес плана за действие за предстоящия нов 100-дневен период от работата на новото правителство след преминаването към президентска система на управление. Започваме строителството на наземната част на „Турски поток“ на наша територия, каза турският президент, цитиран от Анадолската агенция. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com      ", "date": "2018.12.13", "title": " Ердоган обяви начало на строителството на наземната част от „Турски поток“"}
{"url": "https://trud.bg/%d0%b6%d0%b5%d1%80%d1%82%d0%b2%d0%b8%d1%82%d0%b5-%d0%bd%d0%b0-%d0%bd%d0%b0%d0%bf%d0%b0%d0%b4%d0%b5%d0%bd%d0%b8%d0%b5%d1%82%d0%be-%d0%b2-%d1%81%d1%82%d1%80%d0%b0%d1%81%d0%b1%d1%83%d1%80%d0%b3-%d1%81/", "text": "Трима вече са загиналите след нападението с огнестрелно оръжие във френския град Страсбург, след като един от пострадалите почина от раните си. Това съобщи Ройтерс, като се позова на съобщение на парижката прокуратура. Извършителят на атентата в Страсбург е заявил, че е искал да отмъсти за гибелта на радикални ислямисти в Сирия, съобщи френската телевизия Бе Еф Ем, като се позова на показанията на шофьор на такси, който твърди, че е бил принуден да откара заподозрения от мястото на атентата до квартал, където нападателят е възнамерявал да се скрие от полицията. Във вторник вечерта 29-годишен жител на Страсбург откри огън на коледния базар в центъра на града. В резултат на атаката трима души загинаха, а 13 бяха ранени. Говорителят на френското правителство Бенжамен Гриво заяви, че силите за сигурност опитват да заловят стрелеца жив или мъртъв. Общо 700 полицаи участват в операцията по издирването на Шекат. Междувременно стана ясно, че френското правителство е призовало демонстрантите, известни като „жълтите жилетки“, да не протестират този уикенд след нападението на коледния базар в Страсбург. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.13", "title": " Жертвите на нападението в Страсбург са вече три"}
{"url": "https://trud.bg/%d0%b1%d0%b0%d1%89%d0%b0-%d1%81%d0%b8%d0%bd-%d0%b8-%d0%b4%d0%b2%d0%b0%d0%bc%d0%b0-%d1%81%d0%b5%d1%80%d0%b2%d0%b8%d1%82%d1%8c%d0%be%d1%80%d0%b8-%d0%b4%d1%8a%d1%80%d0%b6%d0%b0%d0%bb%d0%b8-%d0%bd%d0%b0/", "text": "Баща и син, и двама сервитьори са задържани, след като били разкрити, че крият наркотици в кофи от сирене. Те държали дрогата там, разпределяли я, и после я продавали на клиенти. Заверата лъснала при спецоперация на бургаската полиция и спецслужбите, казаха от ОД на МВР.  Кофите с наркотици били намерени в дома на бащата и сина в квартал „Банево“. Сервитьорите пък работели в близко заведение и прескачали, щом има клиенти да вземат марихуана и метамфетамин за продан. Извършено е претърсване и на други два адреса, обитавани от бащата и сина, като също са открити наркотични вещества, съхранявани в кофи от сирене и кутии от хранителни добавки. Намереното наркотично вещество в дома им в „Банево“ е два килограма марихуана, а количеството метамфетамин е в процес на установяване. Четиримата са задържани, като при осъществените допълнителни полицейски действия по разследването са намерени и иззети неистински банкноти с номинал от по 100 евро. По случая е образувано досъдебно производство. Работата продължава от служители на Пето Районно управление – Бургас. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.13", "title": " Баща, син и двама сервитьори държали наркотици в кофи от сирене"}
{"url": "https://trud.bg/%d0%ba%d0%be%d1%80%d0%bd%d0%b5%d0%bb%d0%b8%d1%8f-%d0%bd%d0%b8%d0%bd%d0%be%d0%b2%d0%b0-%d0%b1%d0%b5-%d0%bf%d1%80%d0%b8%d0%b5%d1%82%d0%b0-%d0%b2-%d0%b1%d0%be%d0%bb%d0%bd%d0%b8%d1%86%d0%b0-%d1%81-%d0%b0/", "text": "Днес председателят на БСП Корнелия Нинова бе приета по спешност в УМБАЛСМ “Пирогов” с абцес, съобщават от партията. Направена й е хирургическа намеса. Абцесът е отворен и дрениран. По нейно желание тя няма да остане в болницата и ще продължи с домашно лечение. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com          ", "date": "2018.12.13", "title": " Корнелия Нинова бе приета в болница с абцес"}
{"url": "https://trud.bg/%d1%81%d1%82%d0%be%d0%b8%d1%87%d0%ba%d0%be%d0%b2-%d0%b5-%d0%bf%d0%be%d1%87%d0%b5%d1%82%d0%b5%d0%bd-%d0%b3%d1%80%d0%b0%d0%b6%d0%b4%d0%b0%d0%bd%d0%b8%d0%bd-%d0%bd%d0%b0-%d1%81%d1%82%d0%b0%d1%80%d0%b0/", "text": "Христо Стоичков вече е почетен член на Стара Загора. Още през 2017 година общинският съвет взе решение най-известният българин по света да бъде удостоен със званието. Символите на Стара Загора кавалерът на „Златната топка“ получи от кмета Живко Тодоров. През септември 2017 година Камата организира мач между Пеневата чета и легендите на „Барселона“ на стадион „Берое“.  „Христо Стоичков е заслужил своето признание и трябва да получи достойното си място и в сърцето на Стара Загора – каза Живко Тодоров. – Ицо, ти си голям приятел на Стара Загора. Винаги си добре дошъл и с присъждането на това звание показваме своето уважение към теб. За всичко, което си направил за Стара Загора и за България, благодарим!”  „Щастлив съм и съм горд, че от днес старозагорци се увеличават с още един – отвърна Стоичков. – Приемам званието като задължение оттук нататък, където и да съм по света да казвам, че Христо Стоичков е гражданин и на Стара Загора.”  Паричната премия от 3000 лева, която се дава на всеки почетен гражданин на Стара Загора, Христо Стоичков дарява за лечението на бебе Мая, което страда от злокачествено заболяване.  Легендарният футболист обяви, че следващата инициатива, която ще организира в Стара Загора, ще бъде насочена към децата. Стоичков сподели и идеята да организира демонстративен мач в града като сформира отбор от Централна и Южна България срещу тим от останалата част на страната.  Турът на най-големия български футболист продължи към родния Пловдив. Първата спирта в Града под тепетата беше шоурумът на автомобилния концерн „Инфинити“. Стоичков занесе оригинала на „Златната топка“, а гости на церемонията получиха лично автограф от легендата на своята автобиография „Историята“, написана съвместно с Владимир Памуков. Вече три години Камата е посланик на „Инфинити“ и е сред първите, които тестват всеки нов модел на марката.  Стоичков въобще не се притесни от факта, че отново трябва с часове наред да раздава автографи. След пет часа в София Камата „повтори упражнението“ и в пловдивския хотел „Тримонциум“. Стоичков не можеше да повярва как хора се редяха в столицата по няколко пъти на огромната опашка, за да получат повече автографи. Сред нея бяха близките му приятели д-р Христо Мазнейков и Иван Иванов, син на първия български космонавт Георги Иванов, дошъл със съпругата и трите си деца.", "date": "2018.12.13", "title": " Стоичков е почетен гражданин на Стара Загора"}
{"url": "https://trud.bg/%d0%b3%d0%b5%d1%80%d0%bc%d0%b0%d0%bd%d1%81%d0%ba%d0%b0%d1%82%d0%b0-%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0-%d1%81%d0%b5-%d0%b2%d0%ba%d0%bb%d1%8e%d1%87%d0%b8-%d0%b2-%d1%80/", "text": "Федералната прокуратура на Германия се включи в следствените действия във връзка със стрелбата в Страсбург, съобщава в. „Тагесшпигел“. Според германското издание е заведено дело по подозрение в убийство, опит за убийство и нанасяне на тежка телесна повреда. Една от причините за започване на разследването от прокуратурата е, че шестима германски граждани са получили психологическа травма, макар и да не са пострадали при нападението. Прокуратурата подчерта, че основното следствие се води от френските власти. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.12.13", "title": " Германската прокуратура се включи в разследването за стрелбата в Страсбург"}
{"url": "https://trud.bg/%d1%81%d0%ba%d0%b0%d0%bd%d0%b4%d0%b0%d0%bb-%d0%b2-%d1%80%d0%b5%d0%b0%d0%bb-%d1%81%d0%bb%d0%b5%d0%b4-%d1%80%d0%b5%d0%ba%d0%be%d1%80%d0%b4%d0%bd%d0%b0%d1%82%d0%b0-%d0%b7%d0%b0%d0%b3/", "text": "Европейският шампион „Реал“ претърпя огромен срам. За първи път в историята си „кралете“ загубиха с 0:3 у дома – срещу ЦСКА (Москва), който въпреки геройството отпадна. А „Сантяго Бернабеу“ видя и скандал.  Иско, един от най-обичаните футболисти от феновете, демонстративно отказа да сложи капитанската лента. Четвърт час преди края тя му беше подадена от бразилеца Марсело, който се принуди да отиде до Дани Карвахал преди смяната си. Иско се разгневи на публиката, която дълго време го освирква при всяко докосване на топката за пропуск, направен при резултат 0:2.  „Не съм видял какво се случи – опита да тушира напрежението треньорът Сантяго Солари. – Феновете освиркваха, защото се дразнеха от резултата, а не от Иско.“  Откакто Солари е треньор, нападателят много рядко започва като титуляр. И се говори, че иска да напусне скоро.  За само 11-и път от 254 мача в евротурнирите „Реал“ допусна три гола. А при последните 12 двубоя, когато отборът губеше с 0:2 на почивката, след това печелеше срещата. Бразилецът Винисиус пък стана третият най-млад футболист, който започва титуляр в мач за „Реал“ в Шампионката лига – на 18 години и 152 дни. По-рано в живота това се е случвало само на легендите Икер Касияс и Раул Гонсалес.  „Виктория“ (Пилзен) с бившия левскар Роман Прохазка продължи в Лига Европа, след като срази „Рома“ с 2:1. За 30-и път поред „римските вълци“ получават гол при гостуване в Шампионската лига. Това е изравнен рекорд заедно със „Селтик“. Прохазка игра цял мач. А „Виктория“ изпревари ЦСКА заради победата си в Москва в миналия кръг.", "date": "2018.12.13", "title": " Скандал в „Реал“ след рекордната загуба"}
{"url": "https://trud.bg/%d1%81%d0%b2%d0%b5%d1%82%d1%8a%d1%82-%d1%83%d0%b6%d0%b0%d1%81%d0%b5%d0%bd-%d0%be%d1%82-%d0%ba%d1%83%d0%bd%d0%b3-%d1%84%d1%83-%d0%bc%d1%8e%d0%bb%d0%b5%d1%80/", "text": "Целият свят се ужаси от Томас Мюлер. Нападателят на „Байерн“, известен с вечната си усмивка, се превърна в кунг фу воин. При драматичното 3:3 срещу „Аякс“ той ритна във врата Николас Талиафико и получи директен червен картон. „Напълно заслужено!“, отсече президентът на баварците Ули Хьонес. Роберт Левандовски пък бе обичайният заподозрян, заради когото „Байерн“ не се сгромоляса на „Амстердам Арена“. Полякът вкара два гола и котата му за този сезон във всички турнири е 21. Така Левандовски е най-ефикасният нападател през футболната година от петте големи първенства. „ Байерн“ оцеля на първото място, но в десети пореден мач не успя да победи „Аякс“. Холандците владееха повече топката, бяха по-агресивни, но не достатъчно ефикасни. В Мюнхен двубоят завърши 1:1, като пак по-чистите положения бяха за „Аякс“. „ Сензационно красив мач – възкликна Нико Ковач, треньорът на „Байерн“. – Ние имахме по-добрите положения. Третият гол на „Аякс“ бе от засада. Комплимент за отбора.“ Съвсем различно бе мнението на спортния директор Хасан Салихамиджич. „Не играхме добре – отсече босненецът. – Единственото позитивно е, че запазихме първото място. „Аякс“ ни поставяше постоянно под натиск. Ние не играехме достатъчно с топката.“ В същото време Лерой Сане стана първият германец, наказал свои сънародници с гол в Шампионската лига след Месут Йозил. Националът вкара два пъти за „Манчестър Сити“ за 2:1 над „Хофенхайм“. През 2013-а Йозил вкара за „Арсенал“ срещу „Байерн“. Жуниор Мораес, бившият нападател на ЦСКА, заби отбеляза трети гол за „Шахтьор“ срещу „Лион“, но той се оказа недостатъчен. Французите измъкнаха 1:1 в Украйна и продължават напред. Първият мач завърши 2:2 с два гола на Мораес.", "date": "2018.12.13", "title": " Светът ужасен от „кунг фу“ Мюлер"}
{"url": "https://trud.bg/%d0%ba%d1%83%d0%b1%d1%80%d0%b0%d1%82-%d0%bf%d1%83%d0%bb%d0%b5%d0%b2-%d1%81%d1%83%d0%bf%d0%b5%d1%80-%d0%b5-%d1%87%d0%b5-%d0%bd%d0%b5-%d0%bc%d0%b5-%d1%81%d0%bb%d0%b0%d0%b3%d0%b0%d1%82-%d0%b2-%d1%81/", "text": "Такъв е моментът, а и нивото – за големи неща – заяви Кубрат Пулев при пристигането си от САЩ. – Супер е, че не ме слагат в сметките си. Стилът ми е такъв. Дори в разговорите изчаквам да чуя мнението на останалите и тогава си казвам моето. Сега не говорят, но ще заговорят.  В Щатите боксьорът подписа професионален договор с водещата промоутърска компания „Топ Ранк“. И разкри, че догодина ще има 3 мача, приоритетно в САЩ и у нас.  „Парите са много сериозни, не е като в България и Германия“, продължи Пулев.  И уточни, че през януари заминава за Лас Вегас, където ще тренира. А неговият брат Тервел Пулев замина малко по-рано – на 15 януари, където ще се подготвя с американски треньор, за мач малко след това.  Пулев допълни, че ще продължи да работи с немския специалист Ули Вегнер, който ще пътува до Щатите.  Кобрата е официален претендент за пояса на IBF в тежка категория, който се държи от Антъни Джошуа. Наскоро промоутърът на британеца обяви, че мач между двамата няма да бъде интересен. „IBF също трябва да си кажат думата, за мен няма значение дали 6 месеца по-късно или по-рано.– допълни Пулев. – Не е само Джошуа, имам си и други съперници, с които трябва да се справя.“   Снимка СПОРТАЛ  ", "date": "2018.12.13", "title": " Кубрат Пулев:  Супер е, че не ме слагат в сметките си"}
{"url": "https://trud.bg/%d0%b1%d0%be%d1%8f%d0%bd-%d1%80%d0%b0%d0%b4%d0%b5%d0%b2-%d0%b2%d1%81%d0%b8%d1%87%d0%ba%d0%be-%d1%81%d1%8a%d0%bc-%d0%bf%d0%be%d1%81%d1%82%d0%b8%d0%b3%d0%bd%d0%b0%d0%bb-%d0%bd%d0%be-%d0%b8%d1%81/", "text": "Доволен съм от всичко постигнато, но искам да направя още една-две изложби – обяви двукратният олимпийски шампион Боян Радев.  На церемония, организирана от БОК, именитият борец бе награден от световната борба (UWW) за втората си олимпийска титла от Мексико 68. „Боян Радев откри нов е етап от развитието на класическия стил, той е епоха на световната борба“, заяви Ценов Ценов, вицепрезидент на UWW, който му връчи отличието.  Самият Радев благодари за вниманието и се пошегува с Петър Киров, другия ни двукратен олимпийски шампион: „Играл си борба през моето полувреме, все нещо си научил от мен!“ „Думите „икона“ и „велик“ са много малки за личност, като Боян Радев – каза председателят на БОК Стефка Костадинова. – Ти си част от историческото наследство на България. Човек, който е пример за младите, а на нас ни даваш светлина, сила и дух.“ Снимка БОНЧУК АНДОНОВ", "date": "2018.12.13", "title": " Боян Радев: Всичко съм постигнал, но  искам още две изложби"}
{"url": "https://trud.bg/%d1%82%d1%80%d1%8a%d0%bc%d0%bf-%d0%bd%d0%b8%d0%ba%d0%be%d0%b3%d0%b0-%d0%bd%d0%b5-%d1%81%d1%8a%d0%bc-%d0%b8%d1%81%d0%ba%d0%b0%d0%bb-%d0%be%d1%82-%d0%b1%d0%b8%d0%b2%d1%88%d0%b8%d1%8f-%d1%81%d0%b8/", "text": "Доналд Тръмп написа в туитър, че никога не е искал от бившия си адвокат Майкъл Коен, осъден вчера на три години затвор, да нарушава закона, предаде Франс прес. „Никога не съм искал от Майкъл Коен да нарушава закона. Той бе адвокат и би трябвало да познава закона“, написа президентът. „Коен бе признат за виновен по няколко обвинения и това няма никаква връзка с мен“, добави Тръмп. Нюйоркската прокуратура смята, че Коен е нарушил закона за финансирането на предизборните кампании и че е действал под давлението на Тръмп. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.13", "title": " Тръмп: Никога не съм искал от бившия си адвокат да нарушава закона"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b0%d0%bd%d0%b0%d0%bd%d0%b8%d0%b5%d0%b2-%d0%b0%d0%ba%d0%be-%d0%b1%d1%8a%d0%b4%d0%b5-%d0%bf%d1%80%d0%b8%d0%b5%d1%82-%d0%b0%d0%bd%d0%b5%d0%ba%d1%81/", "text": "Ако бъде приет анекса към националния рамков договор се надяваме той да бъде подсписан в първите дни на новата година. Това каза министърът на здравеопазването Кирил Ананиев в отговор на въпрос на народния представител от ПГ на „БСП за България“ проф. Анелия Клисарова за националния рамков договор по време на Комисията по здравеопазване. По думите му договорният процес на експертно равнище е приключил. „Постигнати са договорености, приемливи за двете страни. Проектът на анекс към договор е качен на сайта на НЗОК, за да може да бъде обсъден. Очакваме в петък да бъде проведен съборът на БЛС и ако той бъде подкрепен, надявам се, в първите дни на новата година този анекс към рамковия договор да бъде подписан между БЛС и НЗОК. Съответно подкрепен от министъра на здравеопазването“, заяви министър Ананиев. Той уточни, че в анекса по отношение на клиничните пътеки в болничната помощ са завишени обемите и цените на съответните медицински дейности средно с около 5 %. „Що се отнася до високотехнологичните дейности за нас те наистина са приоритет, защото ние като държава членка на ЕС, нито искаме да подценяваме нашето здравеопазване, нито искаме да даваме по-лоши грижи, отколкото дават в другите страни членки на ЕС“, каза още министърът. С реализиране на дейностите по обществени поръчки ще гарантираме качествен и навременен достъп до услугите на спешната медицинска помощ на гражданите, допълни министърът в отговор на въпрос на народния представител от ПГ на ГЕРБ Александър Александров. „Комисия от експерти със съответната професионална компенетност разглежда подадените оферти. Очаква се до края на месец януари 2019 г. комисията да приключи оценката на офертите. В краткосрочен период предстои да бъдат обявени следните процедури за избор на изпълнители по реда на Закона за обществените поръчки. Първо, закупуване на медицинско оборудване и обзавеждане с обща допустима стойност 22 млн. и 25 хил. лв. с ДДС. Обществената поръчка е подготвена от Министерство на здравеопазването на 29 ноември тази година и изпратена за предварителен контрол в Агенцията за обществени поръчки. След осъществяване на предварителния контрол от страна на Агенцията, Министерството на здравеопазването има готовност веднага да обяви съответната обществена поръчка“, каза министърът. По думите му на второ място е закупуването на технологично обзавеждане с обща допустима стойност 2 млн. 824 хил. лв. с ДДС. „Към настоящия момент екип от експерти със съответната професионална компенетност подготвя техническите изисквания и условия за обявяване на обществената поръчка. Планира се работа по техническите изисквания и условия приключи през януари следващата година“, каза министърът. По отношение на извършване на строително-монтажни работи с обща допустима стойност 73 млн. 639 хил. лв. с ДДС, министърът уточни, че обявяването на тази поръчка следва да стартира през месец февруари 2018 г. „Министерство на здравеопазването предвижда поетапно обявяване на тези обществени поръчки“, каза още министърът. По думите му се предвижда още осъществяване на строителен надзор по време на строително-ремонтните работи с обща допустима стойност 929 хил. 373 лв. с ДДС. „Към настоящия момент екип от експерти със съответната професионална компетентност подготвят техническите изисквания и условия за обявяване на обществената поръчка. Обявяването й ще бъде съобразена с обявяването на обществените поръчки за строителство“, заяви още министър Ананиев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.13", "title": " Министър Ананиев: Ако бъде приет анекса към националния рамков договор, се надяваме той да бъде подсписан в първите дни на новата година"}
{"url": "https://trud.bg/%d0%b0%d1%85%d0%bc%d0%b5%d0%b4-%d0%b4%d0%be%d0%b3%d0%b0%d0%bd-%d1%81%d1%82%d0%b0%d0%bd%d0%b0-%d0%b4%d1%8f%d0%b4%d0%be/", "text": "Почетният председател на ДПС Ахмед Доган стана дядо, информира   Синът му Демир и снаха му Памела вече са горди родители на момче. Юнакът се е родил в 13:30 часа днес. Щастливите младежи сияят от радост. Детето се е появило на бял свят без проблем и е с манекенски размери.    ", "date": "2018.12.13", "title": " Ахмед Доган стана дядо"}
{"url": "https://trud.bg/%d0%b1%d0%b0%d0%bd%d0%b5%d0%b2%d0%b8-%d0%be%d1%81%d1%82%d0%b0%d0%b2%d0%b0%d1%82-%d0%b7%d0%b0-%d0%bf%d0%be%d1%81%d1%82%d0%be%d1%8f%d0%bd%d0%bd%d0%be-%d0%b2-%d0%b0%d1%80%d0%b5%d1%81%d1%82%d0%b0/", "text": "Бизнесменът Николай Банев и съпругата му Евгения остават окончателно в ареста, реши Апелативният спецсъд. Според магистратите двамата имат достатъчно финансови възможности, за да организират напускане на страната, ако бъдат на свобода. Освен това контролират фирми на Сейшелите и в Панама, имат и познанства в чужбина. Срещу тях има достатъчно доказателства за пране на пари и данъчни престъпления. Прокуратурата внесе и нов том с доказателства. “Не сме изненадани, очаквахме това решение”, коментираха минути след произнасянето на съда Баневи. Те призоваха обществото да следи развитието по случая и определиха процеса като “селска вечеринка”. “Решенията са предварително написани, бяхме наясно, че тази мярка няма да бъде отменена. Всички сме наясно какво е времето – времето е предизборно, има нужда от отклоняване на общественото мнение”, подчерта Банева. “Огромна част от свидетелите срещу нас са хора, работили в системата на “АКБ Форес”, които по свое желание са подписвали трудови договори и документи, а сега са пресирани да дават показания”, смята Банев, който продължи да се прави на икономист. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.12.13", "title": " Баневи остават в ареста окончателно"}
{"url": "https://trud.bg/%d0%b3%d0%b5%d0%be%d1%80%d0%b3%d0%b8-%d0%ba%d0%b0%d0%b1%d0%b0%d0%ba%d0%be%d0%b2-%d0%bf%d0%be%d1%81%d0%bb%d0%b5%d0%b4%d0%bd%d0%b8%d1%8f%d1%82-%d1%80%d0%b5%d1%84%d0%b5%d1%80-%d0%b1%d0%b5%d0%b7-var/", "text": "Българският рефер Георги Кабаков влезе в историята на Шампионската лига, като съдията, който свири един от последните срещи в турнира без VAR. Системата за видеоповторения ще дебютира в най-комерсиалната клубна надпревара в следващата фаза. Тогава започват елиминациите. А в последния кръг от групите на Шампионската лига, българският съдия реферира „Валенсия“ – „Манчестър Юнайтед“ (2:1). Двубоят бе без значение и за двата тима. „Прилепите“ се класираха за Лига Европа, а „червените дяволи“ отиват на 1/8-финал в турнира на богатите. Георги Кабаков се справи с двубоя, като вдигна четири жълти картона, от които три за гостите. Българинът трябваше да спира играта, заради 23 фаула на „Юнайтед“, докато домакините се отчетоха с едва 6 нарушения. Срещата ще се запомни и с действията на Фил Джоунс. В 46-ата минута бранителят се разписа във собствената си врата. Така той записа уникално постижение – има пет попадения за „червените дяволи“, но и пет автогола. След мача стана ясно, че Пол Погба от „Юнайтед“ е пред завръщане в „Ювентус“. Спортният италиански вестник „Тутоспорт“ твърди, че от Торино ще отправят оферта за халфа, която ще бъде на стойност от 80 млн. евро. Бъдещето на френския национал на „Олд Трафорд“ е повече от неясно. Погба е в конфликт с мениджъра Жозе Моуриньо вече няколко месеца. Специалния е готов да се раздели с полузащитника, като това ще реши проблема. Освен това, португалецът ще генерира пари, с които да привлече нов играч. „Много момчета не бяха с нас срещу „Валенсия“ заради контузии – каза мениджърът. – Да съжалявам, защо? Четирима бранители са с травми, както и един нападател. Единствените здрави са Давид де Хеа и Неманя Матич. Халфът се нуждае от почивка. Ако играе, може да експлоадира. Имам очаквания към моите футболисти, особено към тези, които не играят редовно и ме питат защо. Това бе подходящ мач без никакво напрежение, в който да се докажат, а и в турнир, в който всеки иска да участва. В края подобрихме представянето си, когато направих някои промени, макар да не исках. Не съм доволен“. Жозе задължително иска да подсили тима в защита. Висшата лига е в разгара си, а развръзката в Шампионската лига започва след два месеца. Това добре осъзнават и в „Ювентус“. Италианският първенец допусна изненадваща загуба в Швейцария в другия мач от групата, който също бе без значение. „Йънг Бойс“ остана последен в подреждането, но подчини „Старата госпожа“ с 2:1. „Постигнахме целта си да спечелим групата – каза Масимилиано Алегри, треньор на „бианконерите“. – Няма значение кой ще ни се падне на 1/8-финалите, стига през февруари да бъдем в добра форма“. Това означава и окомплектован състав. Освен Погба, ръководството на тима иска да привлече и играч на… „Уулвърхямптън“. Става въпрос за халфа Рубен Невеч. 21-годишният португалски национал е сънародник на голямата звезда в „Ювентус“ Кристиано Роналдо, като другото общо между двамата е агентът Жорже Мендеш. През настоящия сезон Невеш има 15 мача и два гола във Висшата лига.", "date": "2018.12.13", "title": " Георги Кабаков – последният рефер без VAR в турнира"}
{"url": "https://trud.bg/%d0%bf%d0%be%d0%b4%d0%b3%d0%be%d0%bd%d0%b8%d1%85%d0%b0-%d1%80%d1%83%d1%81%d0%bd%d0%b0%d1%86%d0%b8%d1%82%d0%b5-%d0%b7%d0%b0-%d0%b4%d0%be%d0%bf%d0%b8%d0%bd%d0%b3-%d0%be%d1%82-2017-%d0%b0/", "text": "Австрийската полиция е започнала разследване срещу десетима руски биатлонисти и представители на отбора за нарушаване на антидопинговите правила по време на Световната купа в Хохфилцен. Преди стартовете в края на тази седмица сборная била посетена от местните органи на реда, които търсели бившия треньор Александър Касперович, трима лекари, масажист и състезателите Евгений Гараничев, Алексей Волков, Антон Шипулин, Александър Логинов и Ирина Старих. Те били заподозрени в манипулиране на допинг тестове и преливане на кръв по време на световното първенство в същия зимен център миналата година.  От руска страна отговориха, че скандалът е следствие на „корупцията в Международния съюз по биатлон“.", "date": "2018.12.13", "title": " Подгониха руснаците за допинг от 2017-а"}
{"url": "https://trud.bg/%d1%8f%d0%bd%d0%ba%d0%be%d0%b2-23-%d0%b8-%d0%b2-%d0%ba%d0%b0%d1%80%d0%b5%d1%86%d0%b0/", "text": "Радослав Янков започна неубедително сезона в Световната купа по сноуборд. Чепеларецът, който беше носител на Големия кристален глобус за 2017-а, остана едва 23-и в квалификацията за паралелния гигантски слалом в Кареца (Италия). Той преодоля двете трасета за общо време от 1:17,31 минути и остана на 0,79 секунди от 16-ото място, което дава право на участие в елиминациите.  Втора победа в кариерата си грабна Тим Мастнак (Словения), който на финала надделя над австрийската звезда Бенямин Карл. При жените пък Надя Охнер (Италия) спечели за сметка на двойната олимпийска шампионка Естер Ледецка (Чехия).", "date": "2018.12.13", "title": " Янков 23-и в Кареца"}
{"url": "https://trud.bg/%d1%82%d1%80%d0%b5%d0%bd%d1%8c%d0%be%d1%80%d1%8a%d1%82-%d0%bd%d0%b0-%d0%bb%d0%b5%d0%b2%d1%81%d0%ba%d0%b8-%d0%bb%d1%83%d0%ba%d0%be%d0%b9%d0%bb-%d0%ba%d0%be%d0%bd%d1%81%d1%82%d0%b0-2/", "text": "Целта пред баскетболния шампион „Левски Лукойл“ е да преодолее втората групова фаза на ФИБА Къп, въпреки загубата в първия мач. „Сините“ отстъпиха с 89:98 на гостуващия „Ирони Нес Циона“ (Израел), а в другия мач в група „J” „Балкан“ надигра унгарския „Алба“ (Фехервар) с 88:82.  „Човек трябва философски да приема загубите – заяви Папазов. – Следващата фаза на турнира е с по-силни отбори и е нормално по-трудно да постигаме нашите цели, но това не променя амбициите ни. Мисля, че и ние, и „Балкан“ ще се класиране за следващата фаза.“  Вчера „Левски Лукойл“ бе награден като отбор №1 на месец ноември, а наградата получи Деян Иванов. Папазов пък е треньор на месеца.", "date": "2018.12.13", "title": " Треньорът на „Левски Лукойл“ Константин Папазов: Приемаме загубата, не променяме целите"}
{"url": "https://trud.bg/%d0%b8%d0%b7%d0%b4%d0%b8%d1%80%d0%b2%d0%b0%d1%82-%d0%bd%d0%b0%d1%87%d0%b0%d0%bb%d0%bd%d0%b8%d0%ba%d0%b0-%d0%bd%d0%b0-%d0%ba%d0%b0%d1%82-%d0%ba%d0%b0%d0%b7%d0%b0%d0%bd%d0%bb%d1%8a%d0%ba/", "text": "Полицията издирва Тодор Николов, 44-годишен от казанлъшкото с.Бузовград, началник на КАТ – Казанлък. Според информация на роднините, с които живее на един адрес, той е в  неизвестност от вчера следобед, съобщиха от пресцентъра на МВР. Тодор Николов днес е обявен за издирване от ГД “Национална полиция“. Хората, които имат информация за него, могат да я съобщят на тел. 112 или в най-близкото поделение на МВР. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.13", "title": " Издирват началника на КАТ – Казанлък"}
{"url": "https://trud.bg/%d1%84%d0%be%d0%bd%d0%b4%d0%b0%d1%86%d0%b8%d1%8f%d1%82%d0%b0-%d0%b7%d0%b0%d0%b4-%d0%b3%d0%b5%d0%b9-%d0%b1%d0%b8%d0%bb%d0%b1%d0%be%d1%80%d0%b4%d0%be%d0%b2%d0%b5%d1%82%d0%b5-%d0%bf%d1%80%d0%b5%d0%b4/", "text": "В четири града ще бъдат, включително в София и в Пловдив. Това е информационна кампания. Има за цел да повиши чувствителността на обществото съм равнопоставеността на еднополови двойки и хората, които са с хомосексуална ориентация. Не знам къде ще има свободни позиции, но местата трябва да са видими, за да стигне посланието до повече хора. Това каза пред „Труд“ Моника Писанкънева, мениджър Развитие на филантропията във фондация „Работилница за граждански инициативи“, за билбордовете с гей посланието „Няма страшно. Това е просто любов“, които скандализираха граждани във Варна и в Бургас. Фондацията е координатор на проекта „Заедно за правата на ЛБТИ в България“, финансиран с 200 хил. евро по програмата „Права, равенство и гражданство“ на Европейската комисия. Въпреки че не са описани в проекта, билбордовете са поставени като част от него. Основната част от проекта са семинари за правата на ЛГБТИ за учители, политици и бизнесмени. Посланието е за нуждата от равни права, а парламентът като законодателен орган се грижи законодателството да отговаря на актуалните обществени отношения, обясни Писанкънева защо снимката на един от билбордовете е пред Народното събрание. Изборът на знакови сгради за фон е на друг партньор в проекта – GLAS Foundation (фондация Глас-България). Очаквайте подробности! АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com                      ", "date": "2018.12.13", "title": " Фондацията зад гей билбордовете пред „Труд“: Това е информационна кампания\t\t\t"}
{"url": "https://trud.bg/%d0%b3%d0%b5%d0%b9-%d0%b1%d0%b8%d0%bb%d0%b1%d0%be%d1%80%d0%b4%d0%be%d0%b2%d0%b5-%d1%81%d0%bb%d0%b0%d0%b3%d0%b0%d1%82-%d0%b8-%d0%b2-%d1%81%d0%be%d1%84%d0%b8%d1%8f-%d0%b2%d1%81%d0%b8%d1%87%d0%ba%d0%be/", "text": "Джендър постери разбунтуваха Варна и Бургас, свалят ги “Няма страшно. Това е просто любов”. Едно послание от билбордове с огромни снимки на прегърнати гей двойки – момичета и момчета, застанали пред емблематични български сгради, разгневиха стотици жители на Варна и Бургас и напълниха с коментари социалните мрежи. Джендър постерите в Морската столица на булевардите “Васил Левски” и 8-ми Приморски полк” първо бяха напръскани със спрей, а впоследствие свалени. От общината уточниха за “Труд”, че срещу тях са подадени над 70 граждански сигнала. В Бургас тази вечерт се организира протест срещу билбордовете в кварталите “Славейков” и “Меден рудник”, после фирмата, която ги постави, ги свали заради страх демонстрантите да не ги разбият. Пред вестника от Фондация “Работилница за граждански инициативи”, която е координатор на проекта “Заедно за правата на ЛГБТИ в България”, финансиран с 200 хил. евро по програмата “Права, равенство и гражданство” на ЕК, уточниха, че това е информационна кампания, която освен Варна и Бургас, тепърва ще обхване София и Пловдив. На въпрос къде ще бъдат поставени и кога билбордовете в София, Моника Писанкънева, мениджър Развитие на филантропията във фондацията обяви, че “местата трябва да са видими, за да стигне посланието до повече хора”. Това е и нейното обяснение защо на фотосите за фон са избрани сгради като Народното събрание, НДК, Софийския университет. “Посланието е за нуждата от равни права, а парламентът като законодателен орган се грижи законодателството да отговаря на актуалните обществени отношения”, обясни Писанкънева.   Кой стои зад проекта Координатор на информационната кампания по проекта “Заедно за правата на ЛГБТИ в България е Фондация “Работилница за граждански инициативи”. Участници в проекта, финансиран от ЕК, са Българското училище за политика “Димитър Паница”, Български донорски форум, Фондация ГЛАС – България, Младежка ЛГБТ организация “Действие” и Синдикат “Образование” към КТ “Подкрепа”.   600 учители участват в семинари по темата В проекта на информационната кампания е записано провеждането на 30 семинара по темата в 30 различни града, с участието на 600 учители. От Фондация “Работилница за граждански инициативи” обявиха за вестника, че основен партньор на семинарите е КТ “Подкрепа”. Оттам уточниха, че няколко подобни семинара вече са проведени в различни честа. Пред “Труд” д-р Юлиян Петров, председател на Синдикат ”Образование” към КТ “Подкрепа” уточни, че се дистанцират “от това си участие и от някакъв вид такива кампании за тези ЛГБТ каузи”. На въпрос за участието им в семинарите той уточни: “след развитието с Истанбулската конвенция преценихме, че нашият синдикат и нашата конфедерация ще бъдат по-умерени в такъв тип участия. Като цяло проблемът за равенството е приоритет на всеки един европейски синдикат, но в случая от конкретни събития се дистанцирахме и нямаме нищо общо с тази инициатива”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com          ", "date": "2018.12.13", "title": " Гей билбордове слагат и в София (всичко по темата)\t\t\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-304/", "text": "Токът за бита ще поскъпне с 10-15 на сто Поскъпването е заради въглеродния двуокис от ТЕЦ-овете. Даваме 1 млрд. лв. годишно за квоти за емисии. Заводите купуват само 10% от електроенергията си от борсата.       Препънаха закриването на Правителствена Патриотите „против”, искат решение на Коалиционен съвет. Лечебното заведение има база, готова за белодробни трансплантации.         Поздрави от дървената мафия Тъгата на един горски стражар – коментар на Анна Заркова.         В ромските гета радикализацията е в пълен ход Технологиите заменят хората – това е най-голямата заплаха за света, казва председателят на Софийския форум за сигурност Йордан Божилов, в интервю за „Труд“.       Какво яде армията? Прав е Красимир Каракачанов: Боецът трябва да се храни с качествени и свежи продукти от местни производители, а не с боклуци, доставени от прекупвачи – анализ на Евгени Генов.             Новият главсек на МВР Силует на предложения от МС за най-висшия професионален пост във вътрешното министерство Ивайло Иванов.           “Шифърът” на Левски и Македония В „главоблъсканица“ Апостола съзнателно е „замъглил“ информацията по конспиративни съображения. Запазването целостта на Отечеството е основен приоритет на националната революция – новата статия на проф. Пламен Павлова от неговата рубрика „Мистериите на българските земи“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.13", "title": " Вижте акцентите в броя на вестник „Труд“ в петък, 14 декември 2018"}
{"url": "https://trud.bg/%d0%b7%d0%b0%d0%b4%d0%b8%d0%b3%d0%bd%d0%b0%d1%85%d0%b0-%d0%b1%d0%b0%d0%b3%d0%b5%d1%80-%d0%bd%d0%b0-%d0%bc%d1%83%d0%b7%d0%b8%d0%ba%d0%b0%d0%bd%d1%82/", "text": "Нагли бандити задигнаха багера на популярният музикант от група “Те” Ясен Велчев, стана ясно от профила му във фейсбук. Машината Case 580 SLE изчезнала от двора на Александровска болница. “Откраднаха сбъднатата ми мечта! Откраднаха най-музикалния багер! Откраднаха последните 13 години от живота ми! 17- годишна машина, на 12400 часа, но поддържан с толкова много желание и обич!”, написа музикантът. Той много пъти е споделял, че да има багер било детската му мечта.", "date": "2018.12.13", "title": " Задигнаха багер на музикант"}
{"url": "https://trud.bg/%d0%b0%d0%bd%d1%82%d0%be%d0%bd%d0%b8%d1%83-%d0%b3%d1%83%d1%82%d0%b5%d1%80%d0%b8%d1%88-%d1%81%d1%8a%d0%be%d0%b1%d1%89%d0%b8-%d1%87%d0%b5-%d1%81%d1%82%d1%80%d0%b0%d0%bd%d0%b8%d1%82%d0%b5-%d0%b2-%d0%b9/", "text": "Страните в йеменския конфликт се споразумяха за примирие, предадоха Ройтерс и АФП. Министърът на външните работи на Йемен Халед ал Ямани и представителят на бунтовниците в страната Мохамед Абделсалам си стиснаха публично ръцете след седмица преговори край Стокхолм. Генералният секретар на ООН Антониу Гутериш огласи договореното локално примирие: „Постигнахме споразумение за Ходейда, което предвижда оттегляне на войските от пристанището и от града и примирие в цялата област. ООН ще играе водеща роля в управлението на пристанището, така че да улесни постъпването на хуманитарната помощ за мирното население. Това ще подобри условията за живот на милиони йеменци“, каза генералният секретар на ООН Антониу Гутериш. Примирие за цялата територия на Йемен, отваряне на международното летище в Сана и деблокиране на финансовата помощ за страната ще бъдат обсъждани в следващия кръг на мирните преговори, който е насрочен за края на януари. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.13", "title": " Антониу Гутериш съобщи, че страните в йеменския конфликт са се споразумели за примирие"}
{"url": "https://trud.bg/%d0%bf%d0%b0%d1%82%d1%80%d0%b8%d0%be%d1%82%d0%b8%d1%82%d0%b5-%d0%bf%d1%80%d0%b5%d0%b4%d0%bb%d0%b0%d0%b3%d0%b0%d1%82-%d0%b4%d0%b0%d0%bd%d1%8a%d1%87%d0%bd%d0%b8-%d0%be%d0%b1%d0%bb%d0%b5%d0%ba%d1%87/", "text": "Пропуск в законодателството Депутатите от “Обединени патриоти” (ОП) предлагат поправки в Закона за доходите на физическите лица, с които изравняват условията за данъчни облекчения на осиновителите. В Става дума за стойността на еднократните помощи, предоставени от работодателя за сметка на социалните разходи при раждане на дете, сключване на граждански брак или смърт на член от семейството – общо до 2400 лв. Сега патриотите предлагат в текста на член 24, алинея 2, точка 11 след думата “раждане” да се добави и “осиновяване”. В мотивите си избраниците от патриотичната коалиция отбелязват, че така се преодолява пропуск в законодателството. Припомняме, че това бе част от управленската програма на ГЕРБ-ОП в раздел социална политика, а именно – да се разшири подкрепата към кандидат-осиновителите. Законопроектът бе внесен вчера.", "date": "2018.12.13", "title": " Патриотите предлагат данъчни облекчения и при осиновяване"}
{"url": "https://trud.bg/%d0%bf%d1%80%d0%b5%d0%bf%d1%8a%d0%bd%d0%b0%d1%85%d0%b0-%d0%b7%d0%b0%d0%ba%d1%80%d0%b8%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d0%bf%d1%80%d0%b0%d0%b2%d0%b8%d1%82%d0%b5%d0%bb%d1%81%d1%82/", "text": "Лечебното заведение има база, готова за белодробни трансплантации Екипът е от 900 души На заседание на Здравна комисия гласовете се разделиха на 11 срещу 11 за превръщането на Правителствена болница в Национална педиатрична. „За” се оказаха само представителите на ГЕРБ, а коалиционните им партньори – „Обединени патриоти”, заедно с опозицията гласуваха „въздържал се”. Преди да влезе в пленарна зала, казусът с болница „Лозенец” ще бъде обсъден на Коалиционен съвет, заради възраженията на патриотите. Всички членове на Здравна комисия се обявиха, че не са против създаването на Национална педиатрична болница, но попитаха защо трябва да се унищожи едно лечебно заведение, за да се създаде друго. Министър Кирил Ананиев заяви, че засега има само идея. „Ще се създаде експертна група с представители от всички болници, в които има педиатрични отделения. След това ще се направи анализ на трудовите отношения с персонала и на технологичната база, както и на дълготрайните активи”, заяви здравният министър. От изказването му стана ясно, че в болницата работят 900 души. Той допълни още, че по Норвежкия механизъм имат средства за проектиране на нов болничен корпус с топла връзка, тъй като наличната база на болница „Лозенец” не била достатъчна. Най-вероятно ставаше въпрос за онези 20 млн. евро, за които преди дни съобщи бившият здравен министър Петър Москов. Шефът на Национална пациентска организация Станимир Хасърджиев припомни, че в болница „Лозенец” се извършват трансплантации и това е единственото здравно заведение, което има потенциал за пресаждане на бял дроб. „Какви ще са рисковете, които ще поемете?”, попита той здравния министър.   Анастас Герджиков, ректор на СУ: Ще съсипят академичния състав Не разбрах как ще функционира Медицинският факултет. Ние не сме против да има Национална педиатрична болница, но сме против да бъде закрита базата за обучение на студентите ни. Няма начин да се запази академичният състав на Медицинския факултет, ще съсипете този академичен състав. След като няма избистрена концепция, не може да се прави първа стъпка. Ето какво ще се случи с академичния състав на медицинския факултет – тези хора, ако отидат в други болници няма да бъдат нито професори, нито доценти, затова за нас е напълно неприемливо решението за закриване на болница “Лозенец”. Това заяви ректорът на Софийски университет “Св. Климент Охридски”, Анастас Герджиков.   Проф. Владимир Пилософ: Трябва да спазим всички правила В момента нищо не знаем. Не знаем нито каква ще е инвестицията, нито какви отделения ще има в тази болница. Като председател на Националната педиатрична асоциация ще оставя в Министерството на здравеопазването вижданията на нашата асоциация. Ако условията, на които трябва да отговаря една Национална педиатрична болница, не бъдат изпълнени, по-добре да се откажем от идеята. Ако успеем да изградим истинска по всички правила, съм убеден, че много малко ще бъдат малките български пациенти които ще ходят на лечение в чужбина. Въпросът е да не бързаме, а добре да обмислим решението и да се съобразим с всички правила за изграждането на детска болница. Това посочи проф. Владимир Пилософ, председател на педиатричната асоциация. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.13", "title": " Препънаха закриването на Правителствена\t\t\t"}
{"url": "https://trud.bg/%d0%ba%d0%bf%d0%ba%d0%be%d0%bd%d0%bf%d0%b8-%d0%b8%d0%b7%d0%b2%d1%8a%d1%80%d1%88%d0%b2%d0%b0-%d0%b4%d0%b2%d0%b5-%d0%bf%d1%80%d0%be%d0%b2%d0%b5%d1%80%d0%ba%d0%b8-%d0%bd%d0%b0-%d0%bc%d0%b8%d0%bd%d0%b8/", "text": "Комисията за борба с корупцията и конфискация на незаконно придобито имущество извършва две проверки на финансовия министър Владислав Горанов – за корупция и конфликт на интереси. Това съобщи пред   председателят на комисията Пламен Георгиев. „Едната проверка, за корупционно престъпление, е възложена от прокуратурата. Има и успоредна проверка във връзка с преценка за конфликт на интереси с оглед медийни публикации – до три месеца комисията ще излезе с решение“, поясни Георгиев. Председателят на КПКОНПИ коментира и делото срещу Евгения и Николай Баневи, като заяви, че комисията работи по казуса и проверява семейството за незаконно придобито имущество във връзка с уведомление от прокуратурата. Георгиев коментира и решението на Гражданската колегия на ВКС, според което прекратяването на наказателното производство за някои престъпления е процесуална пречка при самото отнемане на незаконно придобито имущество в полза на държавата. Георгиев обаче изложи аргументи от текстовете на закона, в които се казва, че прекратяването на постановление не може да е пречка. „Дотук имаме 20 дела за около 20 млн. лв. Това тълкувателно решение на съда обаче променя правилата на играта“, категоричен е Георгиев. Председател на колегията във ВКС, която е взела това решение, е Лозан Панов, допълни шефът на КПКОНПИ. „Имаме една година за проверка, която може да бъде удължена за срок от шест месеца. Представете си, че проверяваме сериозен бизнесмен който има 20-30 компании в чужбина или у нас, има хиляди сметки. За 10 години се събира една стая пълна с документи – това е само банковата информация, без движимо и недвижимо имущество. Понякога, чисто обективно, ние не можем да спазим този едногодишен срок“, каза още председателят на комисията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.13", "title": " КПКОНПИ извършва две проверки на министър Горанов – за корупция и конфликт на интереси"}
{"url": "https://trud.bg/%d0%b4%d0%b6%d0%b5%d0%bd%d0%b4%d1%8a%d1%80%d0%b8%d1%82%d0%b5-%d0%b0%d1%82%d0%b0%d0%ba%d1%83%d0%b2%d0%b0%d1%82/", "text": ", срещу която настръхна цяла България, щяла да се разраства. Целта била огромните рекламни пана да обхванат цялата държава. Освен билбордове, които налагат извращенията като норма на обикновените хора, щели да се провеждат семинари за учители и политици. Всички трябвало да са наясно, че евро коректните отношения са тези. И ако не сте разбрали – цялата тази гнус е платена с нашите пари. С парите от вашия и моя джоб. 400 000 лв. от данъците ни, чрез Европейската комисия, са дадени, за да се набие в главите на българите, че Истанбулската конвенция и изличаването ни като нация са неизбежни. Българите са толерантни хора, никога не са мразели различните. Някоя и друга шега и толкова. Ако нещо може да накара хората да се намразят, е точно това – набиването в очите, наглото, нахално натрапване на едно за сметка на друго! Традиционното Християнско семейство няма място в Европата на лесбийката Меркел и хомосексуалиста Макрон. Ако глобалистките соросоидни образувания не бъдат хирургически отстранени от всякакви ръководни постове в Европа и България краят на нормалността е зад завоя. Съпротивлявайте се!        ", "date": "2018.12.13", "title": " Джендърите атакуват"}
{"url": "https://trud.bg/%d0%b4%d0%b4%d1%81-%d0%bf%d1%80%d0%b8-%d0%bf%d1%80%d0%be%d0%b4%d0%b0%d0%b6%d0%b1%d0%b0-%d0%be%d1%82-%d1%87%d0%b0%d1%81%d1%82%d0%b5%d0%bd-%d1%81%d1%8a%d0%b4%d0%b5%d0%b1%d0%b5%d0%bd-%d0%b8%d0%b7%d0%bf/", "text": "Много фирми имат финансови проблеми и се стига до принудителна продажба на тяхно имущество от частен съдебен изпълнител. Затова в рубриката на „Труд“ “Данъчна консултация” представяме позицията на НАП за това имат ли длъжниците право на избор дали да се начислява ДДС при продажбата. Димитрина Захаринова е управляващ съдружник в одиторско дружество „Захаринова Нексиа“ ООД (www.ZaharinovaNexia.com). От края на месец май дружеството е част от международна одиторска мрежа Nexia international. Преподавател е във Висшето училище за застраховане и финанси в гр. София. Била е Директор на Националната Агенция за Приходите град София, съветник в ДАНС, както и директор на дирекция в Агенцията за държавна финансова инспекция. Регистриран одитор и данъчен консултант. Има двама сина, внук и внучка. Във връзка с изпълнително дело частен съдебен изпълнител (ЧСИ) е наложил запор върху банковите сметки на дружеството „XYZ“ ЕАД, в резултат на което неговата дейност е затруднена. Делото касае имот на дружеството (комплекс за отдих, туризъм и спортен център), в който фирмата „ABC“ ЕООД е извършила сериозно разширение и подобрения, които не са й разплатени. ЧСИ е наложил запор на банковите сметки на дружеството, възбрана на имота и е подготвил обявление за публична продан, като е изготвил Уведомление-1 до дружеството с цел упражняване на избор по чл. 45, ал. 7 от ЗДДС – т.е. дали имотът да бъде изнесен на публична продан като облагаема доставка. Дружеството е уведомило писмено ЧСИ, че желае данъкът да бъде включен в началната цена. Поставен е следният въпрос: Може ли при повторен опит за продажба на сградата сделката да бъде без ДДС и това зависи ли от съгласието на дружеството? Дължи ли се ДДС? В Закона за данък върху добавената стойност (ЗДДС) режимът на облагането на доставката на стоки или услуги при публична продан е регламентиран в Глава четиринадесета „Специфични случаи на доставки“ и е приложим единствено в случаите, когато собственикът на вещта (длъжникът, залогодателят, съответно собственикът на ипотекирания имот) е регистрирано по закона лице. Освен това е необходимо да се има предвид, че на облагане с ДДС ще подлежат само продажбите на стоки или имоти, които биха били предмет на облагаеми доставки по смисъла на чл. 12 от същия закон в случаите на обикновена продажба. В този смисъл, не се облагат с ДДС принудителни продажби на стоки, които са предмет на освободена доставка, каквато е например прехвърляне на собственост върху сгради, които не са нови, ако не е упражнено правото на избор същите да се третират като облагаеми. Съгласно чл. 45, ал. 1 и 3 от ЗДДС освободена доставка е прехвърлянето на правото на собственост върху земя, а така също и доставката на сгради или на части от тях, които не са нови и доставката на прилежащите към тях терени. В тези случаи на доставка доставчикът може да избере тя да бъде облагаема (чл. 45, ал. 7 от ЗДДС). Кои сгради са нови? Определението за „сгради, които не са нови” се извежда по аргумент за противното от определението, дадено в §1, т. 5 от допълнителните разпоредби (ДР) на ЗДДС. С цитираната норма е дадена дефиниция за „нови сгради“, а именно:  а) които към датата, на която данъкът за доставката им е станал изискуем, са с етап на завършеност „груб строеж“,  или б) за които към датата, на която данъкът за доставката им е станал изискуем, не са изтекли 60 месеца считано от датата, на която е издадено разрешение за ползване по реда на Закона за устройство на територията (ЗУТ).  Всички останали сгради, които не притежават характеристиките, очертани в това определение, се третират като сгради, които не са нови. Длъжникът има ли право на избор? Правото на избор по чл. 45, ал. 7 от закона в случаите на публична продан по реда на чл. 131 от ЗДДС се упражнява от собственика на вещта (длъжника, залогодателя, съответно собственика на ипотекираната вещ) след покана от съдебния изпълнител, съгласно чл. 83, ал. 5 от Правилника за прилагане на ЗДДС (ППЗДДС). Когато до обявяването на проданта не постъпи писмено уведомление от собственика на вещта, доставката е освободена. При упражнено право на избор доставката да се третира като облагаема, съгласно чл. 131, ал. 2 от ЗДДС се приема, че в продажната цена е включен данъкът, като той, заедно с продажната цена, се превежда (плаща) от получателя (купувача) на публичния изпълнител/съдебния изпълнител/заложния кредитор. Следователно, независимо че при публичната продан разпореждането с имота се извършва не по волята на доставчика (собственика на имота – длъжник по публичната продан), законът не е лишил същия от правото на избор относно характера на доставката, когато същата е освободена по смисъла на ЗДДС. Поради това и в случаите на публична продан следва да бъде осигурена възможност на доставчика да упражни правото си на избор относно характера на доставката – т.е  желае ли същата да бъде облагаема или освободена по смисъла на ЗДДС. Право на избор при повторен опит за продажба Видно от нормата на чл. 83, ал. 5 от ППЗДДС същата регламентира крайния срок, до който собственикът на вещта има възможност да упражни правото си на избор по чл. 45, ал. 7 от ЗДДС, а именно – до обявяването на проданта. Като не само преди първото обявяване на публичната продан, но и преди всяко следващо обявяване на проданта, длъжникът, залогодателят, съответно собственикът на ипотекираната вещ могат да упражнят правото си на избор доставката по чл. 45, ал. 1 и 3 от ЗДДС да бъде облагаема. Аргументи в тази насока биха могли да се изведат и при тълкуването на относимите норми от Гражданския процесуален кодекс (ГПК). Разпоредбата на чл. 494 от ГПК определя характера и рамките на новата продан, при нестанала първа продан на обекта на принудителното изпълнение. От тълкуването на тази разпоредба може да се направи обоснован извод, че новата продан е самостоятелна публична продан с всички характеристики на такава. Тя е обвързана с първата единствено при определяне на цената и срока, в който най-рано може да бъде насрочена. Провежда се по правилата, определени за първата продан, но не е продължение на първата продан. В подкрепа на това разбиране е и самото наименование на разпоредбата – „Нова продан”. Съгласно чл. 494, ал. 2 от ГПК, ако и при втората продан имотът не се продаде, за последваща продан следва да се поиска и определи нова цена, която по никакъв начин не е обвързана с цената на първоначалната продажба. Предвид изложеното считам, че длъжникът (съответно залогодателят или собственикът на ипотекираната вещ) може да упражни предоставеното му от закона право на избор преди всяко обявяване на публична продан, независимо дали е първа, втора, съответно последваща „първа” и т.н., за което съдебният изпълнител следва да го покани. Правила за урегулиран поземлен имот В случай че имотът не отговаря на определението за нова сграда, дадено в §1, т. 5 от ДР на ЗДДС, и за доставката се приложи разпоредбата на чл. 45, ал. 3 от ЗДДС, т.е. имотът бъде продаден без начисляване на ДДС, тогава собственикът следва да коригира ползвания от него при покупката/придобиването на имота данъчен кредит, като начисли данък на основание чл. 79 от закона. В този случай, обаче, данъкът се дължи от лицето, чийто имот е предмет на публичната продан, което е регистрирано по ЗДДС лице и което изцяло или частично е приспаднало данъчен кредит за придобития от него недвижим имот и впоследствие го използва за извършване на освободена доставка. Следва да се има предвид, че продажбата на сграда, която е нова съгласно дефиницията в §1, т. 5 от ДР на ЗДДС, може да бъде предмет само на облагаема доставка, включително и в случаите на публична продан. Прехвърлянето на право на собственост върху урегулиран поземлен имот по смисъла на ЗУТ, с изключение на прилежащия терен към сгради, които не са нови, също може да бъде предмет само на облагаема доставка.", "date": "2018.12.13", "title": " ДДС при продажба от частен съдебен изпълнител"}
{"url": "https://trud.bg/9-%d0%b3%d0%be%d0%b4%d0%b8%d0%bd%d0%b8-%d0%b7%d0%b0%d1%82%d0%b2%d0%be%d1%80-%d0%b7%d0%b0-%d1%83%d0%ba%d1%80%d0%b0%d0%b8%d0%bd%d0%b5%d1%86%d0%b0-%d1%83%d0%b1%d0%b8%d0%bb-%d0%b1%d1%80%d0%b5%d0%bc%d0%b5/", "text": "Окръжен съд – Пловдив постанови ефективна присъда от девет години при първоначален общ режим на украинския гражданин Станислав Пислар заради  , в която загинаха млад мъж и бременна жена. Пислар беше признат за виновен в това, че на 28 май 2018 г. на автомагистрала „Тракия“ близо до Пловдив е нарушил като водач на товарен автомобил влекач с ремарке правилата за движение и по непредпазливост е причинил смъртта на двамата. Тестът за наркотици на водача е показал наличие на тетрахидроканабинол- марихуана. Съдът лиши Пислар и от правото да управлява автомобил в продължение на десет години. До фаталния инцидент се стига, след като водачът не е наблюдавал внимателно пътната обстановка пред себе си и се е разсеял, прие съдът. Тогава по магистралата е имало ремонтни дейности, обозначени със съответната сигнализация. Максимално допустимата скорост в участъка е била 90 км/ч и движението е било насочвано в лявата лента. Преди участъка в дясната лента е било паркирано ремарке с мигаща светлинна сигнализация, но подсъдимият не е съобразил поведението си с указанията и не насочил своевременно автомобила в лявата лента. Не намалил и скоростта и ударил ремаркето със светлинната сигнализация, след което рязко завил наляво, изгубил контрол върху автомобила и разрушил предпазната мантинела. Следва удар с автомобила на жертвите, които са се движели със 123 км/ч и са загинали на място. Присъдата подлежи на протест и обжалване. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.13", "title": " 9 години затвор за украинеца, убил бременна жена и мъжа й на АМ „Тракия“"}
