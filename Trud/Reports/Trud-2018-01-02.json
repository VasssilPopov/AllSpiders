{"url": "https://trud.bg/%d1%81%d0%be%d1%84%d0%b8%d1%8f%d0%bd%d1%86%d0%b8-%d1%81%d0%b5-%d0%bf%d1%80%d0%b8%d0%b1%d0%b8%d1%80%d0%b0%d1%82-%d1%81%d0%bb%d0%b5%d0%b4-%d0%bf%d1%80%d0%b0%d0%b7%d0%bd%d0%b8%d1%86%d0%b8%d1%82%d0%b5/", "text": "Два дни след Нова година софиянци се прибират в столицата. Фоторепортер на „Труд“ засне на Централната жп гара хора, връщащи се обратно в София след празничните почивни дни.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.02", "title": " Софиянци се прибират след празниците"}
{"url": "https://trud.bg/%d0%b4%d0%b2%d0%b0-%d0%b8%d0%b7%d1%81%d1%82%d1%80%d0%b5%d0%bb%d1%8f%d0%bd%d0%b8-%d0%be%d1%82-%d1%81%d0%b8%d1%80%d0%b8%d1%8f-%d1%81%d0%bd%d0%b0%d1%80%d1%8f%d0%b4%d0%b0-%d1%81%d0%b0-%d0%bf%d0%b0%d0%b4/", "text": "Два изстреляни от територията на Сирия артилерийски снаряда са паднали в турската провинция Хатай във вторник, предаде Ройтерс, позовавайки се на данни от Анадолската агенция. Снарядите са били изстреляни от територии, контролирани от силите на президента Башар Асад, като няма съобщения за жертви или щети. В края на декември турският президент Реджеп Тайип Ердоган нарече своя сирийски колега терорист, като добави още, че мирните преговори няма да постигнат напредък докато Асад държи властта, припомня агенцията.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.02", "title": " Два изстреляни от Сирия снаряда са паднали в Турция"}
{"url": "https://trud.bg/%d1%81%d0%ba%d0%b0%d0%bd%d0%b4%d0%b0%d0%bb%d0%bd%d0%b0-%d1%82%d0%be%d1%87%d0%ba%d0%b0-%d0%b2-%d0%b4%d0%bd%d0%b5%d0%b2%d0%bd%d0%b8%d1%8f-%d1%80%d0%b5%d0%b4-%d0%bd%d0%b0-%d0%bc%d0%b8%d0%bd%d0%b8%d1%81/", "text": "Проект на решение за предложение до Народното събрание за ратифициране на конвенцията на Съвета на Европа за превенция и борба с насилието над жени и домашното насилие е залегнало в дневния ред на Министерски съвет за заседанието му утре. Проектът е вписан като точка шеста.  Цитираната конвенция всъщност е т.нар. Истанбулска конвенция, която съдържа разпоредби, които на практика биха могли да отворят възможност за  . Срещу документа твърдо е и . Ето и пълния дневен ред на заседанието на 4 януари 2017 г: 1. ПРОЕКТ НА РЕШЕНИЕ ЗА ПРИЕМАНЕ НА НАЦИОНАЛНА ПРОГРАМА ЗА ПРЕВЕНЦИЯ И ЗАЩИТА ОТ ДОМАШНО НАСИЛИЕ ЗА 2017-2018 Г.  Внася: министърът на вътрешните работи  2. ПРОЕКТ НА ПОСТАНОВЛЕНИЕ ЗА ОДОБРЯВАНЕ НА ВЪТРЕШНОКОМПЕНСИРАНИ ПРОМЕНИ НА УТВЪРДЕНИТЕ РАЗХОДИ ПО ОБЛАСТИ НА ПОЛИТИКИ/БЮДЖЕТНИ ПРОГРАМИ ПО БЮДЖЕТА НА МИНИСТЕРСТВОТО НА ПРАВОСЪДИЕТО ЗА 2017 Г.  Внася: министърът на правосъдието  3. ПРОЕКТ НА РЕШЕНИЕ ЗА БЕЗВЪЗМЕЗДНО ПРЕДОСТАВЯНЕ ЗА УПРАВЛЕНИЕ НА ЧАСТ ОТ ИМОТ – ПУБЛИЧНА ДЪРЖАВНА СОБСТВЕНОСТ, НА МИНИСТЕРСТВОТО НА ПРАВОСЪДИЕТО ЗА НУЖДИТЕ НА ОБЛАСТНА СЛУЖБА „ИЗПЪЛНЕНИЕ НА НАКАЗАНИЯТА“ – БЛАГОЕВГРАД  Внася: министърът на регионалното развитие и благоустройството  4. ПРОЕКТ НА РЕШЕНИЕ ЗА БЕЗВЪЗМЕЗДНО ПРЕДОСТАВЯНЕ ЗА УПРАВЛЕНИЕ НА ИМОТ – ПУБЛИЧНА ДЪРЖАВНА СОБСТВЕНОСТ, НА ПРОФЕСИОНАЛНА ГИМНАЗИЯ ПО ОБЛЕКЛО И ДИЗАЙН „ЕВРИДИКА“ – КЪРДЖАЛИ  Внася: министърът на регионалното развитие и благоустройството  5. ПРОЕКТ НА РЕШЕНИЕ ЗА БЕЗВЪЗМЕЗДНО ПРЕДОСТАВЯНЕ ЗА УПРАВЛЕНИЕ НА ИМОТ – ПУБЛИЧНА ДЪРЖАВНА СОБСТВЕНОСТ, НА БЪЛГАРСКИЯ ИНСТИТУТ ПО МЕТРОЛОГИЯ  Внася: министърът на регионалното развитие и благоустройството  6. ПРОЕКТ НА РЕШЕНИЕ ЗА ПРЕДЛОЖЕНИЕ ДО НАРОДНОТО СЪБРАНИЕ ЗА РАТИФИЦИРАНЕ НА КОНВЕНЦИЯТА НА СЪВЕТА НА ЕВРОПА ЗА ПРЕВЕНЦИЯ И БОРБА С НАСИЛИЕТО НАД ЖЕНИ И ДОМАШНОТО НАСИЛИЕ, ПОДПИСАНА НА 24 АПРИЛ 2016 Г.  Внася: министърът на правосъдието  7. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА МЕМОРАНДУМ ЗА РАЗБИРАТЕЛСТВО МЕЖДУ ПРАВИТЕЛСТВОТО НА РЕПУБЛИКА БЪЛГАРИЯ И „БИОВЕТ“ АД ЗА ИЗПЪЛНЕНИЕ НА ПРИОРИТЕТЕН ИНВЕСТИЦИОНЕН ПРОЕКТ „ЗАВОД ЗА ПРОИЗВОДСТВО НА ФАРМАЦЕВТИЧНИ ПРОДУКТИ И ФУРАЖНИ ДОБАВКИ“ – ПЕЩЕРА, И ЗА СЪЗДАВАНЕ НА МЕЖДУВЕДОМСТВЕНА РАБОТНА ГРУПА ЗА ОСИГУРЯВАНЕ НА ИНСТИТУЦИОНАЛНА ПОДКРЕПА ПРИ ИЗПЪЛНЕНИЕ НА ПРИОРИТЕТНИЯ ИНВЕСТИЦИОНЕН ПРОЕКТ „ЗАВОД ЗА ПРОИЗВОДСТВО НА ФАРМАЦЕВТИЧНИ ПРОДУКТИ И ФУРАЖНИ ДОБАВКИ“ – ПЕЩЕРА  Внася: министърът на икономиката  8. ПРОЕКТ НА РЕШЕНИЕ ЗА ОДОБРЯВАНЕ НА РЕЗУЛТАТИТЕ И УТВЪРЖДАВАНЕ НА ПРОТОКОЛА ОТ СЕДМАТА СЕСИЯ НА БЪЛГАРО-БЕЛАРУСКАТА МЕЖДУПРАВИТЕЛСТВЕНА КОМИСИЯ ЗА ТЪРГОВСКО-ИКОНОМИЧЕСКО И НАУЧНО-ТЕХНИЧЕСКО СЪТРУДНИЧЕСТВО, ПРОВЕДЕНА ОТ 8 ДО 10 НОЕМВРИ 2017 Г. В МИНСК  Внася: министърът на икономиката  9. ДОКЛАД ЗА ОДОБРЯВАНЕ НА РЕЗУЛТАТИТЕ ОТ УЧАСТИЕТО НА РЕПУБЛИКА БЪЛГАРИЯ В 3581-ОТО ЗАСЕДАНИЕ НА СЪВЕТА НА ЕВРОПЕЙСКИЯ СЪЮЗ ПО ТРАНСПОРТ, ТЕЛЕКОМУНИКАЦИИ И ЕНЕРГЕТИКА, ФОРМАТИ „ТЕЛЕКОМУНИКАЦИИ“ И „ТРАНСПОРТ“, ПРОВЕДЕНО НА 4 И 5 ДЕКЕМВРИ 2017 Г. В БРЮКСЕЛ  Внася: министърът на транспорта, информационните технологии и съобщенията  10. ПРОЕКТ НА ПОСТАНОВЛЕНИЕ ЗА ИЗМЕНЕНИЕ И ДОПЪЛНЕНИЕ НА НАРЕДБАТА ЗА РЕДА И НАЧИНА ЗА НАБИРАНЕТО, РАЗХОДВАНЕТО, ОТЧИТАНЕТО И КОНТРОЛА НА СРЕДСТВАТА НА ФОНД „СИГУРНОСТ НА ЕЛЕКТРОЕНЕРГИЙНАТА СИСТЕМА“, ПРИЕТА С ПОСТАНОВЛЕНИЕ №346 НА МИНИСТЕРСКИЯ СЪВЕТ ОТ 2015 Г.  Внася: министърът на енергетиката  11. ДОКЛАД ЗА ОДОБРЯВАНЕ НА ПРОЕКТ НА СПОРАЗУМЕНИЕ МЕЖДУ МИНИСТЕРСКИЯ СЪВЕТ НА РЕПУБЛИКА БЪЛГАРИЯ И БЪЛГАРСКАТА АКАДЕМИЯ НА НАУКИТЕ  Внася: министърът на образованието и науката  12. ПРОЕКТ НА ПОСТАНОВЛЕНИЕ ЗА ОДОБРЯВАНЕ НА ДОПЪЛНИТЕЛЕН ТРАНСФЕР ЗА БЪЛГАРСКАТА АКАДЕМИЯ НА НАУКИТЕ ЗА 2018 Г.  Внася: министърът на образованието и науката  13. ПРОЕКТ НА РЕШЕНИЕ ЗА ПРЕДЛОЖЕНИЕ ДО НАРОДНОТО СЪБРАНИЕ ЗА РАТИФИЦИРАНЕ НА КОНВЕНЦИЯ №131 НА МЕЖДУНАРОДНАТА ОРГАНИЗАЦИЯ НА ТРУДА ОТНОСНО ОПРЕДЕЛЯНЕ НА МИНИМАЛНАТА РАБОТНА ЗАПЛАТА, ПРИЕТА НА 22 ЮНИ 1970 Г. В ЖЕНЕВА  Внася: министърът на труда и социалната политика", "date": "2018.01.02", "title": " Скандална точка в дневния ред на Министерския съвет утре\t\t\t"}
{"url": "https://trud.bg/%d0%bf%d0%b5%d1%82%d0%b8%d0%bc%d0%b0-%d1%83%d0%b1%d0%b8%d1%82%d0%b8-%d0%b2-%d0%bd%d0%be%d0%b2%d0%b8-%d0%b8%d1%81%d0%ba%d1%8a%d1%80/", "text": "Сигнал за роднини, с които няма връзка, е получен в столичната полиция днес следобед – мъж съобщил, че не може да се свърже по телефона със свой близък, с който обичайно са в редовен контакт. Към адреса в Нови Искър са изпратени патрули от Второ РУ-СДВР. В къщата са открити общо пет тела – по първоначални данни – двама мъже, две жени и момче, съобщиха от МВР. В момента на място се извършва оглед. Предстои изясняване на причините, довели до смъртта на обитателитена имота. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.02", "title": " Петима убити в Нови Искър"}
{"url": "https://trud.bg/%d0%bf%d0%b5%d1%82%d0%b8%d0%bc%d0%b0-%d0%b4%d1%83%d1%88%d0%b8-%d0%bf%d0%be%d1%81%d1%82%d1%80%d0%b0%d0%b4%d0%b0%d1%85%d0%b0-%d0%bf%d1%80%d0%b8-%d1%87%d0%b5%d0%bb%d0%b5%d0%bd-%d1%83%d0%b4%d0%b0%d1%80/", "text": "Четирима възрастни е едно дете са пострадали тежко при зверска катастрофа на главен път Русе-Велико Търново в района на Полски Тръмбеш. Инцидентът станал между лек автомобил БМВ с румънска регистрация и български микробус. Двете возила се ударили челно. В колата пътували мъж, жена и малко дете, а в буса е имало двама пътници.  В резултат на сблъсъка двете возила били смачкани много сериозно и се наложило пожарникари от РД ПБЗН- Велико Търново да ги вадят от ламарините на пътя. Сериозно пострадали са румънските граждани, които са откарани във великотърновската болница. За жената има съмнение, че е със счупени шийни прешлени. В района на катастрофата има екипи на „Пътна полиция“ и движението се регулира. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.02", "title": " Петима души пострадаха при челен удар на кола с бус край Полски Тръмбеш"}
{"url": "https://trud.bg/%d0%ba%d0%be%d0%b1%d1%80%d0%b0%d1%82%d0%b0-%d1%81-%d0%bd%d0%be%d0%b2-%d1%88%d0%b0%d0%bd%d1%81-%d0%b7%d0%b0-%d0%b1%d0%be%d0%b9-%d1%81-%d0%b4%d0%b6%d0%be%d1%88%d1%83%d0%b0/", "text": "Кубрат Пулев може да получи нов шанс да се бие с шампиона в три от версиите в тежката категория на профи бокса Антъни Джошуа. През март британецът почти сигурно ще има обединителен мач срещу носителя на пояса на Световната боксова организация (WBO) Джоузеф Паркър (Нова Зеландия). Според бившия световен шампион и настоящ анализатор на „Скай Спортс“ Джони Нелсън Джошуа едва ли ще има възможност за бой и с американеца Дионтей Уайлдър, който държи пояса на Световния боксов съвет (WBC). „Паркър ще е първи и очаквам Джошуа да го победи, но след това ще стане наистина интересно – смята експертът. – После ще трябва да има мач със задължителен претендент – Александър Поветкин, а защо не и Пулев.“ Нелсън не очаква Джошуа още тази година да стигне до мачове с Уайлдър или предшественика си на трона Тайсън Фюри.", "date": "2018.01.02", "title": " Кобрата с нов шанс за бой с Джошуа"}
{"url": "https://trud.bg/%d0%bd%d0%b5%d0%bd%d0%be-%d0%b4%d0%b8%d0%bc%d0%be%d0%b2-%d0%be%d0%b1%d0%be%d1%80%d0%b8-%d0%b7%d0%b5%d0%bb%d0%b5%d0%bd%d0%b8%d1%82%d0%b5-%d0%bd%d0%b8%d0%ba%d0%b0%d0%ba%d0%b2%d0%b8-48-%d0%be%d1%82/", "text": "След решението на Министерския съвет от 28 декември вицепремиерът Валери Симеонов излезе и каза, че няма да има проблем. Така че не е имало потенциал за криза в коалицията заради втория лифт в Банско – това заяви пред Би Ти Ви министърът на околната среда и водите Нено Димов. Той припомни двете решения на кабинета от края на миналата година и добави, че на 30 декември е бил на среща с кмета на Банско Георги Икономов, за да се види какво ще се прави за вбъдеще.   Относно идейния проект на концесионера „Юлен“ АД министърът каза, че това не е инвестиционно намерение и ще привика представители на дружеството да му обяснят за проекта и какво значи публикуването му. „Разрешават се инвестиционни намерения в 2.6% от територията на парка, което представлява ски зоната“, обясни Димов. Той каза отново, че инвестиционното намерение няма. А когато такова се появи,  ще мине всички стъпки на екологичното законодателство и процесът ще е дълъг. „Спазвайки законодателството вътре има специфични срокове“, обясни министърът и каза още, че срок няма как да се фиксира. Според него строеж на втори лифт няма как да се започне да се гради тази година. Димов разясни, че не трябва да се забравя възможността за съдебни процеси, които може би ще бъдат заведени. Относно развитието на туризма на Витоша Нено Димов припомни, че на министъра на спорта Красен Кралев е възложено да започне подготовка за ремонт на лифта „Заека“. Министърът обясни, че като цяло развитието на Банско е една от стъпките за цялостно развитие на зимния туризъм в цялата страна. Колкото до протестите срещу промяната на Плана за управление на Национален парк „Пирин“, организиарани от шепа природозащитни организации и твърденията им, че 48% от парка ще се застрои, Димов бе категоричен: „В решението на МС има точка за водохващания. Това е пропуснато в плана за управление и сега никой не може да водохваща за питейни нужди. Има 45 процента само за водохващания за питейни нужди на населението, за нищо друго“. И показа карта, изготвена от експертите в МОСВ на която ясно се вижда, че строежи, и то само на спортни съоръжения, ще има единствено в ски зоната.", "date": "2018.01.02", "title": " Министър Димов обори зелените: Никакви 48% от НП „Пирин“ няма да се застрояват"}
{"url": "https://trud.bg/%d0%b4%d0%b8%d0%bc%d0%b8%d1%82%d1%80%d0%be%d0%b2-%d0%b8%d1%81%d0%ba%d0%b0%d0%bc-%d0%b4%d0%b0-%d0%b2%d0%b8%d0%b4%d1%8f-%d0%b4%d0%b0%d0%bb%d0%b8-%d0%bc%d0%be%d0%b3%d0%b0-%d0%b4%d0%b0-%d0%be%d1%81%d1%82/", "text": "Григор Димитров не смята, че отсъствието на много от големите имена го улеснява в Бризбейн или в мисията да остане в топ 3 на ранглистата. „Не съм правил нищо специално, почивах си, прекарах време със семейството, след което започнах подготовката – заяви Григор. – Целта ми беше да не се преуморя и мисля, че успях да намеря баланса. Надявам се да започна новата година със същите резултати, с които завърших старата. Завръщам се като шампион тук и очакванията са големи. Искам да ги намаля и просто да се наслаждавам на играта. Разбира се, че ще ми е по-трудно да остана в топ 3, отколкото да вляза там, защото всички са много силни. Искам да видя дали ще успея. На хартия изглежда сякаш много от силните играчи ги няма, но ще видим какво ще стане нататък през годината.“", "date": "2018.01.02", "title": " Димитров: Искам да видя дали мога да остана в топ 3"}
{"url": "https://trud.bg/%d1%86%d1%8f%d0%bb%d0%b0-%d0%bd%d0%be%d1%89-%d0%b7%d0%b5%d0%bc%d0%b5%d1%82%d1%80%d0%b5%d1%81%d0%b5%d0%bd%d0%b8%d1%8f-%d0%bb%d1%8e%d0%bb%d1%8f%d1%85%d0%b0-%d0%bf%d0%b8%d1%80%d0%b8%d0%bd%d1%81%d0%ba-2/", "text": "Цяла нощ серия от трусове люляха градовете в Пиринско, но паника и излизане по улиците нямаше, хората будуваха във фейсбук и там се изляха коментарите и страховете. Най-силен трус – 5,2 по Рихтер бе усетен сутринта в 6,25. В Петрич хората споделиха, че е било доста страховито усещане, но е било за кратко. С постове за сериозно разтърсване съобщават предимно в социалните мрежи и жители на Благоевград, Банско, Разлог, Сандански, Кресна, дори и в София е усетено. Трусовете, които хората от региона са усетили, са започнали от полунощ.  Към този момент нямаме подадени сигнали за материални щети или някой да е търсил помощ, казаха вчера от кметствата в региона. Сутрешното земетресение, което събуди региона, е било с епицентър на около 30 км югозападно от Петрич в гръцка територия край Дойранското езеро. В нощта срещу вторник общо 7 земетресения с магнитуд над 2.0 по скалата на Рихтер са регистрирали от Националния инситут по геофизика, геодезия и география към БАН в този район. А по-късно през деня са регистрирани по-слаби вторични трусове. Земните недра са се разклатили за първи път в 0:16 часа. Тогава е регистриран трус 4,2 по скалата на Рихтер. Следващите по-силни трусове са били в 0:19 ч. (3,4), в 0:45 ч. (2,0), в 1:00 ч. (4,0) и в 4:40 ч. (2,0) В 6:24 е регистриран и най-силният трус от 5,2 по скалата на Рихтер, който е усетен в цяла Югозападна България. В 6:28 е регистрирано още едно земетресение с магнитуд 3,8.", "date": "2018.01.02", "title": " Цяла нощ земетресения люляха Пиринско (ОБЗОР)\t\t\t"}
{"url": "https://trud.bg/%d0%b3%d1%80%d0%b8%d0%bf-%d0%b0%d1%82%d0%b0%d0%ba%d1%83%d0%b2%d0%b0-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%be%d1%82-%d1%82%d1%80%d0%b8-%d0%bf%d0%be%d1%81%d0%be%d0%ba%d0%b8/", "text": "Грипните вируси настъпват към страната ни тази година от север, от запад и от юг, отчитат вирусолозите. Заболеваемостта у нас в момента е на средно ниво, като очакванията са пикът да е в края на януари и началото на февруари. В предпоследната седмица на декември са били регистрирани 4170 нови случая на остри респираторнизаболявания по информация на Националния център по заразни и паразитни болести (НЦЗПБ). За сравнение седмица преди това (11-17.12) те са били 4126. За периода 18-24 декември референтната лаборатория е отчела нови пет доказани случая на грип от типа Б – Yamagata. В момента се наблюдава микс от грипни вируси  и докато заболеваемостта е започнала с тип Б, вече има и отделни случаи на грип от категория А, обясни главният държавен здравен инспектор д-р Ангел Кунчев. За разлика от предишни години, когато грипът е тръгвал от Западна Европа, сега той атакува от три страни и вирусите се разпространяват от Скандинавските страни, както и от Турция. Вирусолозите отчитат повишаване на случаите на грип в цяла Европа. Около 10-12% от заболелите се нуждаят от лекарска помощ, около 5-6 на сто влизат в болница, а при между 0,1-0,5% се наблюдават много тежки усложнения, част от които са фатални. Това се случва на един 1000 заболели, отбеляза директорът на НЦЗПБ проф. Тодор Кантарджиев. Той обаче допълни, че ежегодно в света умират следствие на усложнения от грип няколко десетки хиляди души. Специалистите съветват при нужда да се реагира бързо и да се търси лекарска помощ. Най-уязвими са малките деца до 4-годишна възраст, възрастните хора, пациентите със сърдечно-съдови и дихателни проблеми, както и хронично болните.", "date": "2018.01.02", "title": " Грип атакува България  от три посоки\t\t\t"}
{"url": "https://trud.bg/%d1%81%d1%8a%d0%b4-%d0%b7%d0%b0-%d0%b4%d0%b2%d0%be%d0%b9%d0%ba%d0%b0-%d0%bd%d0%b0%d1%80%d0%ba%d0%be%d0%bc%d0%b0%d0%bd%d0%b8-%d1%83%d0%b1%d0%b8%d0%bb%d0%b8-%d1%82%d0%b0%d0%ba%d1%81%d0%b8%d0%bc%d0%b5/", "text": "Окръжната прокуратура във Варна предаде на съд двойка наркомани за грабеж и убийство на таксиметров шофьор. 27-годишният Космас Джероме от Дългопол – дете от смесен брак на българка и африканец от племето Зулу и приятелката му Ренета Козарева от Несебър могат да получат от 15 до 20 г. зад решетките и дори най-тежката присъда по нашия закон – доживотен затвор без право на замяна. Кървавият случай, за който писа и “Труд”, е от нощта на 9 срещу 10 април м.г. Според обвинителния акт двамата, които живеели като семейство, решили да убият и ограбят парите на някой по-възрастен таксиметров шофьор, за да си набавят средства за дрога. Космас Джероме страдал от детска церебрална парализа, имал 60 % инвалидност и получавал 120 лв. пенсия. Той бил зависим от синтетична дрога. Решили да наемат такси във Варна и да посочат курс извън града. Ренета, която е дебела, щяла да седне на предната седалка и да лъже, че е бременна. По някое време тя трябвало да изпусне портмонето си и да помоли таксиджията да й го подаде. Когато се наведе, да забие нож в гърба му. За целта Ренета тренирала, като забивала острието в автомобилна гума. Сценарият бил пуснат в действие, когато на автогарата във Варна двамата наели автомобил на фирма “Транстриумф”, управляван от 69-годишния В.А. Казали му да ги закара до местността Пчелина. Спрели на отбивката за военното поделение край с. Каменар и Космас слязъл, уж да пусне една вода. Ренета изтървала нарочно портмонето си в краката на шофьора. Помолила го да й го даде, но той отказал. Тогава го нападнала с нож и го ранила в дясната ръка. В. А. се опитал да отнеме хладното оръжие от ръцете й. През това време Космас забил друг нож в гърба на жертвата през отворения прозорец на колата. Шофьорът започнал да се моли да пощадят живота му. Но двамата озверели наркомани продължили да го ръгат, докато издъхне. Нанесли общо 61 удара на жертвата. Плячката, за която погубили човека, се оказала от 20 лева и стар мобилен телефон “Нокиа”. Космас се ядосал и разбил апарата в асфалта. Двамата били задържани почти веднага от патрул на близката военна база. До момента са зад решетките – Космас във Варненския затвор, а Ренета – в Сливенския.", "date": "2018.01.02", "title": " Съд за двойка наркомани, убили таксиметров шофьор\t\t\t"}
{"url": "https://trud.bg/%d0%b2%d1%8a%d0%b2%d0%b5%d0%b6%d0%b4%d0%b0%d1%82-%d0%bd%d0%be%d0%b2-%d0%b4%d0%b0%d0%bd%d1%8a%d0%ba-%d0%b7%d0%b0-%d1%82%d1%83%d1%80%d0%b8%d1%81%d1%82%d0%b8-%d0%b2-%d0%b3%d1%8a%d1%80%d1%86%d0%b8%d1%8f/", "text": "От началото на 2018 г. в Гърция влиза в сила нов данък за туристите. Той е в размер от 0,25 до 4 евро на нощ за престой в хотел или къща за гости в зависимост от тяхната категория. Чрез този данък правителството на Гърция се надява в хазната да влязат над 80 млн. евро. Но според  хотелиерите новият данък ще нанесе удар върху туристическата индустрия – намаляване на чуждестранните туристи и съответно на приходите, което пък може да доведе до загуба на хиляди работни места. Законът, според който всеки турист в Гърция плаща допълнително за пребиваването си в хотел, беше приет още през май 2016 г., но беше решено той да влезе в сила от 1 януари 2018 г.  “Данък пребиваване” се дължи от туристите за всеки ден, в който са отседнали в хотел, апартамент или квартира, която се дава под наем с такава цел. От гостите на 5-звездните хотели се събира такса от 4 евро на нощ, за 4-звездните таксата е 3 евро, за 3-звездните е 1,5 евро. При хотелите с по-ниска категория се събира данък от 0,5 евро на нощ. За наемане на апартамент с една или две спални се събира такса от 0,25 евро, за тези с три стаи – по 0,5 евро, а за 4-стайните апартаменти – по 1 евро на нощ.  Според някои експерти, вместо печалба за държавата, новият налог за туристите ще свие приходите на сектора с 435 млн. евро поради намаление на гостите в страната. Което пък ще доведе до загуба на над 6 хил. работни места. В Гърция туризмът дава около 20% от брутния вътрешен продукт на страната, като в бранша работят около 1,3 млн. души. Очаква се тази година Гърция да бъде посетена от около 30 млн. чуждестранни туристи, които ще похарчат средно по 600 евро.", "date": "2018.01.02", "title": " Въвеждат нов данък за туристи в Гърция\t\t\t"}
{"url": "https://trud.bg/13-%d0%be%d1%82-%d0%bf%d1%80%d0%be%d0%b5%d0%ba%d1%82%d0%be%d0%b1%d1%8e%d0%b4%d0%b6%d0%b5%d1%82-2018-%d0%b5-%d0%b7%d0%b0-%d0%be%d0%b1%d1%80%d0%b0%d0%b7%d0%be%d0%b2%d0%b0%d0%bd%d0%b8%d0%b5/", "text": "Родителите на деца с увреждания и тежки заболявания във Варна ще бъдат освободени от такса в детските ясли и градини. Процентът на инвалидност на децата ще е без значение, необходимо е единствено експертно решение на ТЕЛК/НЕЛК. Решението влиза в сила от 1 януари 2018 г., съобщиха от община Варна. С 302000 лева е увеличен проектобюджетът за социални дейности спрямо 2017 г. Приоритет остава образованието, за което се отделят 30 на сто от общия бюджет тази година. Предстои изграждането на нови детски градини-преустройство на сграда на ул.“Генерал Колев“ , нова забавачка на ул.“Хъшове“2 , нова сграда към ДГ 23 „Иглика“ в кв.“Виница“ и нова сграда към ДГ“Карамфилче“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.02", "title": " 1/3 от проектобюджет 2018 е за образование\t\t\t"}
{"url": "https://trud.bg/%d1%85%d0%b2%d0%b0%d0%bd%d0%b0%d1%85%d0%b0-%d0%b1%d1%80%d0%b0%d0%b7%d0%b8%d0%bb%d0%b5%d1%86-%d1%81-%d0%bd%d0%b0%d0%b4-1-%d0%ba%d0%b3-%d0%ba%d0%be%d0%ba%d0%b0%d0%b8%d0%bd-%d0%b2-%d1%81%d1%82%d0%be/", "text": "Гръцките власти са арестували на летището в Атина 25-годишен гражданин на Бразилия, в чийто стомах бил открит над един килограм кокаин, съобщава електронното издание на гръцкия вестник „Катимерини“. Мъжът бил спрян за проверка в неделя вечерта, след като кацнал с полет от Рио де Жанейро през Цюрих. С рентген в стомаха му били открити 84 малки пакетчета кокаин с общо тегло 1,1 кг. От мъжа са били конфискувани 400 евро в брой и два мобилни телефона. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.02", "title": " Хванаха бразилец с над 1 кг кокаин в стомаха"}
{"url": "https://trud.bg/%d0%ba%d0%b5%d0%b2%d1%80-%d0%bc%d0%b0%d0%bc%d0%b8-%d0%b1%d1%80%d1%8e%d0%ba%d1%81%d0%b5%d0%bb-%d1%81-%d1%86%d0%b5%d0%bd%d0%b0%d1%82%d0%b0-%d0%bd%d0%b0-%d0%b2%d0%be%d0%b4%d0%b0%d1%82%d0%b0/", "text": "От първия ден на Новата година в 14 области хората започват да плащат по-скъпа вода с между 3 и 18%. Причината е, че Комисията за енергийно и водно регулиране (КЕВР) мами Брюксел с цената на водата. При това за сметка на хората. Оказва се, че причина за драстично поскъпване на водата е опитът на КЕВР да осчетоводи загубите на част от водните оператори в страната и да ги превърне в изкуствена печалба, с цената на по-солени сметки за народа. По този начин от Комисията си гарантират, че дружествата ще покрият изискването за годишна печалба от минимум 5 на сто. Тя е нужна, за да не загуби страната ни финансирането в размер на близо 2 млрд. лв. за този програмен период за водния сектор. Това обясниха пред “Труд” отлично запознати експерти. Така вместо икономически мерки от КЕВР са предпочели да заложат на рентабилност по документи и на излишно надуване на цената, за да покрият неумението на водните оператори да управляват собствеността си успешно. За загубите във водните дружества у нас има и редица обективни причини. На първо място страната ни остава сред лидерите в Европа по разхищаване на вода заради остарялата инфраструктура. Анализ на Световната банка сочи, че са необходими поне 12 милиарда лева, за да се приведе водния сектор до минималните изисквания на европейските стандарти. За качествена услуга необходимите инвестиции са над 43 млрд. лв. Тези пари обаче липсват заради категоричната съпротива на няколко поредни правителства да вдигнат цената на водата до космически стойности, за да си осигурят нужните средства за инвестиции. Затова и основно вложенията в сектора идват по линия на европейските програми. Те са достатъчни да поддържат системата, но не и да я направят по-добра и да намалят загубите. Още в направения през 2013 г. доклад на Световната банка за състоянието на ВиК сектора се прогонозираше, че цената на водата ще расте, при това доста по-бързо, отколкото това се случва реално. Според експертите на Световната банка цената на водата в София било социално поносимо да удари 6,50 лева за кубичен метър, а средно в страната да се плаща между 3,20 и 3,80 лева. В момента загубите на вода в страната са около 57%, отчитат от НСИ. Цената на водата разбуни и коалиционните партньори от Обединени патриоти. Първо в интервю пред “Труд” лидерът на “Атака” Волен Сидеров обяви, че ще иска смяна на състава на КЕВР с мотивите, че членовете й, начело с председателя Иван Иванов са от квотата на опозицията и могат да съборят правителството когато пожелаят. Вчера Сидеров поиска оставката на Иванов, нарече го костовист, а пред “Труд” уточни, че вече има сформирана работна група от “Атака”, която да предложи промени в закона за енергетиката, засягащи КЕВР. “Ще ги внесем още в първия работен ден на парламента – на 11 януари”, увери лидерът на “Атака”. Той обясни, че ще настояват КЕВР да мине под шапката на Министерски съвет, ако това не противоречи на европейските изисквания. “Техническата смяна” на целия състав на комисията, чийто мандат изтича през април 2020 г. може да стане чрез редуциране на състава й от 9 на 7 души или чрез промяна  на срока на мандата от 5 на 3 години. “Странно е, че шеф на комисия има мандат колкото президентския”, коментира Сидеров. Той призна, че не е говорил по темата с останалите от коалицията, но разговорите предстоят.  Лидерът на НФСБ Валери Симеонов заяви пред “Труд”, че тепърва ще се коментира позицията на “Атака” в коалицията, а от ВМРО не пожелаха да се ангажират засега с мнение. Жителите на 14 града в България вече плащат по-скъпо за вода от Нова година. Според окончателното решение на Комисията за енергийно и водно регулиране, обявено на 18 декември, цената в областите София, Перник, Монтана, Враца, Пловдив, Смолян, Кърджали, Русе, Силистра, Шумен, Варна, Бургас, Сливен и Ямбол се покачва между 3 и 18 на сто. В София кубик студена вода вече струва 2,354 лв. с ДДС, което е повишение с 9%. Най-голямо е  поскъпването на ВиК услугата в Ямбол, където абонатите плащат по 2,735 лв. за куб. м с ДДС или със 17,7% повече. Във Враца цената се вдига с 11,2%  до 3,034 лв. за куб. м. с ДДС. За бургазлии поскъпването  е с 6,8%, като кубикът става 2,729 лв. с ДДС. Клиентите на ВиК Монтана дължат за вода по 2,875 лв. за куб. м с ДДС, което е увеличение от 5,6%. Във Варна кубикът струва 2,974 лв. с ДДС или с 1,6 на сто повече, а в Пловдив – 2,200 лв. с ДДС, което е повишение от 2,7 на сто. В Силистра новата цена е 3,288 лв. за куб. м с ДДС, в Смолян – 2,334 лв., Кърджали – 2,422 лв., в Сливен – 2,485 лв. Най-скъпо за студена вода плащат в Шумен, където кубикът от 1 януари стана 3,298 лева. Върховната административна прокуратура започна проверка на решенията на КЕВР за увеличение на цените. Обвинението вече атакува в съда поскъпването в три града – Бургас, Ямбол и Враца. Проверката за останалите градове продължава. Според държавното обвинение ВиК дружествата в трите града са представили пред енергийния регулатор бизнес планове, които не са съгласувани от съответните ВиК асоциации. Последното е задължителна процедура според Закона за водите. Прокуратурата твърди, че от КЕВР са пренебрегнали правни норми, за да се удовлетворят исканията на трите ВиК оператора. Максимум 4 на сто от средните доходи на домакинството за съответния регион на страната трябва да отиват за покриване на сметките на вода. Това твърдят експерти от Световната банка, които изготвиха доклад за състоянието на водния сектор у нас и нужните инвестиции. Още при значително по-ниските цени на водата преди години бе ясно, че част от семействата у нас отделят около 10-15% от месечния си бюджет. Водната инфраструктура у нас е колкото 225 магистрали с дължина по около 400 километра, които за разлика от  нормалните скоростни пътища трябва да работят денонощно и винаги да са в изправност, защото за водните тръби няма обходни пътища, обясняват експертите. Общо ВиК мрежата у нас е с дължина 90 000 километра, а в сектора работят и над 5000 резервоара, 3000 помпени станции, над 90 пречиствателни станции и 6000 водоизточника. Затова и според тях поскъпването на водата е неминуемо, тъй като средствата, които идват от ЕС и могат да се отделят от бюджета. Те обаче не покриват нуждите на сектора, а само решават най-наболелите проблеми. За да се справи с намаляване на загубите на вода Министерството на регионалното развитие и благоустройството подготвя нова стратегия за развитие на ВиК отрасъла.", "date": "2018.01.02", "title": " КЕВР мами Брюксел с цената на водата\t\t\t"}
{"url": "https://trud.bg/%d0%b8%d0%b7%d0%bf%d0%b8%d1%82%d0%b8%d1%82%d0%b5-%d0%bd%d0%b0-%d0%b1%d0%be%d1%80%d0%b8%d1%81%d0%be%d0%b2/", "text": "2018 г. се очертава като година на големи изпитания пред лидера на управляващата партия ГЕРБ Бойко Борисов. Причините са няколко. Първата е европредседателството, което Борисов превърна в символ на евронадежди за страните от Западните Балкани. Във вътрешнополитически план оптимизмът е силно разколебан. А задаващият се вот на недоверие е най-малкият проблем. Ще успее ли интуицията на Борисов път да го изведе на верния път ще стане ясно още през първата половина на годината. Месеци преди България да поеме европредседседателството, премиерът Бойко Борисов влезе в нова, но недостатъчно ясна и изчистена роля. Пъргави социолози побързаха да я определят като геополитическа. Факт е, че лидерът на ГЕРБ издигна като приоритет на българското председателство Западните Балкани, тема която десетилетия наред бе неглежирана. Няма съмнение, че темата е важна защото този регион е стратегически значим. За Европа Балканите все още са източник на нестихващо напрежение, нестабилност и крият риск от потенциални конфликти. Безспорна е заслугата на Борисов да събере заедно лидерите на четири балкански държави. Но при двете срещи на лидерите на България, Сърбия, Гърция и Румъния изплуваха проблеми, за чиито решения трябва време.  Президентът на Сърбия Александър Вучич недвусмислено подчерта, че същата Европа, в чието семейство иска да влезе страната му, проявява лицемерие и двоен стандарт – даде пример с Косово и Каталуня. Вучич подчерта, че Сърбия иска военен неутралитет и бе категоричен, че ситуацията в страната му е различна, “защото през 1999 г. бе атакувана”. Сръбският президент не пропусна да изтъкне и приятелството с Русия. Така той очерта три важни за Белград теми, които са проблемни за Европа. Нееднократно от Брюксел предупреждават Сърбия, че отношенията й с Прищина ще бъдат условие за членството й в ЕС. Пак по време на четиристранните срещи в Евксиноград и Белград на показ бе изваден и дългогодишния спор за името на Република Македония – гръцкият премиер Алексис Ципрас обяви, че през 2018 г. Македония трябва да реши този проблем. Това са само няколко примера за тлеещи конфликти в страните от Западните Балкани, които са се устремили към Европа и са на различни етапи от предприсъединителния процес. Ето защо ролята на посредник на Европа, на медиатор между страните от Балканите е изключително трудна. Борисов доста уверено направи първите си стъпки в балканската политика, но оценката ще дойде след българското европредседателство, през което е важно да се постигнат конкретики. В противен случай, неслучилите се очаквания няма как да не рефлектират върху рейтинга на Борисов и на партията му. Няма как премиерът, чиято интуиция винаги е сработвала в кризисни моменти и този път да не му подскаже, че най-бърз ефект във външнополитически план би имало началото на ключови инфраструктурни проекти, за които Европа има пари. А вече има и потенциални инвеститори. Далеч по-трудни са задачите на Борисов във вътрешнополитически план. Харизмата сред собствената му парламентарна група все още е ярка, но се чува и герберски ропот срещу честата смяна на позиции по важни за обществото въпроси. Последният ярък пример бе мораториумът върху новите лекарства и дебатът в пленарна зала, който прескочи границите на човечността. Този дебат няма да бъде забравен и периодично ще се връща в дневния ред от опозицията. Успокоително е, че все още сред депутатите от ГЕРБ няма преминали на волна програма и засега групата гласува монолитно. Не е ясно обаче докога. Засега и коалицията с Обединените патриоти изглежда относително стабилна. Две от партиите в нея – ВМРО и “Атака”, са напълно прогнозируеми, но поведението на третия партньор, лидерът на НФСБ Валери Симеонов винаги може да донесе изненада. Въпросът е дали, ако Симеонов хвърли оставка, ГЕРБ ще легитимират сегашната подкрепа на партията на Веселин Марешки с включване във властта. Борисов едва ли би направил подобна стъпка. Дори и само заради обвиненията срещу Марешки. Премиерът едва ли би се поддал на настояването на ДПС за демонтаж на коалицията заради езика на омразата и националистите. Още повече, че движението загуби дори ролята си на балансьор. Прибързаните заключения на социолозите, че Ахмед Доган е дал рамо на Борисов, че предстои преформатиране на парламентарното мнозинство направиха лоша услуга и на ГЕРБ и на ДПС. Борисов е наясно, че двете партии не биха могли да управляват заедно. Инстинктът му сочи, че дори и опит за опаковане на двете формации, помага на друг – в случая на БСП. Шансът на Борисов и ГЕРБ е, че БСП все още не е истинска опозиция. И може би няма да се превърне в такава, заради усърдно задълбаване в собствени проблеми и вътрешнопартийни боричкания. Доган е прав като твърди, че нито една партия не е готова за властта. Борисов обаче също може да се окаже прав, казвайки, че само ГЕРБ може да свали ГЕРБ от власт. Може, ако съпартийците му си станат напълно самодостатъчни. Тежки изпити!   За 11 години Борисов извоюва за партията си ГЕРБ 11 победи. Всички те изглеждат лесни и предопределени. Но не и случайни. Дори и опонентите му признават, че “успеха му се лепи”. Единствената загуба за Борисов бе тази на президентските избори, но тя не се превърна в победа за БСП. От тази загуба би следвало Борисов да си е направил изводи. Ако през годините изглеждаше, че той има нужда от политиката, сега вече изглежда, че политиката има нужда от него. И че колкото и враговете му да го критикуват, аргументите им не са достатъчни да го оставят извън голямата игра.   Франция винаги ще стои рамо до рамо с България. … Аз самият работя в посока за осъществяване на обещанията ми от предизборната кампания, в която обещах да задълбоча интеграцията в ЕС. Именно заради това предлагам пълната си подкрепа на лидерите на страните от ЕС, включително г-н Борисов, който, подобно на мен, вярва в каузата на обединена Европа.   Скъпи Бойко, приеми най-искрените ми поздравления, за преизбирането ти за министър-председател на България, в толкова важен момент за страната и ЕС, като цяло. Надявам се да продължим да работим заедно, за да се справим с предизвикателствата, пред които е изправен Европейският съюз, със споделени институции и ценности, като общност на мир, свобода, демокрация, човешки права и върховенство на закона – една огромна икономическа мощ, характеризирана от безпрецедентни нива на социална защита и благоденствие.   Като председател на Европейската народна партия (ЕНП), и като твой личен приятел, приемам новината (б.р. за преизбирането на Бойко Борисов) с огромна радост.   Искам да обърна внимание, че и преди съм имал разговори с министър-председателя (б.р. – Бойко Борисов), когото разпознавам като ефективен световен лидер. А и има черен колан по карате, така че ще трябва да внимаваме. … Искам да благодаря на България за силната партньорство в НАТО и за подкрепата, която дава.", "date": "2018.01.02", "title": " Изпитите на Борисов"}
{"url": "https://trud.bg/%d0%b2%d1%81%d0%b8%d1%87%d0%ba%d0%b8-%d1%82%d1%8a%d1%80%d1%81%d1%8f%d1%82-%d0%bb%d0%b5%d0%ba-%d0%b7%d0%b0-%d1%82%d1%8f%d0%bb%d0%be%d1%82%d0%be-%d0%b0-%d0%b4%d1%83%d1%88%d0%b0%d1%82%d0%b0-%d0%b5/", "text": "Както мнозина лекари у нас, и д-р Васил Василев (45 г.) от Шумен е имал мечта да напусне родината и да лекува пациенти в чужбина. Но останал. Сега пък е сред малцината медици у нас, които освен че лекуват хората с медикаменти, държи задължително да има и време за разговор с тях, за общуване извън болестта. Това трудно се постига в българските болници, в лекарските кабинети на специалисти, джипита, да не говорим за спешните отделения… От години шуменецът се чудел как да реализира идеята и то без да взема пари от пациентите. Успял, след като от ръководството на храм „Свети Три Светители“ в Шумен му позволили да преглежда след неделните служби. Засега веднъж месечно в уютната пристройка към храма. А докога ще продължи – докато хората имат нужда от него! Ако някой се пита малко ли му е работата на известното шуменско джипи, че си търси още и то без заплащане, отговорът е – не. Д-р Василев преглежда пациенти в кабината си в кв.„Тракия“, има и втори в шуменското село Друмево. Освен това дава дежурства в Центъра за спешна медицинска помощ и в Спешно приемно отделение в Шумен. Точно покрай натоварената си практика е напълно на ясно с хала на пациента. Истината му се набивала непрекъснато в очите и когато посещавал църквата. Пред вратите често заварвал просякиня с раздут, кървящ крак. „Помогни, като си лекар“, предизвикала го на няколко пъти жената. Заел се със случая, макар че била от друга област. Истината се оказала ужасна – кракът трябва да се ампутира, защото се развива гангрена, но жената не е готова психически и е нужно време да вземе решението, обяснява докторът. Имало и още една причина той да поиска прегледи близо до църквата – любовта му към църковното пеене. Посещавал курс, но не успял да се включи в хора. Сам си дава оценка – защото не положих достатъчно усилия. След този неуспех обаче, окончателно решил да използва знанията и уменията си за прегледи след службите. И от репетициите с хористи не се е отказал. По време на първия му изнесен „кабинет“ го посетили осем души, които имат джипита, но искали да се посъветват и с него. Една от дамите като мнозина пациентки била със схванат врат и главоболие. Разговаряли как да се избави. Малко повече време му било нужно за възрастна жена, обиколила много лекари и неудовлетворена от всичко и всички. Д-р Василев е категоричен, че проблемът се среща при много възрастни и в случая думите и вниманието могат да помогнат повече. Останалите дошли с артрозни болежки в крака, ръце, кръст. За тях най-добри са инжекциите, които бързо облекчават симптомите и не дразнят стомаха, защото повечето хора са с хронични гастрити и язви, обяснява джипито. Следващия път ще им ги направи и ще продължава да помага безплатно. Вдига рамене – „Няма какво да се заплаща! Аз съм решил да отделя това време. Не калкулирам. Не е това идеята ми. Искам да намеря доброто и да дам надеждата, че човек може да свикне със заболяването и да проявява търпимост, защото тялото е остаряло“. Иска без да отнема правото за изповед пред свещеника, да успее да повлияе на хората. „Те имат нужда от любов, радост внимание. Това, което липсва в спешно отделение, в нашите кабинети на семейни лекари… Това е двустранен акт, но аз го приемам като моя вина. Пациентът не е виновен, че бърза и ако може, иска по телефона да му дадем направление“, смее се д-р Василев. Обяснява, че наистина е по-добре да отидеш при лекаря, който си избрал, да споделиш, защото болестта често е проява на психическо напрежение и стрес. А когато човек е под стрес, бърза, притеснява се, нервен е, отделя се основно хормонът адреналин, който покачва кръвната захар и кръвното. И така се „създават“ младите хипертоници с инфаркти на 40 години. Затова в кабинета си в града докторът преглежда и извън работно време, за да могат да се запишат работещите. Че трябва да комуникира повече с болните, лекарят бил посъветван и от дъщеря си – бъдещата доктор Ралица Василева (22 г.), която сега учи в Германия и съвсем скоро ще сбъдне бащината мечта. През ваканциите се случвало да го укорява, че отделя повече време за документиране на болестта и писмовна работа на компютъра, отколкото за преглед и комуникация с човека. От практиката си в спешния център и отделение д-р Василев е усетил и друго – че агресията на пациентите и техните изнервени и притеснени придружители понякога е основателна. И не повече почивки за докторите, а ясни правила може да решат проблемите. Въвеждане на такса от 5,80 лв. при обслужване на болен, без значение осигурен или не, ще има ограничаващ ефект на посещенията. Потокът ще намалее, медиците ще отделят по-голямо внимание, ще се подпомогне финансово и отделението. В момента и лекарите по линейките, и тези в спешните отделения са залeти от случаи, които често не са спешни. Д-р Василев дава пример с два за едно дежурство – мъж с хронични проблеми със стъпалата, носил нови обувки, решил, че е с опасно подути сводове. При другия уплашени родители на гимнастичка, която при кълбо напред ударила гръдния кош с брадичка, се притеснили, че трудно диша. В спешното обаче виждаш най-ненадейно и смъртта в очите. При последната катастрофа, на която се отзовали две линейки, заварили невинен мъртъв шофьор. „Така придобиваш опит и като дойде пациент в кабинета, който бърза, ти е смешно“, разказва докторът, който винаги намира думи да те приземи. Казва, че пациентите на село са по-търпеливи, спокойни, благодарни. Дори по-държеливи. Преди години в снежна зима се осмелил да акушира. На родилка водите й изтекли и като изчислил, че на линейката от Шумен до с. Друмево ще й трябват 40 минути, действал. В ръцете му проплакало здраво момченце, но за жалост нежелано, майката го дала в дом. А в града пациентите често са избухливи, склонни да се скарат дори за ред пред кабинета. „Не съм върнал никой, само имайте търпение…“, успокоява докторът. И обяснява, че всеки е дошъл за лекарство за тялото, а всъщност душата на човека е доста по-важна. Разговорите, съветите, обичта, която си забравил, като отношение към ближния – съпруга, дете, приятел в бързането да стигнеш някъде, да говориш по телефона, са от огромно значение. „Нещата може да се случат и зависят от теб, не от мен. Аз показвам начин как да се справиш със своите проблеми и като имаш нужда от лекарства, ще ти ги изпиша“, казва докторът, но предупреждава, че който продължава да пришпорва живота, сам ще си е виновен.. Дано повече хора да го разберат.", "date": "2018.01.02", "title": " Всички търсят лек за тялото, а душата е по-важна\t\t\t"}
{"url": "https://trud.bg/2-%d0%b3-%d1%83%d1%81%d0%bb%d0%be%d0%b2%d0%bd%d0%be-%d0%b7%d0%b0-%d0%bc%d0%bd%d0%b8%d0%bc-%d0%b4%d0%be%d0%ba%d1%82%d0%be%d1%80-%d0%be%d0%bf%d0%b8%d1%82%d0%b0%d0%bb-%d0%b4%d0%b0-%d0%b8%d0%b7%d0%bc/", "text": "Районният съд във Велико Търново постанови 2 г условно с 4-годишен изпитателен срок за мним доктор, който се опитал да измами майка на болно дете, за което се събират пари за лечение. Наказанието е наложено след постигнатото споразумение с Районната прокуратура в старата столица заради това, че 32-годишният мъж е опитал да извърши измама. Той въвел в заблуждение търновката, че е доктор Рушен Мохамед – ливанец по народност, специалист по коремна хирургия, практикуващ във ФР Германия, и че е уредил прегледи и изследвания на болната й от онкологично заболяване дъщеря Никол Георгиева в клиника в Турция. За терапията майката на момичето, за което цялата Великотърновска област се мобилизира с благотворителни кампании за лечението и, трябвало да плати в брой 3000 евро и 500 долара. С това мошеникът направил опит да й причини имотна вреда в общ размер на 6709,65 лева, представляваща левовата равностойност на исканите суми, като опита останал недовършен поради независещи от дееца причини. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.02", "title": " 2 г. условно за мним доктор опитал да измами майка на болно дете"}
{"url": "https://trud.bg/%d0%b8%d0%b7%d0%b1%d1%8f%d0%b3%d0%b0%d0%bb-%d0%be%d1%82-%d0%bf%d1%82%d0%bf-%d0%be%d1%81%d1%82%d0%b0%d0%b2%d0%b8-%d0%bb%d0%b8%d1%87%d0%bd%d0%b0-%d0%ba%d0%b0%d1%80%d1%82%d0%b0-%d0%b2-%d0%ba%d0%be%d0%bb/", "text": "Шофьор помля паркиран автомобил, бордюри, парапети и стълб в Шумен, избяга от произшествието, но си остави колата на място. В нея на дясната предна седалка забравил личната си карта. Така пристигналите полицаи стигнали много бързо до 25-годишният А.Х. от шуменското село Друмево. Катастрофата със значителни материални щети станала минути след 8 часа сутринта в понеделник в центъра на Шумен. На кръстовището, образувано от улица „Алеко Константинов“ и бул.“Симеон Велики“ БМВ ударило последователно товарна „Тойота Хайлукс“, бордюри, блъснало се в метални парапети и финиширало в стълб за улично осветление. Колата с английска регистрация била зарязана на мястото, но за пристигналите пътни полицаи намереният документ бил добра следа. Намерили шофьора, но нямало как да го тестват за алкохол. Най-вероятно той е имал основателна причина да напусне мястото. Възможно е да е бил и със спътници. За престъплението е образувано досъдебно производство и шофьорът ще понесе наказание, както за причинените щети, така и за напускането на мястото на произшествието, съобщават от полицията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.02", "title": " Избягал от ПТП остави лична карта в колата"}
{"url": "https://trud.bg/%d1%83%d0%b2%d0%b5%d0%bb%d0%b8%d1%87%d0%b0%d0%b2%d0%b0%d1%82-%d1%81%d0%b5-%d0%bf%d0%bb%d0%b0%d0%bd%d0%b8%d1%80%d0%b0%d0%bd%d0%b8%d1%82%d0%b5-%d1%80%d0%b0%d0%b6%d0%b4%d0%b0%d0%bd%d0%b8%d1%8f-%d0%b2/", "text": "Първото бебе за 2018 година във Велико Търново се е родило в сутрешните часове на втори януари. Това обяви доц. Светлозар Стойков, началник на Акушеро-гинекологичното отделение в МОБАЛ „Д-р Стефан Черкезов”. Момченцето е с размери 3,20 килограма и с дължина около 50 сантиметра. Детето е първо за майката, която е на 31 години. През 2017 година във Велико Търново са проплакали 1096 бебета, които са с 14 повече в сравнение с 2016 година. 44 % от пеленачетата са се родили със секцио, което е с десет на сто повече от предходната година. Увеличили са се планираните раждания. “ Причината е, че по-голямата част от родилките се страхуват от увреждания при раждане по естествен път, обяснява доц. Стойков. През миналата година най-младата родилка е била на 14 години, а най-възрастната – на 45 години. Непълнолетните родилки са били около 10, предимно от малцинствените групи.  “ Екипът на АГ-отделението в областната болница се състои от девет лекари, от които шестима са със специалност, а трима са специализанти. Броят на акушерките е 16, а санитарите са десет на брой“, уточни началникът на отделението. Според доц. Стойков надеждите са през 2018 година да бъдат привлечени още млади специалисти към отделението.След дипломирането на първия випуск бакалаври по акушерство в разкрития колеж на Варненския университет във Велико Търново, кризата за акушерки в болницата обаче ще бъде преодоляна. През изминалата година около 10 от новородените са били изоставени. Това са деца от многодетни семейства, при които майката е заявила, че няма възможност да се грижи за детето.  Единайсет са двойките близнаци, родени в отделението. През 2017 година се увеличил броят на децата, заченати чрез „ин витро“ процедури. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.02", "title": " Увеличават се планираните раждания в Търново"}
{"url": "https://trud.bg/%d0%b4%d0%b0%d0%bc%d1%82%d0%bd-%d0%b8%d0%b7%d0%b2%d1%8a%d1%80%d1%88%d0%b2%d0%b0-%d0%b8%d0%b7%d0%b2%d1%8a%d0%bd%d1%80%d0%b5%d0%b4%d0%bd%d0%b8-%d0%bf%d1%80%d0%be%d0%b2%d0%b5%d1%80%d0%ba%d0%b8-%d0%bd/", "text": "Във връзка със  , което беше усетено и в България, със заповед на председателя на Държавната агенция за метрологичен и технически надзор, ще бъдат извършени приоритетни проверки на язовирите на територия на страната, където то е било усетено. Това съобщават от ДАМТН. Сформирани са допълнителни екипи от София, които ще подпомогнат регионалния Югозападен отдел на ДАМТН. Ще бъдат извършени извънредни проверки на язовирните стени и съоръженията към тях. Екипите ще бъдат съсредоточени в общините Петрич, Сандански, Струмяни, Кресна и Гоце Делчев. Агенцията е информирала и собствениците по места да следят състоянието на управляваните от тях язовири и поддържа постоянен контакт с кметовете на населените места от региона. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.02", "title": " ДАМТН извършва извънредни проверки на язовирите у нас след земетресението в Гърция"}
{"url": "https://trud.bg/%d1%81%d0%b2%d0%b5%d1%82%d1%8a%d1%82-%d0%b8-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b2-%d0%b3%d0%be%d0%b4%d0%b8%d0%bd%d0%b0%d1%82%d0%b0-%d0%bd%d0%b0-%d1%82%d1%80%d1%8a%d0%bc%d0%bf/", "text": "Мосул, Ирак, 2017 г. Стотици християни, оцелели в преизподнята на „Ислямска държава”, се стичат в храма „Св. Павел” за Света Литургия. Тежко въоръжени войници нервно охраняват периметъра. Присъединяват се мълчаливо и много мюсюлмани в знак на солидарност. Рождество Христово е… Сякаш тази сцена, заедно с празничните гласове из опустошена Сирия, символизират най-добре едно от най-важните събития на 2017 г. – разгромът на „Ислямска държава”. Съчетаните, макар и често разнопосочни, усилия на Русия и САЩ, дадоха своя резултат. Президентът Тръмп преодоля пипалата на „дълбоката държава”, обслужвана от Обама и Хилъри, над които тегнат все по-сериозни съмнения, че имат отношение към финансирането и логистиката на мракобесната терористична групировка. След падането на Берлинската стена през 1989 г. светът не е преживявал толкова дълбоки размествания на геополитическите пластове, колкото през 2017 г. Доктрината за еднополюсн­ия свят с имперски център, привилигирована периферия и обслужващ пояс от марионетни държави, отива на бунището на историята. Триадата Вашингтон-Москва-Пекин е определящият фактор за формиращата се многополюсна структура на международните отношения. Идеологическият обрат във Вашингтон с победата на Дона­лд Тръмп дава шанс за нормализация и бал­анс. Русия убедително се завърна като ключов фактор на международната ар­ена, възстановявайки позициите си в Близкия изток. Продължава привидно тихата експанзия на Китай със засилващо се присъствие в Африка и Латинска Америка. На Западните Балкани САЩ ще търсят компенсация за изместването им като едноличен регулатор в Близкия изток. Импулсът за ускорена интеграция на държ­авите от бивша Югосл­авия в ЕС и НАТО е точно в тази посока. Интересно е дали Сър­бия ще преглътне теж­ката травма от НАТО-­вските удари и ще изостави органичната си връзка с Рус­ия. И все пак, без съмнение, 2017-а е годината на Доналд Тръмп. Структурата на политическата власт в САЩ не е пирамидална, както в Русия, Европа и Китай, и президентът не може еднолично да регулира процесите. Тя е по-скоро шахматна дъска с няколко царя и много офицери: президентът, политико-икономическите констелации около Пентагона и разузнавателната общност, политическите машини на двете партии. В тази сложна система, която близо четири десетилетия се конструираше и обслужваше симбиозата на неоконсерватори и неолиберали, Доналд Тръмп с гросмайсторско умение засега съумява чрез серия от тактически отстъпления, изненадващи ходове и договаряния, да постига целите, в името на които спечели изборите. Гьобелсовата анти-Тръмп пропаганда на CNN и много от европейските медийни централи, която създава превратна представа за един хаотичен и неефективен президент, не променя реалностите. Дори най-ожесточените му консервативни критици признаха, че Тръмп се справя добре, а консервативният флагман на анти-Тръмп кампанията – изданието National Review, с немалка изненада констатира, че това е най-успешното начало на американски президент от десетилетия. Равносметката сочи реализация на основните приоритети на Тръмп. САЩ са в нова роля на международната арена и постепенно ревизират догмите на неолибералната глобализация в областта на свободната търговия и на климата. Тихомълком беше поставен „намордник“ на НАТО – агресивната реторика и „дрънкане на оръжие“ от ерата на Обама са заглушени. Белият дом вече не е постоянен генератор на напрежение по оста „Вашингтон-Москва“. А засилената публична комуникация между Тръмп и Путин е индикация за далеч по-дълбоки процеси на взаимодействие. В дългосрочен аспект признаването на Ерусалим за столица на Израел ще отпуши безнадеждно затлачения мирен процес. А във вътрешен план американската икономика се оживи. Вече са в действие указите за временно ограничаване на мигрантския поток от държави – източник на ислямски тероризъм, които истерично, но безуспешно бяха оспорвани по съдебен ред. Тръмп осуети перфектно опита за импийчмънт, лансиран от Сорос и демократите. Ерозира обръчите от фирми на неолибералната олигархия. Огромен успех е и данъчната реформа, която Тръмп беше обещал – опростяване на системата, съществено намаляване на данъците за всички за първи път от 30 години насам, удвоявяне на необлагаемия минимум за нискодоходните. Политическото говорене на демократите и техните аналитични центрове, че новите данъци били само в полза на богатите, няма общо с текстовете на новия данъчен кодекс. За първи път от десетилетия американски президент не стана съучастник във „войната срещу Коледа“ и в знак на уважение към християните честити Рождество Христово, а не някакви имагинерни „зимни празници“. Това беше светът в едър щрих през 2017 г. На фона на този геополитически кипеж, у нас политиката е подозрително спокойна. Но едва ли това вещае бури. Съдейки по актуалните социологически проучвания, съществени промени в съотношението на силите на този етап няма, а управлението на г-н Борисов стои стабилно. Обобщена в едно изречение, политическата ситуация изглежда така – ГЕРБ властва, но не вдъхновява, БСП претендира, но не убеждава. Управляващите правят грешни стъпки понякога, но са склонни да преосмислят. В същото време, дори дадени техни политики да са силно оспорими – примерно по-важен ли е милиард за саниране или още един милиард за образование и наука – те изпълняват предизборната си програма. Ако обществото иска други приоритети, следващият път ще има възможност да подкрепи друга програма. Предвид огромния властови ресурс, който ГЕРБ притежава на местно и централно ниво, поне засега скандалите с корупционен нюанс са незначителни или локални. Най-сериозен положителен обществен отзвук има намерението за ревизия на приватизацията. Това е тема, която болезнено резонира в огромната част от обществото, защото приватизацията у нас в голямата си част стана символ на корупция и пладнешки грабежи, които съсипаха социалния статус и съдбите на милиони българи, на цели региони. Ако ГЕРБ отиде отвъд политическите заклинания по тази тема, то със сигурност биха си гарантирали четвърти мандат. В политическата мозайка на 2017 г. се откроява и ролята на държавния глава, който внася важни баланси и коректив на спорни или погрешни решения на управляващите. С други думи, г-н Радев на този етап осъществява пълноценно своите основни конституционни функции. В такава роля, но от гледище на социалните интереси и права на хората, силен фактор е и омбудсманът Мая Манолова. Има ли алтернатива днешната управленска конфигурация? Без съмнение, защото винаги има алтернатива на дадена политика. Това, което все още липсва обаче, е убедителна политическа конструкция, подплатена с компетентни екипи, способни да генерират доверие от едно ново обществено мнозинство. Знакова и точна е оценката на г-н Ахмед Доган, че в момента няма подготвена сериозна политическа алтернатива. Предизвикателствата в този смисъл са най-вече пред БСП. Под ръководството на г-жа Корнелия Нинова партията демонстрира нова енергия и реактивност. Гради образ на непримирима опозиция. Има какво да се желае обаче за съдържанието на политическия курс. Стратегическият проблем на БСП е нейната „блестяща“ изолация. Днес никой не иска „Позитано“ за съюзник, а партийният апарат направи и невъзможното да дистанцира, и дори да обиди, разнородни обществени групи и среди, които по редица въпроси имат сходни позиции със столетницата и са неин естествен съюзник. Част от този проблем е, че БСП вече не е партия на идеите, а на апарата и роднинско-фамилните кланове. Това предопределя и отрицателната кадрова селекция в структури, листи и номинации. Докато не преодолее тези стратегически проблеми, БСП ще пребивава безусловно в полето на опозицията без реален шанс да стане част от нова управленска конфигурация и с напълно нереалистични очаквания да получи народното доверие за самостоятелно управление. Вътрешното разделение, което видимо съществува, макар и не на реална идейна основа, а поради лична неудовлетвореност на отделни дейци, прави задачата на ръководния екип на „Позитано“ още по-сложна. Процесите през новата година, разбира се, ще бъдат под знака на европейското председателство. Това не означава, че нормалният демократичен ритъм трябва да бъде потушаван, но външнополитическите усилия на премиера и очакваната подкрепа, която ще среща от международните партньори, ще бъдат мегафон, който по естествен начин ще заглушава вътрешнополитическите проблеми и боричкания. Целият въпрос е, дали и доколко в тази обстановка управляващата коалиция ще съумее да удържи политиката си на принципна основа, или ще затъне в клиентелизъм. И дали ГЕРБ ще започне да преодолява чувството за партийна самодостатъчност или ще продължи да се капсулира. Второто ще е предвестник на упадък. Ще поживеем, ще видим.", "date": "2018.01.02", "title": " Светът и България в годината на Тръмп\t\t\t"}
{"url": "https://trud.bg/%d0%b7%d0%b2%d0%b5%d1%80%d1%81%d0%ba%d0%be-%d0%b8%d0%b7%d0%bd%d0%b0%d1%81%d0%b8%d0%bb%d0%b2%d0%b0%d0%bd%d0%b5-%d0%b8-%d1%83%d0%b4%d0%b0%d0%b2%d0%b5%d0%bd%d0%b0-%d0%b6%d0%b5%d0%bd%d0%b0-%d1%81%d1%82/", "text": "Зверско изнасилване и удавена жена стреснаха Сунгурларе. И двата инцидента са станали по празниците, съобщиха местни жители. 70-годишна жена е била насилена от бивш затворник. Инцидентът станал навръх Бъдни вечер. Жената живеела сама, децата й наели 25-годишния бивш пандизчия да й помага. Точно той е заподозрян като извършител на насилието и е задържан. За да направи жената напълно безпомощна, преди зверството той счупил домашния телефон, откраднал и 100 лева. Удавена, в дерето на река Мочурлийска, е била открита 54-годишната Николинка. Жената е била безработна, от село Подвис. Оше преди Коледа, тя тръгнала към града да си оправя документите в Бюрото по труда. Полицията изключва версията убийство, тъй като по трупа няма следи от насилие.", "date": "2018.01.02", "title": " Зверско изнасилване и удавена жена стреснаха Сунгурларе"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d1%81%d0%b5-%d0%be%d1%82%d0%ba%d0%b0%d0%b7%d0%b0-%d0%b4%d0%b0-%d0%be%d0%b1%d0%b6%d0%b0%d0%bb%d0%b2%d0%b0-%d0%bf%d1%83/", "text": "Прокуратурата се отказа да протестира решението на съда да освободи с най-леката марка за неотклонение – „Подписка“, Димитър Йовчев – мъжа, който блъсна и уби дете в ромската махала на пловдивското село Първенец, информира  . На 22 декември 56-годишният мъж излезе на свобода, след като съдът счете, че прокуратурата не е събрала доказателства по изискуемия процесуален ред. Първоначално беше обявено, че обжалването ще бъде внесено в съда днес. Тази сутрин обаче стана ясно, че Прокуратурата се е отказала да иска задържането му под стража и изцяло се съгласява с мотивите на съда – че Йовчев е с чисто криминално минало, не е осъждан, престъплението е неумишлено и няма опасност да се укрие или да извърши ново престъпление. Йовчев е с отнета шофьорска книжка и забрана да напуска страната. Именно пускането ми на свобода обаче предизвика гнева на хората от ромската махала в Първенец и те се вдигнаха на протест днес. Хората искат мъжът да е задържан до делото, да получи присъда доживотен затвор и в селото да има тротоари, пешеходни пътеки и легнали полицаи. В противен случай заплашиха да спрат децата си от училище и да затварят пътища. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.02", "title": " Прокуратурата се отказа да обжалва пускането на шофьора, убил дете в Първенец"}
{"url": "https://trud.bg/%d0%bf%d1%8a%d1%80%d0%b2%d0%be%d1%82%d0%be-%d0%b1%d0%b5%d0%b1%d0%b5-%d0%b7%d0%b0-2018-%d0%b3%d0%be%d0%b4%d0%b8%d0%bd%d0%b0-%d0%b2-%d1%83%d0%bc%d0%b1%d0%b0%d0%bb-%d1%81%d0%be%d1%84%d0%b8%d1%8f/", "text": "Първото бебе за 2018 година в УМБАЛ „Софиямед“ е момче. Щастливите родители избират за него името Матео /“дар от Бога“/. Момченцето проплаква в новогодишната нощ малко преди 5 часа. Раждането, което е второ за майката Ива, е протекло нормално. Малкият е с идеалните мерки 3,750 кг и 53 см. Екипът, помогнал за раждането, включва д-р Иван Лазаров, който проследява бременността от самото начало, и акушерката Даниела Павлова. Майката и бебето са здрави и ще бъдат изписани до дни. От УМБАЛ „Софиямед“ отчитат повишаване на раждаемостта през 2017 година. В АГ отделението на болницата през миналата година са родени 155 момчета и 167 момичета,  което е с 40 новородени повече в сравнение с 2016 година.", "date": "2018.01.02", "title": " Първото бебе за 2018 година в УМБАЛ „Софиямед“ е момче"}
{"url": "https://trud.bg/%d1%81%d1%8a%d0%b2%d0%b5%d1%82%d1%8a%d1%82-%d0%bd%d0%b0-%d0%b5%d0%b2%d1%80%d0%be%d0%bf%d0%b0-%d0%bc%d0%be%d0%b6%d0%b5-%d0%b4%d0%b0-%d0%bd%d0%b0%d0%bb%d0%be%d0%b6%d0%b8-%d1%81%d0%b0%d0%bd%d0%ba%d1%86/", "text": "Съветът на Европа може да въведе санкции срещу Босна и Херцеговина заради неизпълнение на решение на Европейския съд за правата на човека, съобщи МИА. Става въпрос за по случая „Сейдич и Финци“. През 2006 г. гражданите на Босна и Херцеговина Дерво Сейдич и Якоб Финци поединично внесоха жалби заради невъзможността като представители на ромското и еврейското малцинство да се кандидатират за членове в Камарата на националностите в парламента и председателството на Босна и Херцеговина. Това е невъзможно по силата на босненската конституция, която предвижда да могат да се кандидатират само представители на сръбския, бошнячкия и хърватския народ. След исковете на Сейдич и Финци, през 2009 г. Европейският съд за човешките права прие решение, с което бе наложено на Босна и Херцеговина да елиминира от конституцията и от изборния закон спорните клаузи. Босна обеща, че до 2013 г. ще направи измененията, но още не е изпълнила това. Нермина Капентенович от съвместната комисия за европейска интеграция в парламента на Босна оцени, че е много възможно през януари Съветът на Европа да реши да санкционира Босна и Херцеговина. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.02", "title": " Съветът на Европа може да наложи санкции на Босна и Херцеговина"}
{"url": "https://trud.bg/%d0%bb%d0%b8%d0%b4%d0%b5%d1%80%d1%8a%d1%82-%d0%bd%d0%b0-%d0%b0%d1%82%d0%b0%d0%ba%d0%b0-%d0%b2%d0%be%d0%bb%d0%b5%d0%bd-%d1%81%d0%b8%d0%b4%d0%b5%d1%80%d0%be%d0%b2-%d0%bf%d1%80%d0%b5/", "text": "– Аз ще ви кажа нещо, което може и да ви учуди, но лифтът на Банско за мен е последна грижа. Много съжалявам, че в последните седмици на годината всички занимаваха държавата с лифта на Банско. Извинявайте, но в България няма 6 милиона скиори, но има около 4,5 милиона бедни хора. За мен е много по-важно да се работи по посока на вдигане на доходи, раздвижване на икономиката, подпомагане на българския бизнес и селско производство. Мисля, че Обединени патриоти влязохме затова в коалиция с ГЕРБ и направихме управляващо мнозинство. А не за лифтове, плажове или дори каква марка изтребители да имаме в България – темите, с които напоследък се занимаваме в публичното пространство. Смятам, че ние, от Обединени патриоти, получихме подкрепата на хората, защото говорихме за ниските пенсии – да, успяхме да увеличим минималната пенсия на 200 лева. Но това не е достатъчно, защото ние настоявахме тя да стане поне 300 лева. Линията на бедност за 2018 година е 321 лева. Имаме разлика от още 121 лева, за да може минималните пенсии да стигнат поне линията на бедността. Това трябва да бъде задача номер 1 на правителството. Затова трябва да насочим вниманието си към повишаване на икономическия ръст. И то не с лифтове, защото лифтът на Банско няма да качи брутния продукт на България чувствително. Ако обаче прекратим златната концесия на една чуждестранна фирма, за която аз говоря откакто съм в парламента, но е тема, по която има зашеметяващи оглушки от няколко правителства подред. Аз се обръщам към това правителство, тъй като имаме и вече двама вицепремиери, правителството да се занимае не концесията в Банско или на Слънчев бряг, Созопол или Черноморец, а тази концесия, от която България губи милиарди. Какво стана със залежите от природен газ в шелфа ни? Третият голям приход за увеличаване на икономическия ръст може да бъде протягането на ръка към чуждестванни интензивни инвеститори, като Китай, например. Още през 2014 година, когато бях там с парламентарна делегация, имаше разговори да направят летища, инфраструктура, тунела под Шипка, нова АЕЦ – каквото кажем, като към тях добавят болници, училища. Кой спира, кой забранява на България да има инвестиции от Китай? Ние не трябва да изключваме тези възможности, които имаме за икономическо съструдничество със силно развиващите се икономики като Китай, Русия и Индия. Защото старите европейски държави се интересуват повече от това България да бъде пазар за техните стоки, да има молове, да бъдем резервоар за евтина работна ръка и да работим за техните икономики. Това се случва. Но какво правим ние във властта? Ето, сега ще дойде вот на недоверие. Ще го внесат. И? – Да, той няма да мине. Няма да допуснем да е успешен, защото ако падне това правителство, какво става? Отиваме на избори, но има ли смисъл от тези упражнения? И социологията, и настроенията на хората показват ясно, че в момента няма никакъв смисъл от нови избори. Хората искат стабилност, но и развитие. По това развитие трябва да се мисли и затова аз призовавам правителството и най-вече нашите участници в него от Обединени патриоти, да започнат да мислят и да действат в тази посока. Ето, двамата вицепремиери, който имаме, няма да е лошо да внесат на някое от следващите правителствени заседания на Министерски съвет точка за преразглеждането на концесиите за добив на злато. Да помислят как може да развиваме българската икономика по-интензивно. Факт, е че вотът на недоверие няма да мине. Но този вот за нас, от Обединени патриоти, е да се замислим в името на какво продължаване да управляваме. Да си припомним нашите приоритети. – Говорим си, разбира се. Но аз съм този, който напомня. Използвам аудиторията ви, защото вестникът ви ще стигне до много наши избиратели, до симпатизантите ни, които също задават тези въпроси като мен. Аз съм идеологът на Обединени патриоти, аз съм положил най-много усилия да стане тази коалиция, съответно партия „Атака” направи най-много компромиси още при писането на листите. „Атака” щеше да влезе самостоятелно в парламента, но прецених, че едно обединение ще донесе повече сила. Но е факт, че „Атака” е с най-малко депутати, защото направих най-много компромиси. – Да. Включително да отстъпя водаческото си място във Варна на представителя на НФСБ. И това го припомням, за да е ясно, че когато правиш жестове, трябва да има най-малкото разбиране към тях. Понеже знам, че българинът е късопаметен и много бързо забравя, а „Атака” е партията, която ако щете и много добре позната в Европа. – Председателството на Съвета на ЕС е рутинно. Всяка държава поема председателството в даден момент. Но ние говорим и какви ще са плюсовете за България. На първо място поставям това, че за първи път ще се легитимира в добрия смисъл на думата присъствието на консервативни политически сили – така наричам патриотичните формации. Защото те не са националистически, а са консервативни, като противопоставяне на консервативната политика на неолибералните партии. И това вече в Европа е много ясно очертано като тенденция. Легитимирането на консервативните сили ще стане чрез България и ще се види много ясно, че присъствието на патриотични формации като Обединени патриоти във властта не само, че не дестабилизира страната и нейното присъствие в Европа, а напротив – имаме стабилно правителство и успехи в международен план. Не може да се отрекат успехите на премиера Бойко Борисов в дипломатическите совалки, които той направи и с които спечели уважение и одобрение абсолютно във всички посоки. Борисов води балансирана политика и на изток, и на запад. В момента България е в много изгодна позиция, от която можем да извоюваме плюсове за нас и региона. Самото председателство не е гаранция, че някой ще ни поднася на тепсия нещо. Но поставя важни въпроси като каква Европа искаме – Европа като разграден двор с вълни от незаконни мигранти, или Европа, която запазва идентичността си. Това е тема, която не касае само България. Ето, вземете и темата за Западните Балкани – винаги се е режисирала от Великите сили. Но не трябва да разглеждаме сближаването на страните от Западните Балкани само като режисура, защото във всеки сценарий нещо се проваля. Нека да се сближим, защото като парадокс ние най-зле познаваме съседите си. Ние общуваме и търгуваме с държави, които са далеч от нас, а в същото време с нашите съседи или сме в лоши отношения, или нямаме истински връзки. И ако България бъде водещ фактор, да не казваме лидер, в един такъв Балкански съюз, то това дава възможност за една по-силна икономика. Поотделно сме слаби държави, но я да вземем целите Балкани – и с Гърция, ако щете европейската част на Турция, Сърбия, Македония, Хърватска, с православна Румъния … става едно огромно пространство, става половин Европа. И тази половин Европа вече може да направи силна икономическа общност. Едни икономически обединени Балкани могат да бъдат много сериозен фактор в цялото евразийско пространство. Така че, кой какво сценира е едно, но какво ще се получи – зависи от нас. И в това отношение премиерът Борисов действа много правилно. Още повече, повечето от тези държави сме православни, а това също е важно условие. – Защото те се явяват изразител на консервативния политически възглед. Това означава повече традиции, повече национална идентичност, повече национална икономика срещу глобалистичната, неолиберална доктрина, която иска заличаване на държавите и наднационални мултикомпании, които да превръщат всичко в един общ пазар. Тези две доктрини са се сблъскали. Няма комунизъм – антикомунизъм, това е сблъсъкът. И понеже и медии, и публичния сектор са в ръцете на неолибералната доктрина, то се налагат тези етикети, с цел да отблъснат хората. Но напротив, този тип партии искат добри неща за своите държави. И ето, в Австрия например, моят добър приятел Хайнц – Кристиан Щрахе е министър в правителството. – Тези протести знаем кой ги прави – соросовите движения, които навсякъде действат по един и същ тертип и с едни и същи плакатчета, действат под индиго. Видяхме протести в Унгария, в Италия предстои подобна коалиция, видяхме във Франция подема на консервативните формации. И този подем срещу неолибералните формации е съвсем логичен, тъй като те предизвикаха финансови кризи, дефицит на социална сигурност, мигрантски потоци. Консервативната доктрина обаче е по-близка до хората, защото тя защитава традиционните ценности и култура. Този консерватизъм е по-силен, защото има зад себе си мощни икономики – един Китай показа как се прави силна пазарна икономика, без да бъдеш неолиберал. Една Русия – също. Но тя е обявена за лоша. И всички идеи за развитие от Русия се спират. – Категорично. Стана много хубаво, празнично, с много приятели. Деница го заслужава – тя е светъл човек. Имам наследник, който приемам като божи дар, защото е единственият продължител на рода по мъжка линия. Това в личен план, а иначе – за пръв път след като направихме обединението, решихме да се включим и в управлението на страната. Това е ход, който носи и рискове. 2017-а беше наситена с прецеденти – ако щете дори, че за пръв път Обединени патриоти станаха трета политическа сила, а не ДПС. Но по-важно е какво очакваме от започващата 2018-а година. – С непразнична тема. Пред мен е списъкът със състава на КЕВР – според мен той трябва кардинално да се подмени начело с председателя й – отявлен костовист. В тази комисия са 5 човека, които са или от опозиционни партии, или от такива, които не са в парламента – ДСБ, Реформатори, БДЦ, ДПС и т.н. Мнозинството в КЕВР е от представители на партии, които не са в управлението. И съвсем логично е при това положение да виждаме как КЕВР одобрява увеличаване на цената на водата в 15 български града от 1 януари. Абсолютно съм несъгласен с това и ще поставя въпроса и в парламента, и през моите колеги в Министерски съвет. Същото се отнася и за редица агенции. – Как да съм сигурен, че на председателя на КЕВР някой не му подшушва за цената на водата, например? Едно повишение на цена или ток така бързо може да срине управлението, както нищо друго. Този въпрос ще го поставя още в близките дни, защото той за мен е по-важен, отколкото лифта, плажовете или дискотеките.  ", "date": "2018.01.02", "title": " Лидерът на „Атака“ Волен Сидеров пред „Труд“: Патриотичните формации носят стабилност в ЕС\t\t\t"}
{"url": "https://trud.bg/%d1%82%d1%80%d1%8a%d0%bc%d0%bf-%d0%bf%d1%80%d0%b8%d0%b2%d0%b5%d1%82%d1%81%d1%82%d0%b2%d0%b0-%d0%bf%d1%80%d0%be%d1%82%d0%b5%d1%81%d1%82%d0%b8%d1%82%d0%b5-%d1%81%d1%80%d0%b5%d1%89%d1%83-%d0%b1/", "text": "Президентът на САЩ Доналд Тръмп приветства протестиращите в Иран заради това, че са се противопоставили на „бруталния и корумпиран“ режим в страната „Народът на Иран най-накрая действа срещу бруталния и корумпиран ирански режим“, заяви Тръмп, ден след като призова за смяна на правителството в Ислямската република. „Всичките пари, които Барак Обама толкова глуповато им даде, отидоха за тероризъм и в техните джобове. Народът има малко храна, голяма инфлация и никакви човешки права. САЩ гледат“, допълни той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.02", "title": " Тръмп приветства протестите срещу „бруталния и корумпиран“ режим в Иран"}
{"url": "https://trud.bg/%d1%82%d0%b8%d1%80-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b8%d1%80%d0%b0-%d0%bd%d0%b0-%d0%bf%d1%8a%d1%82%d1%8f-%d0%b1%d1%83%d1%80%d0%b3%d0%b0%d1%81-%d1%81%d1%80%d0%b5%d0%b4%d0%b5/", "text": "Малко преди 11 часа днес на пътя Бургас – Средец самостоятелно катастрофира тежкотоварен автомобил МАН с прикачено полуремарке, информира  . Камионът е с бургаска регистрация и по първоначални данни е управляван от 60-годишен водач. Той е откаран в УМБАЛ-Бургас в много тежко състояние. Мъжът е получил множество травми по цялото тяло и има опасност за живота му, според Флагман.бг. Камионът е превозвал профилирани квадратни железа – кнюпели. Към момента се извършва оглед от сектор „Пътна полиция“. Движението на автомобили се извършва нормално, тъй като камионът се намира в крайпътната канавка. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.02", "title": " Тир катастрофира на пътя Бургас – Средец, шофьорът е тежко пострадал"}
{"url": "https://trud.bg/39-%d0%b3%d0%be%d0%b4%d0%b8%d1%88%d0%b5%d0%bd-%d0%bc%d1%8a%d0%b6-%d0%b5-%d0%b7%d0%b0%d0%b3%d0%b8%d0%bd%d0%b0%d0%bb-%d0%bf%d1%80%d0%b8-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0/", "text": "Тежка катастрофа е станала по пътя от село Нова Камена към село Войниково, област Добрич, съобщиха от Областната дирекция на МВР в града. Сигналът за инцидента е подаден на 30 декември, около 07:20 чaса. Водач на лек автомобил „Фолксваген“ поради движение с несъобразена скорост, при излизане от десен завой, навлиза в банкета и допуска катастрофа. На място е починал 39-годишният шофьор на колата, от село Нова Камена. По случая е образувано досъдебно производство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.02", "title": " 39-годишен мъж е загинал при катастрофа край Добрич"}
{"url": "https://trud.bg/%d0%b4%d0%b5%d1%81%d0%b8-%d1%80%d0%b0%d0%b4%d0%b5%d0%b2%d0%b0-%d0%b1%d0%bb%d0%b0%d0%b3%d0%be%d0%b4%d0%b0%d1%80%d0%b8-%d0%bd%d0%b0-%d0%b4%d0%b8%d0%b7%d0%b0%d0%b9%d0%bd%d0%b5%d1%80%d0%b0-%d0%b7%d0%b0/", "text": "Първата дама Десислава Радева благодари на дизайнерката Невена Николова, изработила роклята, с която съпругата на държавния глава беше облечена при посещението в Австрия. „Просто Nevena! Благодаря ти!“, написа Радева във Фейсбук. Самата Николова обясни, че роклята „Невена“, изработена за Десислава Радева, съчетава розово букле в десетки нюанси и кристали Сваровски, в знак на уважение към Австрия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.02", "title": " Деси Радева благодари на дизайнера за виенската рокля"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%b2-%d0%b5%d0%bb%d0%b8%d0%bd-%d0%bf%d0%b5%d0%bb%d0%b8%d0%bd-%d1%80%d0%b0%d0%b7%d1%81%d0%bb%d0%b5%d0%b4%d0%b2%d0%b0/", "text": "Районна прокуратура – Елин Пелин е образувала досъдебно производство за пожара в дома за сираци „Свети Николай“ в с. Нови Хан. Разследването е за извършено престъпление по чл. 330, ал. 1 от Наказателния кодекс, съобщиха от държавното обвинение. Наказанието за умишлен палеж със значителни материални щети е лишаване от свобода от една до осем години. Вчера, 1 януари, около 21 ч., е била запалена сграда със значителна стойност – покривна конструкция и имущество, намиращо се на третия етаж в дом за сираци „Свети Николай“. До настоящия момент са извършени всички необходими действия по разследването – оглед на местопроизшествие в присъствие на инспектор по пожарна безопасност, разпити на свидетели, назначени са пожаро-техническа и оценителна експертизи. Причините за възникналия пожар се изясняват. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.02", "title": " Прокуратурата в Елин Пелин разследва умишлен палеж в приюта на отец Иван"}
{"url": "https://trud.bg/%d0%bf%d1%80%d0%b5%d0%b4%d0%b0%d0%b4%d0%be%d1%85%d0%b0-%d0%bd%d0%b0-%d1%81%d1%8a%d0%b4-%d0%bc%d1%8a%d0%b6-%d0%bd%d0%b0%d0%bf%d0%b0%d0%b4%d0%bd%d0%b0%d0%bb-%d0%bb%d0%b5%d0%ba%d0%b0%d1%80-%d0%b2-%d0%ba/", "text": "Предадоха на съд мъж, нападнал лекар в Костинброд, съобщават от прокуратурата. Районна прокуратура – Костинброд внесе за разглеждане в съда обвинителен акт срещу Д.А. за извършени от него престъпления по чл. 131, ал. 2, т. 4, вр. чл. 130, ал. 2 и по чл. 216, ал. 1 от Наказателния кодекс. На 10.10.2017 г., чрез „Национална система 112“, бил получен сигнал за оказване на спешна медицинска помощ на възрастен мъж в гр. Костинброд. В тази връзка на посочения адрес пристигнал лекар – ординатор във ФСМП – Костинброд. Пред жилищен блок в кв. „Фондови жилища“ обвиняемият А. причинил на медицинския специалист лека телесна повреда чрез нанасяне на удари с крак в областта на седалището му. В пристъп на агресия той счупил дясно огледало на специален автомобил марка „Ситроен Джемпър“, собственост на Центъра за спешна помощ – гр. София. Предстои разглеждането на делото в Районен съд – Костинброд. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.02", "title": " Предадоха на съд мъж, нападнал лекар в Костинброд"}
{"url": "https://trud.bg/%d0%be%d1%81%d1%8a%d0%b4%d0%b8%d1%85%d0%b0-%d1%83%d1%81%d0%bb%d0%be%d0%b2%d0%bd%d0%be-%d1%82%d1%8a%d1%80%d0%b3%d0%be%d0%b2%d0%ba%d0%b0-%d0%bd%d0%b0-%d0%ba%d0%be%d0%bd%d1%82%d1%80%d0%b0%d0%b1%d0%b0/", "text": "Районният съд във Велико Търново постанови 3 месеца условно с 3-годишен изпитателен срок и глоба от 500 лева за търговка на цигари без бандерол. Обвиняемата е осъдена по бързо производство на Районната прокуратура в старата столица. Наказанието е наложено след добрено от съда споразумение, постигнато между страните. Елка Ш. се признала за виновна за това, че на  7 декември 2017 г. в град Килифарево, в лек автомобил „Ауди А4“ държала контрабандни цигари. Във возилото били открити и иззети 200 кутии папироси от марка „Viсtory Slims Deluxe“ с обща пазарна стойност 1000 лв. и дължим акциз 674 лв. Споразумението има последици на влязла в сила присъда. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.02", "title": " Осъдиха условно търговка на контрабандни цигари"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%b4%d0%b8%d0%bb%d1%8a%d1%80-%d0%bd%d0%b0-%d0%b4%d1%80%d0%be%d0%b3%d0%b0-%d0%b8-%d0%ba%d1%83%d0%bf%d1%83%d0%b2%d0%b0%d1%87-%d0%bf%d1%80%d0%b8/", "text": "Служители на сектор „Криминална полиция” при РУ-Силистра задържаха 39-годишен силистренец по подозрение в притежаване и разпространение на дрога. Друг мъж – на 32 г., е заловен непосредствено след сделка с наркотични вещества, съобщават от вътрешното министерство. Във вечерните часове на 29 декември м.г. в областния град, извършвайки оперативно наблюдение във връзка с информация за разпространение на дрога, криминалистите засекли 32-годишния на излизане от частен адрес. Мъжът – с предишни криминални прояви и в условията на изтърпяване на условна присъда за престъпления, свързани с наркотици, не се подчинил на дадените полицейски разпореждания и направил опит да избяга. След като бил задържан, у него полицаите намерили 2.5 г метамфетамин и 2.2 г кокаин, идентифицирани с полеви наркотест. Продължавайки работата по случая, криминалистите се насочили към дом, обитаван от 39-годишен. За да осуети проверката, той направил неуспешен опит да хвърли върху покрива две пластмасови кутийки, съдържащи 15.5 г бяло кристално вещество, идентифицирано като кокаин. Мъжът е познат на служителите на реда с предишни криминални прояви. Двамата били задържани за срок до 24 часа. Срещу тях е образувано досъдебно производство. Разследването на случая продължава под ръководството на Окръжната прокуратура. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.02", "title": " Задържаха дилър на дрога и купувач при спецакция в Силистра"}
{"url": "https://trud.bg/%d0%ba%d1%80%d0%b0%d1%81%d0%b0%d0%b2%d0%b8%d1%86%d0%b0-%d0%b5-%d0%bf%d1%8a%d1%80%d0%b2%d0%be%d1%82%d0%be-%d0%b1%d0%b5%d0%b1%d0%b5-%d0%bd%d0%b0-%d0%bc%d0%be%d0%bd%d1%82%d0%b0%d0%bd%d0%b0-%d0%b7%d0%b0-2/", "text": "Момиченце е първото бебе, родено през новата година в Монтана. Малката красавица се казва Елвира и е проплакала в 6,40 часа на 2 януари в областната болница. Хубавицата засега е крехка – тя се е родила с тегло само 1,8 кг и дължина 44 см и е настанена в кувьоз в отделението по неонатология. Майката на момиченцето е от град Вълчедръм. По Коледа в болницата в Монтана пък се е появил Давид, който вече е изписан и е в дома си. Три бебета са се родили в Монтана на 30 декември, две от тях са близнаци на семейство от комуната на отец Иван в Якимово. Още две бебета са проплакали в града на Огоста и в последния ден на миналата година. През 2017 г. в АГ отделението вМонтана са се родили 655 бебета,броят им е с 50 по-малко от предишната година. Според събраните от здравните заведения данни през миналата година в област Монтана са родени общо 960 момчета и момичета. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.02", "title": " Красавица е първото бебе на Монтана за 2018 г."}
{"url": "https://trud.bg/%d0%bd%d0%b0%d0%bf%d0%b0%d0%b4%d0%b5%d0%bd%d0%b8%d1%8f-%d0%bd%d0%b0%d0%b4-%d0%bf%d0%be%d0%bb%d0%b8%d1%86%d0%b0%d0%b8-%d0%b8-%d1%85%d1%83%d0%bb%d0%b8%d0%b3%d0%b0%d0%bd%d1%81%d0%ba%d0%b8-%d0%bf/", "text": "Нападения над полицаи и множество хулигански прояви белязаха посрещането на Новата година във Франция. Двама френски полицаи бяха нападнати в понеделник вечерта в известния с високата си престъпност си департамент Сен Сен Дени, северно от Париж. Те арестували двама души, които откраднали мотопед в Олне су Боа. Задържаните обаче се държали много агресивно и започнали да бият единия от полицаите. Наложило се вторият да използва оръжието си. Няколко часа преди това в съседния департамент Вал де Марн около 50 хулигани се нахвърлиха върху двама полицаи – мъж и жена, които пристигнали с полицейска кола пред нощен клуб, за да разтърват биеща се тълпа. Тяхната кола обаче бе преобърната, полицаите – извадени от нея, повалени на асфалта и ритани от развилнялата се тълпа. Жената е с рани по лицето, а мъжът със счупен нос. Преди това те успели да извикат помощ, но хулиганите атакували и пристигналата група полицаи. Повредени бяха две пожарни и една полицейска кола. Полицията трябваше да използва сълзотворен газ, за да разпръсне тълпата. В интернет се появи и видео от нападението, на което се вижда как жената в униформа е ритана от развилнелите се хулигани (внимание, кадрите са смущаващи): Френският президент Еманюел Макрон написа в „Туитър“, че виновниците в това „подло и престъпно линчуване на полицаи неизбежно ще бъдат намерени и наказани“. Вътрешният министър Жерар Колон пък заяви, че „да се нападат силите на реда, значи да се напада Френската Република”. Като цяло в Новогодишната нощ в сблъсъци с хулигани пострадаха осем полицаи и трима патрулиращи военни. В различни гадове хулигани подпалиха 1031 автомобила. Задържани са 510 души. Миналата Нова година бяха подпалени или унищожени 935 коли. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.02", "title": " Нападения над полицаи и хулигански прояви при посрещането на Новата година във Франция"}
{"url": "https://trud.bg/%d1%80%d1%83%d0%bc%d1%8a%d0%bd%d1%81%d0%ba%d0%b0%d1%82%d0%b0-%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%bd%d0%b0-%d0%b1%d0%b0%d0%bd%d0%ba%d0%b0-%d0%bf%d1%83%d1%81%d0%bd%d0%b0-%d0%b2-%d0%be/", "text": "Румънската национална банка пусна в обращение от 1 януари 2018 г. нови банкноти и монети, съобщава вестник „Гъндул“. Новият вид на румънските банкноти и монети се въвежда заради закон от юли 2016 г., с който бе променен гербът на Румъния. Промяната се състои във връщането на короната на златния орел, изобразен на герба. Съгласно нормативния акт държавните власти са задължени да въведат постепенно новия вид на герба навсякъде, където той се използва, до 31 декември 2018-а – годината, в която се чества Стогодишнината от Великото обединение на Трансилвания и Румъния и създаването на единна румънска държава. Новите банкноти са с новия герб и с датата „1 януари 2018 г.“, изписана на едната страна. Останалите графични елементи на банкнотите и монетите, техните характеристики, както и елементите за сигурност, са същите като на банкнотите и монетите, които са били в обращение до 31 декември 2017 г. Банкнотите и монетите с новия герб ще бъдат пускани в обращение постепенно, в зависимост от реалните нужди за пари в обращение. Старите и новите разплащателни средства ще циркулират паралелно. Според вносителите на закона за промяна на държавния герб присъствието на короната в герба на Румъния е символ на „независимостта, суверенитета и единството на страната“, пише в. „Котидианул“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.02", "title": " Румънската национална банка пусна в обращение нови банкноти и монети"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%ba%d0%b0-%d0%b8-%d0%b3%d0%b5%d1%80%d0%bc%d0%b0%d0%bd%d0%b5%d1%86-%d0%be%d1%82%d0%ba%d1%80%d0%b8%d1%82%d0%b8-%d0%bc%d1%8a%d1%80%d1%82%d0%b2%d0%b8-%d0%b7%d0%b0/", "text": "Гръцките власти са открили мъртви 30-годишен германец и 23-годишна жена от български произход, в къща на остров Кефалония, предаде АП. Първоначалните данни насочват към версията за двойно самоубийство. Двойката била наела къща на западния остров Кефалония на 26 декември. Собственикът на къщата открил телата на туристите вечерта на Нова година. Полицията съобщи, че разследването продължава. Телата са откарани в град Патра за аутопсия.", "date": "2018.01.02", "title": " Българка и германец открити мъртви заедно на гръцки остров"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d1%80%d0%b5%d1%86%d0%b8%d0%b4%d0%b8%d0%b2%d0%b8%d1%81%d1%82-%d0%b8%d0%b7%d0%bd%d0%b0%d1%81%d0%b8%d0%bb%d0%b2%d0%b0%d1%87-%d0%b2-%d1%88%d1%83/", "text": "Христо Събев-Кучкаря/41г./, известен с изнасилвания и блудства, е бил задържан от полицията за поредно посегателство на момиче. Белезниците щракнали в последния ден на миналата година, а се очаква в сряда за него прокуратурата да поиска постоянен арест, научи „Труд“. От Апелативна прокуратура-Варна потвърдиха, че районната прокуратура в Шумен е задържала за срок до 72 часа Христо и той е привлечен като обвиняем за блудствени действия с 19-годишно момиче, като случаят е особено тежък. Момичето е подало сигнал, че Кучкаря е блудствал с нея в квартирата й в Шумен. Насилието станало на 24 декември, а момичето се оплакало чак на 31 декември. Криминалисти успяли да открият и задържали Кучкаря. Според запознати, той се оправдал, че бил поканен от момичето, напил се и не помнел какво е вършил. По данни на жертвата, под предлог, че ще й помогне да ремонтира нещо в квартирата си, Христо е извършил сексуалното насилие. Жертвата му е дъщеря на негова бивша приятелка. Преди време момичето е било отглеждано в дом „Детелина“, страда от лека дебилност. Това не е първа подобна проява на Кучкаря – през 2012 г. той беше обвинение в блудство с 15-годишно момиче във вилната зона на Шумен и се укрива дълго от полицията. При задържането му тогава през месец август оказа яростна съпротива и извади нож срещу полицаите. В досието му има кражби и блудства. Бил е освободен от затвора през 2014 г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.02", "title": " Задържаха рецидивист изнасилвач в Шумен"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%b4%d0%b2%d0%b5-%d1%85%d0%bb%d0%b0%d0%bf%d0%b5%d1%82%d0%b0-%d0%b7%d0%b0-%d0%bd%d0%b0%d1%80%d1%8f%d0%b7%d0%b0%d0%bd%d0%b8-%d0%b3%d1%83%d0%bc/", "text": "Полицията във Варна задържа две малолетни момчета, нарязали гумите на 5 коли на една й съща улица в навечерието на Нова година. Тогава шофьорите на повредените автомобили пропищяха в социалните мрежи срещу вандализма. На 29 декември  са постъпили пет сигнала, касаещи различни увреждания на гумите на пет леки автомобила, съобщиха от ОД на МВР във Варна. Установено е, че всички те са били паркирани на ул. „Сирма войвода” в морската столица. Предприети са незабавни действия за установяване и задържане на  извършителите. Оказало се, че престъпните  деяния са на две малолетни момчета от Варна. Същите са били разпитани и предадени на родителите им. Предстои спрямо момчетата да бъдат взети възпитателни мерки. А най-вероятно родителите им трябва да платят  обезщетение за причинените вреди. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.02", "title": " Задържаха две хлапета за нарязани гуми на 5 коли"}
{"url": "https://trud.bg/%d0%bd%d0%b5%d0%b8%d0%b7%d0%b2%d0%b5%d1%81%d1%82%d0%b5%d0%bd-%d0%bf%d0%be%d0%b4%d0%bf%d0%b0%d0%bb%d0%b8-%d0%bc%d0%b0%d0%b3%d0%b0%d0%b7%d0%b8%d0%bd-%d0%b2-%d1%88%d1%83%d0%bc%d0%b5%d0%bd%d1%81%d0%ba/", "text": "Магазин за хранителни и битови стоки е бил подпален умишлено в шуменското село Мадара. Към 02:30 часа във вторник бил приет сигнал за пожар и на място е изпратен противопожарен екип. Пламъците били погасени бързо от огнеборците. Унищожено е ел. табло, опушени са 4 кв.м. стени, изгорели са и стоки. Собственикът на магазина заявил, че има съмнения за умисъл. Край магазина, който е от типа фургон, е имало напоен парцал със запалителна течност. Във вторник през деня на мястото е извършен допълнителен оглед. Криминалисти също имат носока за евентуален извършител, научи „Труд“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.02", "title": " Неизвестен подпали магазин в шуменско село"}
{"url": "https://trud.bg/%d0%b4%d0%b2%d0%b0%d0%bc%d0%b0-%d0%bf%d0%be%d1%81%d1%82%d1%80%d0%b0%d0%b4%d0%b0%d1%85%d0%b0-%d0%bf%d1%80%d0%b8-%d1%87%d0%b5%d0%bb%d0%bd%d0%b0-%d0%ba%d0%b0%d1%82%d0%b0%d1%81%d1%82%d1%80%d0%be%d1%84/", "text": "Двама мъже са пострадали тежко при катастрофа на пътя Русе-Бяла. Инцидентът е станал в 14.20 ч. на Мойсеев баир. Два автомобила са се ударили челно при маневра за изпреварване и шофьорите са ранени, предаде „ „. За изваждането на пострадалите от колите са помогнали от русенската пожарна служба. Две линейки са били на мястото на инцидента. От пътната агенция съобщават, че заради катастрофата временно движението по пътя Русе – Бяла при разклона за село Пиргово се осъществява двупосочно в една лента. От АПИ призовават шофьорите да се движат с повишено внимание и съобразена скорост,спазвайки указанията на служителите на „Пътна полиция“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.02", "title": " Двама пострадаха при челна катастрофа на пътя Русе-Бяла"}
{"url": "https://trud.bg/%d0%b2-%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%bd%d0%b8%d1%8f-%d0%bd%d1%8f%d0%bc%d0%b0-%d0%b7%d0%b2%d0%b5%d0%b7%d0%b4%d0%b8-%d0%b8-%d0%b8%d0%bd%d1%82%d1%80%d0%b8%d0%b3%d0%b8/", "text": "Шампионът на Русия с московския „Спартак“ Ивелин Попов заяви, че в националния отбор на България вече няма звезди, групички между играчите и интриги. Нападателят добави, че всичко това се дължи на един единствен човек – селекционера Петър Хубчев. „Сега има добър колектив – каза Попов пред „Спортал“. – В тима няма звезди, няма хора, които си мислят, че са супер футболисти. Ние сме играчи, които сме на средно ниво. Няма интриги и групички в отбора. Мачът с Швеция (3:2) беше най-добрият двубой в последните години. Този успех ни дава самочувствие. Вярваме в Петър Хубчев, слушаме какво ни говори и изпълняваме. Той промени много неща. Точно това е и причината за победата над Швеция.“ Попов призна, че до месец ще стане ясно дали ще продължи да играе за руския „Спартак“. „Започвам подготовка с тима, но ще видим дали ще остана – каза още двукратният футболист №1 на България. – През лятото имах оферта от „Трабзонспор“ с по-голяма заплата и страхотни условия, но останах в Москва, защото ми се играе в Европа.“ Ивелин Попов разкри, че притежава фланелка на легендата Георги Аспарухов. С нея Гунди отбеляза гол за България на стадион „Уембли“ при 1:1 срещу Англия през 1968 година. „Аспарухов сменил своята фланелка с играч на домакините, който играл в „Уест Хям“, не му помня името – каза Попов. – Фланелката след това е дарена на клубния стадион на „чуковете“ – „Ъптън Парк“. Стадионът беше съборен и всички вещи се продаваха на търг. Разбрах, че фланелката се продава и я купих за около 7-8 хиляди паунда. Сега тя е в рамка, опъната с девети номер, има снимки от мача около нея“. Националът добави, че е в отлични отношения с ръководството на ЦСКА. „Още в началото, когато Гриша Ганчев взе „червените“, заявих на няколко пъти, че той е човекът – каза Ивелин Попов. – Година и половина по-късно виждате, че това е факт.“", "date": "2018.01.02", "title": " В националния няма звезди и интриги"}
{"url": "https://trud.bg/%d0%b8%d0%ba%d0%be%d0%bd%d0%b8-%d0%b2-%d0%b7%d0%bb%d0%b0%d1%82%d0%b0%d1%80%d1%81%d0%ba%d0%b8%d1%8f-%d0%bc%d0%b0%d0%bd%d0%b0%d1%81%d1%82%d0%b8%d1%80-%d0%ba%d1%80%d0%b0%d0%b9-%d1%88%d1%83%d0%bc%d0%b5/", "text": "Повече от 10 икони в църквата на Златарския манастир „Св.св. Петър и Павел“ край Шумен са започнали да сълзят най-вероятно с благодатно миро. Част от тях са вградени в иконостаса, други са поставени върху двата аналоя пред него, трети са окачени по стените. Вярващи, които научили за чудото и посетили манастира до село Златар в първия ден на новата година, разказаха пред „Труд“ за изненадващата благодат. Във вторник послушницата в манастира Стоянка посрещаше върволица от миряни в малката църква и само молеше хората да не се изкушават да докосват течността, защото тя трябва да бъде проучена. За възрастната жена няма никакво съмнение, че това е миро. „Винаги говоря на хората – ако искате да получите благодат, търсете това в мъничките и простичките неща. Толкова често го повтарям, че даде Господ в нашата бедна света обител да се прояви това чудо в изобилно количество“, нарежда послушницата. Капчиците се забелязват по иконите с лика на Исус Христос, на Свети Петър и Павел, на Свети Йоан Кръстител, избили са по икона на Света Троица, забелязват се и по дървената икона с лика на Свети Николай Чудотворец, на Св.Цар Борис, има ги по иконата на Света Ксения Петербургска. „Избили са дори по Евангелието, ако знаете как блестят на слънцето…“, показва послушницата. Личат и по най-старата икона на Христос, която е от 1950 г. За първи път капчиците са били забелязани привечер на 31 декември. Тогава отец Николай, който служи в селския храм в село Златар, довел до манастира свои гости. Те искали да посетят и храма към манастира. Минути след влизането отеца се обърнал към Стоянка, която тъкмо отивала да бие камбаната, с думите: „Има миро по иконите“. Тогава и тя се втурнала да разглежда и веднага позвънила на и.д. игумен протоирей Иван Павлов. Към 19 часа той дошъл в храма. Сега е лаконичен и не желае да прави сензации. Обяснява, че в свое официално писмо ще уведоми Варненската и Великопреславска Митрополия за видяното. По процедура комисия може да разговаря със свидетели и по свои правила да установи дали течността по иконите е миро. „Пътувал съм много по света и съм виждал икони да мироточат. За мен не е странно, това е божествен знак за усилване вярата на хората“, казва отец Иван. Според послушницата Стоянка, е възможно мирото да се е появило още след литургията на 27 декември за Стефановден, която била много тържествена, дори самата тя участвала в песнопенията. Улисани в приготовления за нова година обаче, сестрите не са го забелязали. „Не е ясно докога ще продължи това“, казва тя на всички хора, които я търсят по телефона и разпитват какво се случва в светата обител. Възможно е знакът да ни предупреждава и за настояща година с изпитания, в която трябва да се обърнем и към вярата. „Не се чудете! Ако прочетем, че е станало някъде в католичсеки свят, ще го примем, а сега ето го и при нас…“, обяснява Манол Драганов, който е довел и внука си в храма. Със сигурност ще има хора, които ще махнат с ръка и ще кажат, че е конденз, но „той става на място, където има контакт топлото със студено, тук случат е друг“, категоричен е шуменецът. Манастирът на 4 км. от село Златар е посещаван и заради извора с вода, която се счита за целебна за очни проблеми. Според хората обаче, водата е добра за всякакво изцеление, ако имаш вяра. Изворът е на 200-300 метра от храма и по металната част над чучура също са избили петна. Посетителите гадаят дали и това не е миро. Женският манастир се поддържа от послушницата Стоянка и монахините Ксения и Параскева. През миналата година протоиерей Иван Павлов е успял да измоли средства от дарители и да направи някои подобрения в бита на сестрите. С хидрофорна система изворната вода е докарана в близост, но зимата не се ползва, защото се опасяват от измръзване. Повече от 20 г. стои недовършена и в груб строеж манастирска постройка. Въпреки неудобствата на празника на Свети Петър и Павел през юни тук се събират стотици поклонници. Манастир на мястото е имало и преди векове, но бил разрушен през XIV век от поробители. През 1931 г. местният Рачко Калоянов открива основите му. Имал ниви в близост, а на мястото на сегашния манастир имало гора. При оран, конят му хлътнал и Рачко открил имане. С парите изкупил още земи и гората, но се заредили нещастия, започнали да му измират деца. Нивите също не раждали добра реколта. Според едно от преданията, три пъти на сън му било казано „Ако не си дадеш нивата за манастир, ще умреш“. Чак като забил кръст и започнал да гради, животът на Рачко се подредил. През 1937 г. на мястото бил вдигнат кирпичен храм, след 40 г. земетръс го срутил. През 1993 г. обаче с дарения била изградена настоящата малка църква.", "date": "2018.01.02", "title": " Икони в Златарския манастир край Шумен сълзят с миро"}
{"url": "https://trud.bg/%d0%bc%d0%b5%d1%82%d0%b5%d0%be%d1%80%d0%be%d0%bb%d0%be%d0%b7%d0%b8-%d0%bf%d1%80%d0%be%d0%b3%d0%bd%d0%be%d0%b7%d0%b8%d1%80%d0%b0%d1%82-%d0%bf%d1%80%d0%be%d0%bb%d0%b5%d1%82%d0%bd%d0%b8-%d1%82%d0%b5/", "text": "Сръбските метеоролози прогнозират пролетни температури за предстоящата сръбска Коледа и Бъдни вечер, на 6 и 7 януари, и около 17 градуса за района на Белград, съобщава сръбският вестник  Несъмнено това ще бъде една от най-топлите Бъдни вечери в Белград за последните 100 години, пише вестникът. Възможно е да бъде надминат и резултатът от 2001 г., когато на 7 януари са били измерени цели 18,7 градуса. Освен в Белград, температури от 17 градуса се очакват още в Крагуевац и Нови Сад, 15 градуса в Ниш, а в планинския курорт Златибор – 12 градуса. В цяла Сърбия ще бъде много топло за този период от годината, прогнозират метеоролозите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.02", "title": " Метеоролози прогнозират пролетни температури за предстоящата сръбска Коледа"}
{"url": "https://trud.bg/%d0%bd%d0%b0%d0%b4-1600-%d0%bd%d0%b5%d0%bb%d0%b5%d0%b3%d0%b0%d0%bb%d0%bd%d0%b8-%d0%bf%d1%80%d0%b5%d1%81%d0%b5%d0%bb%d0%bd%d0%b8%d1%86%d0%b8-%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0/", "text": "Турските граничари са задържали днес общо 1632 нелегални мигранти при различни операции, съобщи в.“Хюриет дейли нюз“. От тях 1556 мигранти са задържани при опит да преминат нелегално от Сирия в Турция, петима – при опит да преминат на турска територия от Гърция и двама – при опит да проникнат от Иран, според информация на сайта на турския генерален щаб. Освен това граничарите са заловили 64 мигранти, опитващи се да влязат нелегално в Гърция от Турция, както и петима мигранти, опитвщи се да преминат нелегално в Сирия.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.02", "title": " Над 1600 нелегални преселници задържаха турските граничари днес"}
{"url": "https://trud.bg/12-%d0%bf%d0%be%d1%81%d1%82%d1%80%d0%b0%d0%b4%d0%b0%d0%bb%d0%b8-%d0%bf%d1%80%d0%b8-%d0%bf%d0%be%d0%b6%d0%b0%d1%80-%d0%b2-%d0%b6%d0%b8%d0%bb%d0%b8%d1%89%d0%bd%d0%b0-%d1%81%d0%b3%d1%80%d0%b0%d0%b4%d0%b0/", "text": "Най-малко 12 души пострадаха при нов голям пожар в жилищна сграда в нюйоркския квартал „Бронкс”. Един от тях е в тежко състояние и с опасност за живота. Само преди три дни друг пожар в същия квартал взе 12 жертви и се превърна в най-смъртоносния подобен инцидент от десетилетия. Разследването установи, че той е бил причинен от малко дете, което си е играло с фурната. Новият пожар е избухнал около 5:30 сутринта местно време в жилищна сграда, на приземния етаж на която има мебелен магазин. С огнената стихия се борят почти 200 пожарникари. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.02", "title": " 12 пострадали при пожар в жилищна сграда в Ню Йорк"}
{"url": "https://trud.bg/%d0%bb%d1%83%d0%ba%d0%be%d0%b9%d0%bb-%d0%b2%d0%b7%d0%b5-%d0%b8-%d0%b1%d0%b0%d1%81%d0%ba%d0%b5%d1%82%d0%b1%d0%be%d0%bb%d0%bd%d0%b8%d1%8f-%d0%bb%d0%b5%d0%b2%d1%81%d0%ba%d0%b8/", "text": "Безпрецедентен ход предприе най-големият спонсор в българския баскетбол в последните години „Лукойл“. Компанията се отказа от досегашния си отбор „Академик“ и ще прехвърли инвестицията си в „Левски“. Състезателите на шампионския тим вече са прехвърлени при „сините“ и тренират в зала „Универсиада“ под ръководството на Константин Папазов. Отборът ще носи името „Левски Лукойл“. „Според постигнатите договорености марката „Лукойл“ ще присъства в името на отбора, в залата, официалните и тренировъчните екипи на баскетболистите, както и на други рекламни позиции и продукти – обяви шефът на спортните клубове на „Лукойл“ Сашо Везенков. –  Целта е по-нататъшното развитие и поддържане на високо професионално ниво на българския клубен и национален баскетбол.“ Той добави, че президент на клуба става Тодор Стойков, който бе шеф и в Правец. „Академик“ ще продължи да съществува с подкрепа от „Лукойл“, но без името на спонсора. В Правец ще се готвят предимно млади състезатели. Административните отговорности по спортно-техническата подготовка на децата, младежите и мъжкия състав са възложени на легендата Петко Маринов, а треньор на представителния тим остава Георги Давидов.", "date": "2018.01.02", "title": " „Лукойл“ взе и баскетболния „Левски“"}
{"url": "https://trud.bg/%d1%86%d0%b0%d1%80%d1%81%d0%ba%d0%be%d1%82%d0%be-%d1%81%d0%b5%d0%bc%d0%b5%d0%b9%d1%81%d1%82%d0%b2%d0%be-%d0%bf%d0%be%d1%81%d1%80%d0%b5%d1%89%d0%bd%d0%b0-%d0%bd%d0%be%d0%b2%d0%b0%d1%82%d0%b0-%d0%b3/", "text": "За 80-тия си юбилей Цар Симеон беше зарадван с нов подарък- Царското семейство го изненада като всички се събраха отново заедно да прекарат коледните и новогодишни празници в Боровец. От Лондон пристигнаха Княз Кирил и децата му Мафалда, Олимпия и Тасило. От Мадрид – князете Кубрат и Константин-Асен, заедно със семействата си, Княгиня Мириам с князете Борис и Белтран, а още от преди Коледа в Боровец със семейството си е Княгиня Калина, съобщиха от прессекретариата на Симеон II. Преди да отпътуват към “Царска Бистрица” на 27 декември 2017 г., Царят и семействата на князете Кубрат и Константин – Асен си направиха снимка пред възпоменателната плоча за Княз Кардам в парка “Врана”. През 2014 г., когато Князът беше в кома в дома си в Мадрид, по случай неговия 50-ти юбилей, по инициатива на обществен клуб “Корона” беше посадена брезова горичка от 50 дървета. Веднага след това отидоха в Боровец, където с нетърпение ги очакваше да ги посрещне Царица Маргарита. Днес, 2 януари 2017 г. Царското семейство присъства на водосвет за здраве и успехи през новата година, който беше отслужен в православния параклис в Царска Бистрица “Свети Йоан Рилски Чудотворец”. Той е построен от Цар Симеон и осветен през 2006 година на мястото, където се венча Княгиня Калина. Така семейството отбеляза и 15 години от сватбата на Княгинята и г-н Китин Муньос, които се навършиха на 26 октомври 2017 година. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.02", "title": " Царското семейство посрещна Новата година в България"}
{"url": "https://trud.bg/%d0%b8-%e2%84%962-%d0%bf%d1%80%d0%b8-%d0%b6%d0%b5%d0%bd%d0%b8%d1%82%d0%b5-%d0%be%d0%ba%d0%b0%d0%bf%d0%b0/", "text": "Епидемията от травми в мъжкия тенис се пренесе и при дамите. №2 в света Гарбине Мугуруса се оттегли от турнира в Бризбейн след болезнено схващане на крака по време на мача си с Александра Крунич (Сърбия). Испанката водеше със 7:5, 6:7 (3) и 2:1 в третия сет, когато рухна на основната линия и се сгърчи в агония. „Отначало усетих нещо в краката, но си помислих, че с течение на мача може да изчезне – призна Габрине след неприятния край. – После цялото ми тяло се затресе в болка и просто не можех да стоя на краката си. Рядко получавам крампове и затова съм изненадана.“", "date": "2018.01.02", "title": " И №2 при жените окапа"}
{"url": "https://trud.bg/%d0%bc%d0%be%d1%83%d1%80%d0%b8%d0%bd%d1%8c%d0%be-%d0%be%d1%82%d0%ba%d1%80%d0%b8-%d0%bd%d0%be%d0%b2-%d1%84%d1%80%d0%be%d0%bd%d1%82-%d0%b2-%d1%8e%d0%bd%d0%b0%d0%b9%d1%82%d0%b5%d0%b4/", "text": "След четири поредни мача без победа \"Манчестър Юнайтед\" най-накрая победи - 2:0 срещу \"Евертън\". И това даде нови сили на Жозе Моуриньо. Португалецът изригна в яростна атака срещу клубната легенда Пол Скоулс, който го разкритикува заради падналата форма на отбора. И най-вече за сивотата в играта на Пол Погба, която нямала нищо общо с изявите му в \"Ювентус\". \" Въпреки победата над \"Евертън\", дошла с голове на Антони Марсиал и Джеси Лингаард, напрежението около Моуриньо не е спаднало. Все повече прилики има с престоите му в \"Реал\" (Мадрид) и \"Челси\", където загуби съблекалнята. Моуриньо никога не вижда вина в себе си. Един път обвинява съдиите. После обяснява, че футболистите му правят детински грешки и не могат да взимат правилни решения. Специалния се хваща за главата, когато някой играч сбърка пас. Телевизионните камери го улавят, но футболистите също виждат. В момента на \"Олд Трафорд\" отбор и треньор не са едно. В последните дни Моуриньо повтаря как не може да гони титлата с тази селекция и че 300 милиона паунда били малко. Какво означава това? Че футболистите на \"Юнайтед\" се чувстват слаби и играят, защото няма други. Моуриньо вече загуби напълно Люк Шоу и Хенрик Мхитарян - двама, за които са платени по над 30 милиона паунда. В началото на сезона Лингаард бе последна опция в нападението. Сравненията с Пеп Гуардиола никнат отвсякъде. Испанецът направи всеки футболист на \"Манчестър Сити\" по-добър, отколкото е бил. А какво стори Моу с Шоу и Мхитарян? По-слаби ли са Марсиал и Маркъс Рашфорд от Лерой Сане и Рахийм Стърлинг? До октомври \"Юнайтед\" играеше освободено. Моуриньо дръпна ръчката на \"Анфийлд\", когато бе доволен от грозното 0:0. Да, той може да печели трофеи. Но неговият футбол не радва. Играчите също не са доволни. А загуби ли съблекалнята, треньорът е обречен. Дори да носи прякора Специалния. ", "date": "2018.01.02", "title": " Моуриньо откри нов фронт в „Юнайтед“"}
{"url": "https://trud.bg/%d1%86%d1%81%d0%ba%d0%b0-%d1%89%d0%b5-%d0%b2%d0%b7%d0%b5%d0%bc%d0%b5-%d0%b1%d0%b0%d0%b7%d0%b8%d1%82%d0%b5-%d1%81%d0%b8-%d1%83%d1%82%d1%80%d0%b5/", "text": "Един от най-горещите картофи в спорта през новия век ще получи разрешение в сряда. ЦСКА ще получи базите си, след като единствен се яви на търга, организиран преди Коледа. В него се включваха стадион „Българска армия“ и тренировъчен комплекс Панчарево. В сряда комисията, съставена от експерти в Министерството на спорта, трябва да даде окончателна оценка за документите на ЦСКА. Още преди Нова година спортният министър Красен Кралев каза, че клубът е показал необходимите основания да претендира и да стопанисва базите. В същото време ЦСКА зарадва своите картодържатели, че абонаментните им пропуски ще важат за домакинския мач срещу „Левски“ в полуфинала за Купата на България. „Червените“ първо ще домакинстват на стадион „Васил Левски“, а след това реваншът е на същата арена. През пролетта ще има пет вечни дербита, на три от които ЦСКА ще е домакин.", "date": "2018.01.02", "title": " ЦСКА ще вземе базите си утре"}
{"url": "https://trud.bg/%d1%81%d1%82%d0%b0%d1%80%d1%82%d0%b8%d1%80%d0%b0-%d0%bf%d0%bb%d0%b0%d1%89%d0%b0%d0%bd%d0%b5%d1%82%d0%be-%d0%bd%d0%b0-%d0%bc%d0%b5%d1%81%d1%82%d0%bd%d0%b8%d1%82%d0%b5-%d0%b4%d0%b0%d0%bd%d1%8a%d1%86/", "text": "Жителите на Велико Търново и населените места от общината вече могат да заплащат местните данъци и таксата за битови отпадъци за 2018 г. Съгласно изготвената тригодишна бюджетна прогноза ставките остават без промяна. Съобщения за дължимите суми ще бъдат изпратени в законоустановения срок, който е до началото на март. Вноските за местните данъци и таксата за битови отпадъци /ТБО/ могат да бъдат платени на две части – до 30 юни и до 31 октомври. 5% е отстъпката, ако данъците върху сградите и върху превозните средства бъдат платени в целия им размер до 30 април. За такса „Смет“ облекчението е 10%. Без промяна остават местата, където жителите на Велико Търново и населените места могат да внесат налозите си. Плащания се приемат също на касите на „Изипей” и Банка ДСК, чрез пощенски запис и по банков път. Обществено обсъждане на проекта за Бюджет ‘2018 ще се състои на 4 януари. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.02", "title": " Стартира плащането на местните данъци и такса смет в Търново"}
{"url": "https://trud.bg/%d0%be%d0%b1%d0%b5%d1%81%d0%b8%d1%85%d0%b0-%d1%87%d0%b5%d1%82%d0%b8%d1%80%d0%b8%d0%bc%d0%b0-%d0%b8%d1%81%d0%bb%d1%8f%d0%bc%d0%b8%d1%81%d1%82%d0%b8-%d0%b7%d0%b0%d1%80%d0%b0%d0%b4%d0%b8-%d0%b0%d1%82/", "text": "В Египет бяха обесени четирима мъже, осъдени на смърт от военен трибунал за убийството на трима обучаващи се войници при бомбен атентат през 2015 г., съобщиха източници от силите за сигурност, цитирани от Ройтерс. Това е втората обявена масова екзекуция в страната на ислямски екстремисти за една седмица. Преди седмица в Египет бяха обесени 15 души, обвинени за смъртоносно нападение на Синайския полуостров. Смята се, че това е най-големият брой екзекутирани в страната за един ден, откакто на власт с военен преврат през 2013 г. дойде президентът Абдел Фатах ас Сиси. Последните смъртни присъди са били изпълнени в затвора „Борг ал-Араб”, западно от Александрия, след като военен апелативен съд отхвърлил молбите на осъдените. Четиримата били обесени заради ролята им в бомбен атентат в град Кафр ал Шейх в делтата на Нил по време на насилието, избухнало след свалянето на президента ислямист Мохамед Морси. Още трима души от организацията „Мюсюлмански братя“ бяха осъдени задочно на смърт по същото дело, а други осем получиха различни срокове затвор. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.02", "title": " Обесиха четирима ислямисти заради атентат в Египет"}
{"url": "https://trud.bg/%d0%b6%d0%b5%d1%80%d1%82%d0%b2%d0%b8%d1%82%d0%b5-%d1%81%d0%b0-%d0%b1%d0%b0%d0%b1%d0%b0-%d0%bc%d0%b0%d0%b9%d0%ba%d0%b0-%d0%b1%d0%b0%d1%89%d0%b0-%d0%b8-%d0%b4%d0%b2%d0%b5%d1%82%d0%b5-%d0%b8%d0%bc/", "text": "Баба, майка, баща и техните син и дъщеря са жертвите, открити в къща в нови Искър, разбра на място репортер на „Труд“. Районът е отцепен от полиция. Официална информация още няма. Триетажната къща, където се е разиграла трагедията, е била закупена през януари 2017 от семейството. Затова хората в квартала не познават добре жертвите. Казват само, че съпрузите били около 60-годишни. „Труд“ успя да научи, че бащата Неделчо работи като автомонтьор. Синът Георги, около 30-годишен, работел в психиатрия. Обичал да кара мотор. Дъщерята Нанси е 12-14-годишна. Не е известно още дали петимата са били застреляни или убити по друг начин. Според хора от квартала в дома имало оръжие.", "date": "2018.01.02", "title": " Петорното убийство в Нови Искър: Жертвите са баба, майка, баща и двете им деца"}
{"url": "https://trud.bg/%d0%bc%d1%8a%d1%80%d0%b8-%d1%81%d0%b5-%d0%be%d1%82%d0%ba%d0%b0%d0%b7%d0%b0-%d0%bc%d0%b8%d1%81%d0%bb%d0%b8-%d0%b7%d0%b0-%d0%be%d0%bf%d0%b5%d1%80%d0%b0%d1%86%d0%b8%d1%8f/", "text": "Задачата на Григор Димитров да защити титлата си от турнира в Бризбейн беше допълнително улеснена от оттеглянето на №2 в схемата Анди Мъри. Британецът се оттегли от надпреварата, за да се посвети на лечение на дясното бедро, което явно все още не е възстановено от травмата. Бившият водач в ранглистата дори намекна, че е възможно да остане извън кортовете за по-дълго време. „Исках да направя силен старт на сезона и затова съм много тъжен – призна шотландецът. – С екипа ми решихме, че не съм в достатъчно добро състояние, за да играя на високо ниво. Минах през много трудности с това бедро. Казаха ми да го третирам консервативно, но явно този подход не сработи. Може да преосмисля възможностите, операцията също е опция.“", "date": "2018.01.02", "title": " Мъри се отказа, мисли за операция"}
{"url": "https://trud.bg/%d0%bc%d1%83%d0%b7%d0%b8%d0%ba%d0%b0-%d0%be%d1%82-28-%d1%82%d0%b5-%d0%b4%d1%8a%d1%80%d0%b6%d0%b0%d0%b2%d0%b8-%d0%b2-%d0%b5%d1%81-%d0%b7%d0%b2%d1%83%d1%87%d0%b0-%d0%bd%d0%b0-%d0%ba%d0%be%d0%bd%d1%86/", "text": "„Всички вие, които тази вечер сте напълнили зала 1 на НДК и всички вие пред телевизионните екрани, всъщност, сте изключителна част от елита на България, не само на България, изключителна част от елита на Европа. В една важна година за България и за света, ви пожелавам, разбира се, много здраве. Много гордост от това, че сме българи, както и много гордост от това, че сме европейци.“ Това приветствие отправи към публиката министърът на културата Боил Банов, който заедно с министъра за Българското председателство Лиляна Павлова откри снощи празничният новогодишен концерт „Духът на Европа“. Събитието в Националния дворец на културата  бе първото, с което България отбеляза домакинството на страната ни като председател на Съвета на ЕС. „С гордост и самочувствие можем да заявим, че сме напълно готови да поемем тази важна и отговорна задача в днешния ден“, заяви министър Павлова. Новогодишният концерт „Духът на Европа“ представи произведения на композитори от всички 28 държави членки на ЕС  под диригентската палка на маестро Емил Табаков, а солист бе цигуларят Светлин Русев.", "date": "2018.01.02", "title": " Музика от 28-те държави в ЕС звуча на концерта „Духът на Европа“"}
{"url": "https://trud.bg/%d0%ba%d0%b0%d0%bd%d0%b0%d0%b4%d0%b0-%d0%bf%d1%80%d0%b8%d0%b7%d0%be%d0%b2%d0%b0-%d0%b2%d0%bb%d0%b0%d1%81%d1%82%d0%b8%d1%82%d0%b5-%d0%b2-%d0%b8%d1%80%d0%b0%d0%bd-%d0%b4%d0%b0-%d0%b3%d0%b0%d1%80%d0%b0/", "text": "Канада поиска от властите на Иран да гарантират спазване на демократичните права, имайки предвид протестите в страната, които за шест дни са взели 21 жертви, предаде Франс прес. „Призоваваме иранските власти да поддържат и налагат спазването на демократичните права и правата на личността“, заяви канадското външно министерство. „Окуражени сме, че виждаме как иранският народ упражнява основното си право за мирни демонстрации“, добави Отава.  Канадските власти увериха, че ще продължат „да подкрепят основните права на иранците, включително свободата на словото“. Франция също изрази „безпокойство от високия брой жертви и арестувани“, а президентът на САЩ Доналд Тръмп осъди иранския режим. На 28 декември в североизточния ирански град Машхад започна невиждано от 2009 г. масово протестно движение срещу икономическите проблеми и властта, което обхвана и други градове в страната. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.02", "title": " Канада призова властите в Иран да гарантират спазване на демократичните права"}
{"url": "https://trud.bg/%d0%b4%d0%be-500-%d0%bb%d0%b2-%d0%b1%d0%be%d0%bd%d1%83%d1%81-%d0%be%d1%82-%d1%85%d0%b0%d0%b7%d0%bd%d0%b0%d1%82%d0%b0-%d0%b0%d0%ba%d0%be-%d0%b2%d0%b5%d1%87%d0%b5-%d1%81%d1%82%d0%b5-%d0%be%d1%82%d0%ba/", "text": "За първи път тази година може да се ползва отстъпка от 1% от дължимия данък върху доходите от цялата 2017 г., но не повече от 500 лв., ако сте отказали кеша. Отстъпката се ползва, ако 100% от доходите през миналата година са получени по банков път, а 80% от разходите на данъкоплатеца също са направени по банков път – с банкови дебитни или кредитни карти, по интернет или с банкови преводи. За да се ползва отстъпката, трябва да се подаде годишна данъчна декларация за доходите от 2017 г. Като към нея не е необходимо да се прилагат доказателства, че получавате заплатата си по банкова карта, и че харчите парите си по банков път. Но ако в данъчната си декларация посочите, че искате да ползвате отстъпката, от Националната агенция за приходи ще направят проверка дали отговаряте на условията. А за неверни данни в декларацията, чиято цел е укриване на налози, може да се наложи глоба до 1000 лв. Декларацията за облагане на доходите от миналата година трябва да се подаде до 30 април. Като в същия срок трябва да се плати и дължимият по декларацията данък. Важно е обаче да се уточни, че всички данъчни облекчения могат да се ползват, ако към момента на подаване на годишната данъчна декларация нямате подлежащи на принудително изпълнение задължения към хазната. Дори да имате няколко стотинки задължения към бюджета за лихви, или неплатена глоба на КАТ, която е изпратена за принудително събиране от НАП, не може да ползвате данъчно облекчение. За това най-добре е преди да подадете данъчната си декларация да проверите на сайта на НАП дали имате стари задължения. Това става чрез безплатния Персонален идентификационен код (ПИК), който се взима от офис на НАП. Кампанията по подаване на данъчните декларации за доходите от миналата година вече стартира. Първият формуляр е подаден по интернет само 5 минути след настъпване на новата 2018 г. Поне 40% от данъчните декларации от граждани тази година се очаква да бъдат подадени онлайн, каза шефът на дирекция “Комуникации” в НАП Росен Бъчваров. Той заяви, че над половин милион българи имат персонален идентификационен код (ПИК). С него могат да се подават онлайн декларации и да се правят множество справки, включително за местни данъци и такси, осигуряване, допълнително задължително пенсионно осигуряване.  Росен Бъчваров уточни, че обработката на данните от вече подадените декларации може да бъде забавена, защото до 8 януари се работи по годишното приключване, но това не засяга възможността за подаване на данъчни декларации и използването на електронни услуги. Може да отнеме малко повече време връщането на обработената информация. От тази година на сайта на НАП ще може да се прави и справка за получените през 2017 г. хонорари.", "date": "2018.01.02", "title": " До 500 лв. бонус от хазната, ако вече сте отказали кеша\t\t\t"}
{"url": "https://trud.bg/%d1%80%d1%83%d1%81%d0%b8%d1%8f-%d0%be%d0%b1%d0%bc%d0%b8%d1%81%d0%bb%d1%8f-%d1%81%d1%8a%d0%b7%d0%b4%d0%b0%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d0%ba%d1%80%d0%b8%d0%bf%d1%82%d0%be%d1%80/", "text": "Русия вероятно ще се стреми да създаде своя собствена криптовалута, съобщава „Файненшъл Таймс“, визирайки проведена през миналото лято среща на президентът Владимир Путин с Виталик Бутерин – роденият в Русия основател на една от основните дигитални валути Етериум, информира  . Срещата между двамата е имала за цел да се обсъди как може да се регулира един бъдещ официален пазар на „крипторубла“. Този инструмент би ни подхождал много добре за всяка една чувствителна дейност от името на нашата държава. Чрез създаването на „крипторубла“ ще можем да уредим сметки с наши контрагенти по целия свят, без да обръщаме внимание на западните санкции, е заявил, според „Файненшъл Таймс“, Сергей Глазев – икономически съветник на Путин. Според финансовото издание, правителствена криптовалута също така би позволила на властите в Москва да проследят нейните движения по отделните сметки. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.02", "title": " Русия обмисля създаването на крипторубла"}
{"url": "https://trud.bg/%d0%b2-%d1%82%d0%b0%d0%b7%d0%b8-%d0%ba%d1%8a%d1%89%d0%b0-%d1%83%d0%b1%d0%b8%d1%85%d0%b0-%d0%bf%d0%b5%d1%82%d0%b8%d0%bc%d0%b0-%d0%b4%d1%83%d1%88%d0%b8-%d0%be%d1%82-%d0%b5%d0%b4%d0%bd%d0%be-%d1%81%d0%b5/", "text": "Телата на петима души бяха открити във вторник в къща в град Нови Искър, след като мъж подал сигнал в полицията, че от няколко дни не може да се свърже със свои близки. Той разказал, че от 29 декември не се е чувал с брат си, с когото редовно поддържал връзка. Криминалисти от София веднага били изпратени на адреса и се натъкнали на ужасяващата гледка – в триетажната къща имало 5 трупа. Две от телата били намерени на втория етаж, а 3 – на първия. Жертвите са от едно семейство – баба, майка и внучка, баща и син. Най-възрастните убити са пенсионерът Неделчо и съпругата му. Той е работил като автомонтьор, разказват съседи. Синът му, Георги, е около 30-годишен и бил сантар в Курило. Най-младата жертва е ученичката Нанси. Вероятно семейството се е събрало в къщата да празнува Нова година. След сигнала към Нови Искър веднага били насочени още полицейски екипи, които незабавно започнали оглед на местопрестъплението. По телата на жертвите има следи от насилие, но все още се изясняват причините за смъртта. Екип на бърза помощ също е бил изпратен на мястото, а местни хора разказаха, че линейката пристигнала за 7 минути. Вечерта районът около имота остана отцепен до късно през нощта. “Купиха си къщата през януари миналата година. Платиха 60 000 евро за нея, изглеждат заможни хора, карат БМВ-та. Неделчо работи като автомонтьор, а синът му Георги е санитар в лудницата. Имат и дъщеря, която е ученичка”, разказаха вчера пред “Труд” местни хора. Те обясниха, че семейството било от много добри и любезни хора. Около 23:30 ч. на 31 декември последно били видени живи от колега на Георги, разказаха още жители на Нови Искър. “Работим по всякакви версии. Надявам се бързо да стигнем до истината”, заяви вчера вътрешният министър Валентин Радев. Главният секретар на МВР Младен Маринов също бе на мястото, за случая е уведомен и премиерът Бойко Борисов. По-късно на мястото пристигна и главният прокурор Сотир Цацаров.", "date": "2018.01.02", "title": " В тази къща убиха петима души от едно семейство\t\t\t"}
{"url": "https://trud.bg/%d0%b8%d0%b3%d1%80%d0%b0%d1%87-%d0%bd%d0%b0-%d0%bb%d0%b8%d0%b2%d1%8a%d1%80%d0%bf%d1%83%d0%bb-%d1%81%d0%b5-%d0%bf%d1%80%d0%b8%d0%b7%d0%bd%d0%b0-%d0%b7%d0%b0-%d0%b2%d0%b8%d0%bd%d0%be%d0%b2%d0%b5/", "text": "Защитникът на „Ливърпул“ Джон Фланагън призна вината си за нанесен побой над приятелката си в нощта на 21 срещу 22 декември, съобщава  25-годишният играч се яви пред съда в Ливърпул да отговаря по обвинение, че е нападнал партньорката си Рейчъл Уол в центъра на града миналия месец. Пред съда Фланагън разкри, че и двамата са били под въздействието на алкохол по време на инцидента. Присъдата за бранителя ще бъде произнесена на 17 януари, като най-вероятно ще бъде общественополезен труд. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.02", "title": " Играч на „Ливърпул“ се призна за виновен за побой над приятелката си"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%be%d1%82-%d0%b1%d1%80%d0%be%d1%8f-%d0%bd%d0%b0-%d1%82%d1%80%d1%83%d0%b4-%d0%b2-%d1%81%d1%80%d1%8f%d0%b4-4/", "text": "От първия ден на Новата година в 14 области хората започват да плащат по-скъпа вода с между 3 и 18%. Причината е, че Комисията за енергийно и водно регулиране (КЕВР) мами Брюксел с цената на водата. При това за сметка на хората. Оказва се, че причина за драстично поскъпване на водата е опитът на КЕВР да осчетоводи загубите на част от водните оператори в страната и да ги превърне в изкуствена печалба, с цената на по-солени сметки за народа. Точно 2823 пъти преувеличават зелените в поредната си манипулация за развитието на зимния туризъм в ски зона “Банско” в Национален парк “Пирин”. Лъжата, с която за пореден път организациите от коалицията “За да остане природа в България” се опитват да заблудят обществото, бе разкрита с идейния проект за трасето на втория кабинков лифт. Съоръжението, което концесионерът на ски зона “Банско” предлага да изгради, ще минава през 0,017 % от НП “Пирин” и само в ски зоната. Това няма нищо общо с измамата на зелените, че ще се строи в 48% (с 2823 път повече от 0.017%) от защитената територия. Президентът Румен Радев върна за ново обсъждане Закона за противодействие на корупцията, като го оспорва по принцип и в неговата цялост. Корупцията е негативно явление, чрез нея се овладява държавното управление от частни икономически интереси, които оказват въздействие върху вземане на решения в своя полза чрез незаконни и скрити форми на натиск или влияние. Корупцията ограничава основните права и свободи на гражданите, ерозира доверието в държавата, затруднява икономическото развитие и краде от благосъстоянието на нацията, смята държавният глава. Цяла нощ серия от трусове люляха градовете в Пиринско, но паника и излизане по улиците нямаше, хората будуваха във фейсбук и там се изляха коментарите и страховете. Най-силен трус – 5,2 по Рихтер бе усетен сутринта в 6,25. В Петрич хората споделиха, че е било доста страховито усещане, но е било за кратко. С постове за сериозно разтърсване съобщават предимно в социалните мрежи и жители на Благоевград, Банско, Разлог, Сандански, Кресна, дори и в София е усетено.   Повече от 10 икони в църквата на Златарския манастир “Св. Св. Петър и Павел” край Шумен са започнали да сълзят най-вероятно с благодатно миро. Част от тях са вградени в иконостаса, други са поставени върху двата аналоя пред него, трети са окачени по стените. Вярващи, които научили за чудото и посетили манастира до село Златар в първия ден на новата година, разказаха пред “Труд” за изненадващата благодат.   Телата на петима души бяха открити вчера в къща в град Нови Искър, след като мъж подал сигнал в полицията, че от няколко дни не може да се свърже със свои близки. Той разказал, че от 29 декември не се е чувал с брат си, с когото редовно поддържал връзка. Кримимналисти от София веднага били изпратени на адреса и се натъкнали на ужасяващата гледка – в триетажната къща имало 5 трупа. Две от телата били намерени на втория етаж, а 3 – на първия. Жертвите са от едно семейство – баба, майка и внучка, баща и син. Цяла Европа ще види защо край родния казан в Ада няма дяволи пазачи – коментар на „Труд“       Какво се случи „за първи път“ през 2017 г. по света – анализ на Димитър Гърдев        ", "date": "2018.01.02", "title": " Вижте акцентите от броя на „Труд“ в сряда, 3 януари 2018"}
{"url": "https://trud.bg/%d0%bd%d0%be%d0%b2%d0%be-%d0%b7%d0%b5%d0%bc%d0%b5%d1%82%d1%80%d0%b5%d1%81%d0%b5%d0%bd%d0%b8%d0%b5-%d0%b2-%d0%b3%d1%8a%d1%80%d1%86%d0%b8%d1%8f-%d0%be%d1%82%d0%bd%d0%be%d0%b2%d0%be-%d1%81%d0%b5-%d1%83/", "text": "Ново земетресение в Гърция се усети в България и в Македония. Земният трус, регистриран в 19:36 ч., е бил с магнитуд 4,1 по Рихтер, става ясно от сайта на  Епицентърът му е на 9 км източно от границата на Гърция с Македония при Стар Дойран и на 146 км югоизточно от македонската столица Скопие. Рано тази сутрин Гърция бе разлюляна от трус с магнитуд 5,2 по скалата на Рихтер. Той беше най-силният в серия от около десет труса през цялата нощ. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.02", "title": " Ново земетресение в Гърция, отново се усети у нас\t\t\t"}
{"url": "https://trud.bg/%d0%bf%d0%be%d0%bb%d0%b8%d1%86%d0%b8%d1%8f%d1%82%d0%b0-%d0%b8%d0%b7%d0%b4%d0%b8%d1%80%d0%b2%d0%b0-%d0%ba%d0%b5%d1%82%d0%b8-%d0%bd%d0%b8%d0%ba%d0%be%d0%bb%d0%be%d0%b2%d0%b0-%d0%ba%d1%8e%d1%85%d0%be/", "text": "Във връзка с тежко криминално престъпление, полицията издирва Кети Николова Кюхова, на 44 години, съобщават от МВР. Хората, които разполагат с информация за търсената жена,  ще помогнат за издирването й като позвънят на тел. 112 или в най-близкото поделение на МВР. Анонимността е гарантирана! АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.02", "title": " Полицията издирва Кети Николова Кюхова, вероятно във връзка с убийството в Нови Искър"}
{"url": "https://trud.bg/%d0%ba%d0%be%d0%bb%d0%b0-%d0%bf%d0%b0%d0%b4%d0%bd%d0%b0-%d0%b2-%d0%b8%d0%b7%d0%ba%d0%be%d0%bf%d0%b0-%d0%bd%d0%b0-%d0%bc%d0%b5%d1%82%d1%80%d0%be%d1%82%d0%be-%d0%b2-%d0%be%d0%b2%d1%87%d0%b0/", "text": "Две жени са в болница след зрелищна катастрофа в столичния квартал „Овча купел”, информира  . Колата им падна в изкопа за третия метродиаметър. Инцидентът е станал минути след 12 ч. днес. Заради несъобразена скорост или отказали спирачки, „Форд Фиеста”, управляван от 60-годишна жена, се е сгромолясал по таван на 10 метра под нивото на пътя. Возилото е извадено с кран, а шофьорката и нейната над 80-годишна майка са откарани във Военна болница. Те са пострадали леко, като едната е с травми на китката и гръдния кош, а другата е с пострадала ключица. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.02", "title": " Кола падна в изкопа на метрото в „Овча купел”, две жени са в болница"}
{"url": "https://trud.bg/%d1%85%d0%be%d0%bb%d0%b8%d0%b2%d1%83%d0%b4%d1%81%d0%ba%d0%b8-%d0%bc%d0%b0%d1%86%d0%ba%d0%b8-%d1%81-%d0%ba%d0%b0%d0%bc%d0%bf%d0%b0%d0%bd%d0%b8%d1%8f-%d1%81%d1%80%d0%b5%d1%89%d1%83-%d1%81%d0%b5%d0%ba/", "text": "Рийз Уидърспуун, Гуинет Полтроу, Дженифър Анистън, Кейт Хъдсън, Джесика Частейн, Алисия Викандер и още близо 300 известни жени от развлекателния бизнес са в основата на новата инициатива Time’s Up, създадена за справяне със сексуалния тормоз над жени на работното място.   Планът включва фонд за дарения като идеята е постъпилите средства да се използват за лобиране за прокарване на закони, които би трябвало да помогнат за намаляването на случаи на сексуален тормоз и дискриминация, както и за правна защита на жертви на секс тормоз. Кампанията е лъскава, богато финансирана и ще използва лицата и гласовете на популярни холивудски дами, за да разпространява своите послания до възможно най-широката публика. Някои скептично настроени наблюдатели коментираха, че това е опит на Холивуд да оправи имиджа си, пострадал тежко след разкритията за сексуални хищници по върховете на индустрията. Цялата криза тръгна именно от Холивуд и много от звездите бяха обвинени, че са си мълчали и са прикривали хора като топ продуцента Харви Уайнстийн. Дори Мерил Стрийп – най-харесваната, награждавана и обожавана американска актриса – бе обвинена в лицемерие. Тя е част от кампанията, но критици припомниха, че звездата бе една от най-близките приятелки на Уайнстийн, архивите пазят десетки снимки на двамата по различни партита. Стрийп е работила многократно с Харви. Освен това тя няколко пъти публично защити Роман Полански, съден още през 70-те за незаконен секс с дете и избягал от американските власти в Европа, където и до днес се смята за беглец от правосъдието на САЩ. В Лос Анджелис се появиха плакати на смеещите се Харви Уайнстийн и Мерил Стрийп. През очите на Мерил минава червена лента с надпис – “Тя знаеше”. Много от холивудските звезди планират и символични протести по време на връчването на наградите “Златен глобус”. Те смятат да носят черни дрехи в знак на съпричастност с жертвите на сексуален тормоз в Западния свят. Не се очаква обаче, знаменитостите да подкрепят истински жертви на жестоко сексуално насилие в ислямския свят и Африка. До момента никоя от тези организации не е изразила солидарност с протестиращите – много, от които репресирани жени – в Иран.", "date": "2018.01.02", "title": " Холивудски мацки  с кампания срещу сексуалния тормоз\t\t\t"}
{"url": "https://trud.bg/%d0%b4%d0%b5%d0%bb%d1%82%d0%b0%d0%bf%d0%bb%d0%b0%d0%bd%d0%b5%d1%80%d0%b8%d1%81%d1%82-%d0%bf%d0%b0%d0%b4%d0%bd%d0%b0-%d0%bf%d0%be-%d0%b2%d1%80%d0%b5%d0%bc%d0%b5-%d0%bd%d0%b0-%d0%bf%d0%be%d0%bb%d0%b5/", "text": "Делтапланерист падна от над 20 метра височина в гориста местност край шуменското село Коньовец. Произшествието при промяна посоката на вятъра станало към 15 часа във вторник, научи „Труд“. На мястото веднага се отзовал спасителен екип от противопожарната служба, както и линейка. 20-годишният делтапланерист е откаран в спешно отделение на шуменската болница без опасност за живота. Младият мъж е бил с временна загуба на съзнание, напаравен му е скенер, възможно е да остане под наблюдение в болницата, каза директорът на здравното заведение д-р Атанас Атанасов.  Делтапланеристът първо паднал върху дърво и това е омекотило удара. След това рухнал на земята.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.02", "title": " Делтапланерист падна от 20 метра височина"}
{"url": "https://trud.bg/%d0%b3%d1%80%d0%b8%d0%b3%d0%be%d1%80-%d1%89%d0%b5-%d0%bc%d1%8a%d1%81%d1%82%d0%b8-%d0%bd%d0%b0-%d0%bc%d0%b5%d1%81%d1%82%d0%b5%d0%bd-%d0%bb%d1%8e%d0%b1%d0%b8%d0%bc%d0%b5%d1%86/", "text": "Григор Димитров ще търси реванш за стара загуба от Джон Милман в първия си мач поединично на тенис турнира в Бризбейн (Австралия). Представителят на домакините надигра Питър Полански (Канада) със 7:6 (4), 6:0 в мач от първия кръг, в който българинът почиваше. Димитров досега не се е срещал с 28-годишния Милман на турнир от календара на АТП, но има загуба с 3:6, 4:6 на „Чалънджър“-а на трева в Нотингам (Великобритания) през далечната 2010-а, когато бе едва на 18 години. Вторият мач между двамата е утре, а дотогава Григор загрява с надпреварата на двойки. В първия кръг българинът и американският му партньор Райън Харисън взеха трудна победа с 6:3, 1:6, 10:5 над австралийски дует, съставен от Джордан Томпсън и легендата Лейтън Хюит, който се завърна на корта след 2-годишно отсъствие. „Григор е невероятен, без значение дали играе на сингъл, двойки или тройки – пошегува се Харисън. – Винаги бих се съгласил да играя с него, много щастлив съм от тази възможност.“ Двамата продължават участието си днес срещу друга местна двойка – Ник Кириос и Мат Рийд. Скандалната звезда Кириос е и сред потенциалните съперници на Димитров в полуфиналите на сингъл.", "date": "2018.01.02", "title": " Григор ще мъсти на местен любимец"}
