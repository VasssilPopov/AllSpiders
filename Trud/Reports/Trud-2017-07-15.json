{"url": "https://trud.bg/%d1%85%d0%b8%d0%bb%d1%8f%d0%b4%d0%b8-%d1%81%d0%b5-%d1%81%d1%8a%d0%b1%d1%80%d0%b0%d1%85%d0%b0-%d0%b2-%d0%b8%d1%81%d1%82%d0%b0%d0%bd%d0%b1%d1%83%d0%bb-%d0%bf%d0%be-%d0%bf%d0%be%d0%b2%d0%be%d0%b4-1/", "text": "Хиляди граждани се събраха на знаковия „Мост на мъчениците от 15 юли“, за да отбележат първата годишнина от неуспешния опит за преврат срещу турския президент Ердоган, предаде  . Очаква се президентът Ердоган да присъства на шествие за национално единство на моста над Босфора, който бе преименуван в чест на загиналите по време на опита за преврат. При засилени мерки за сигурност се събраха хиляди граждани от азиатската част на Истанбул, които започнаха шествието по знаковия мост. Основната опозиционна Народнорепубликанска партия (НРП) няма да вземе участие в церемонията в турския Меджлис. Програмата предвижда „Шествие за национално единство” от Първата (централната) сграда на Меджлиса до района в парламентарния комплекс, където ще се състои самата церемония. След това точно в 02.32 часа председателят на Меджлиса Исмаил Кахраман и президентът Реджеп Тайип Ердоган ще направят обръщения към народа. Междувременно, в предварителната програма фигурираше изказване и на лидера на турските националисти Девлет Бахчели, което предизвика силна полемика. Самият той оповести, че няма да бъде сред ораторите. Програма беше отново променена, но независимо от това НРП пак потвърди, че няма да присъства. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.15", "title": " Хиляди се събраха в Истанбул по повод 1 година от неуспешния опит за преврат срещу Ердоган"}
{"url": "https://trud.bg/%d0%b3%d0%be%d1%82%d0%b2%d1%8f%d1%82-%d1%81%d0%be%d0%bb%d0%b5%d0%bd%d0%b8-%d0%b3%d0%bb%d0%be%d0%b1%d0%b8-%d0%b7%d0%b0-%d0%bf%d0%b0%d0%bb%d0%b5%d0%bd%d0%b5-%d0%bd%d0%b0-%d1%81%d1%82%d1%8a%d1%80%d0%bd/", "text": "Високи глоби за всеки, който пали огън на пасища и ливади, предвиждат промени в Закона за опазване на земеделските земи. Ако бъдат одобрени предложените промените в закона, глоба от 1500 до 6000 лв. ще заплашва всеки, който си позволи да запали огън на ливада или пасище. „Нарушителя се установява със свидетелски показания, съвместно от директора на областна дирекция земеделие и съответно със съдействието на регионалната служба пожарна безопасност и защита на населението”, обясни пред БТВ Зорница Жекова, експерт в Министерството на земеделието и храните. Почистването на ливади и пасища с техника в пожароапасен сезон е предвидено да става, след като бъде уведомена областната дирекция по земеделие и пожарната. В противен случай санкциите са от 500 до 5000 лв. Приемането на новите правила се налагат заради мащабните пожари миналата година. „За миналата година на територията на България има над 580 горски пожара, в които са засегнати около 63 хил.декара, това е страшно много. Основната причина е човешка небрежност”, коментира Жекова.", "date": "2017.07.15", "title": " Готвят солени глоби за палене на стърнища"}
{"url": "https://trud.bg/%d0%bf%d0%be%d0%bb%d0%b8%d1%86%d0%b8%d1%8f%d1%82%d0%b0-%d1%83%d1%81%d0%bf%d0%be%d0%ba%d0%be%d1%8f%d0%b2%d0%b0-%d0%b7%d0%b0-%d0%b2%d0%be%d0%b5%d0%bd%d0%bd%d0%b8%d1%8f-%d1%85%d0%b5%d0%bb%d0%b8%d0%ba/", "text": "Няма причина и повод за тревога у живущите в района около Университетска болница „Свети Георги” в Пловдив, където в събота след обяд беше   по продължението на улица „Царевец” в участъка от булевард „Пещерско шосе” до булевард „Свобода”, съобщиха от Областна дирекция на МВР. Полицейското съдействие е било оказано при транспортиране в УМБАЛ „Свети Георги” на нуждаещ се от лечение чуждестранен военнослужещ. Около 13.45 часа полицейски екипи са били ангажирани в осигуряване на безопасното преминаване на линейка от хеликоптерната площадка на УМБАЛ „Св. Георги“ до сградата на здравното заведение. Организацията е била създадена поради транспортиран с вертолет американски военнослужещ, който по време на съвместно учение на НАТО на полигона край Ново село е получил остра бъбречна криза и това е наложило да бъде спешно подложен на лечение. Няма опасност за живота на чуждестранния военнослужещ. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.15", "title": " Полицията успокоява за военния хеликоптер в Пловдив: Няма причина за тревога"}
{"url": "https://trud.bg/%d0%b8%d0%b7%d0%b4%d0%b8%d1%80%d0%b2%d0%b0-%d1%81%d0%b5-62-%d0%b3%d0%be%d0%b4%d0%b8%d1%88%d0%b5%d0%bd-%d0%bc%d1%8a%d0%b6-%d1%81-%d0%b0%d0%bb%d1%86%d1%85%d0%b0%d0%b9%d0%bc%d0%b5%d1%80/", "text": "Издирва се 62-годишният Климент Николаев Маринов, ръст 178 см, нормално телосложение. Има алцхаймер. Облечен е със сини дънки и синя тениска, с шапка с козирка. На 30 юни към 19:30 ч. е излязъл от дома си в столичния кв. „Горубляне“ с колелото си и от този момент е в неизвестност. На 02 юли е обявен за общодържавно издирване. Ако сте забелязали някъде този човек, подайте сигнал на тел. 112 или в най-близкото поделение на МВР. / / АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.15", "title": " Издирва се 62-годишен мъж с алцхаймер"}
{"url": "https://trud.bg/%d0%b1%d1%83%d1%80%d0%b8-%d0%b8-%d0%b3%d1%80%d0%b0%d0%b4%d1%83%d1%88%d0%ba%d0%b8-%d0%bd%d0%b8-%d0%b2%d1%80%d1%8a%d1%85%d0%bb%d0%b8%d1%82%d0%b0%d1%82-%d0%b2-%d0%bd%d0%b5%d0%b4%d0%b5%d0%bb%d1%8f/", "text": "Валежи и гръмотевични бури се очакват в неделя над Западна и Централна България, има вероятност и за градушки. Хладен въздух ще нахлуе от североизток и температурите ще се понижат, като максималните ще бъдат между 17° и 22°, прогнозират синоптиците. През нощта срещу понеделник валежите ще продължат и отново на много места ще са значителни.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.15", "title": " Бури и градушки ни връхлитат в неделя"}
{"url": "https://trud.bg/%d0%bd%d0%b8%d0%ba%d0%be%d0%bb%d0%b0%d0%b9-%d0%bd%d0%b0%d0%bd%d0%ba%d0%be%d0%b2-%d0%b6%d0%b0%d0%bb%d0%b1%d0%b8-%d0%b1%d0%b0%d0%b2%d1%8f%d1%82-%d1%82%d0%be%d0%bb-%d1%81%d0%b8%d1%81%d1%82%d0%b5%d0%bc/", "text": "Основният ни приоритет в пътния сектор е максимално бързото въвеждане на тол системата. Това каза пред Нова телевизия регионалният министър Николай Нанков. Чрез нея  инфраструктурният сектор ще се самоиздържа, а в началото на 2019г. би следвало да имаме ресурс за изграждане на системата за тол таксите. Нанков заяви, че от липсата на тези финансови постъпления държавата губи по около 1,5 млн. лева на ден. Въвеждането на тол системата се бави заради многобройните обжалвания по процедурата за избор на изпълнител на поръчката. Регионалният министър съобщи, че тази есен ще започне рехабилитацията на автомагистрала „Тракия“. Ремонтът ще продължи не повече от месец и половина.", "date": "2017.07.15", "title": " Николай Нанков: Жалби бавят тол системата\t\t\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%be%d1%82-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-8/", "text": "В навечерието на 180-ата годишнина от рождението на Васил Левски (18 юли) въпросът къде са заровени тленните му останки си остава една от най-големите загадки пред българската историческа наука. Над 10 са версиите за местонахождението на гроба на Апостола, показват документи на близо век, които ще бъдат публикувани в интернет тези дни. Във вторник НВИМ ще публикува на официалната си интернет страница дигитализирания архив на комисията, издирвала гроба на Левски в края на 30-те години на 20-ти век. Заплахата от евроглоби ще ни принуди да либерализираме за чужденци пазара на земеделски площи – коментар на Емил Спахийски       Изявление на посланика на Турция Сюлейман Гьокче, предоставено специално на „Труд“        ", "date": "2017.07.15", "title": " Вижте акцентите от броя на вестник „Труд“ в неделя, 16 юли 2017"}
{"url": "https://trud.bg/%d1%80%d0%b5%d0%b4%d0%b6%d0%b5%d0%bf-%d0%b5%d1%80%d0%b4%d0%be%d0%b3%d0%b0%d0%bd-%d0%bf%d0%be%d0%b1%d0%b5%d0%b4%d0%b0%d1%82%d0%b0-%d0%bd%d0%b0%d0%b4-%d0%bf%d1%83%d1%87%d0%b0-%d0%b5-%d0%bd%d0%be%d0%b2/", "text": "Турция отбеляза със серия прояви първата годишнина от победата над превратаджиите, показвайки, че президентът Реджеп Ердоган здраво държи юздите на властта. Денят 15 юли бе обявен за годишен национален празник на “демокрацията и единството”, имаше тържествена възстановка, извънредно заседание на парламента, символични събития, безплатен транспорт и интернет. “Нищо няма да бъде същото, както преди 15 юли”, заяви Ердоган в навечерието на честванията и сравни победата над пучистите с битката при Галиполи от Първата световна война, когато османските сили устояха на настъплението на войските на Антантата и това стана един от основните стълбове на Кемалистка Турция. “Държавите и нациите имат преломни моменти в историите си. 15 юли е такава дата за Турция”.  На заседанието в парламента премиерът Бинали Йълдъръм заяви, че събитията преди година са били “Втора война за независимост” след конфликта, довел до създаването на съвременната турска държава през 20-те години на XX век. “Този парламент, който устоя на бомбите, позволи да му бъде взета властта. През изминалата година и съдебната система бе унищожена. Вместо бърза нормализация, имаме постоянно извънредно положение”, опонира Кемал Калъчдароглу, лидерът на основната опозиционна Народнорепубликанска партия. Започналият на 15 юли 2016 г. преврат, в който участваше авиация и танкове, бързо бе осуетен, след като властта прегрупира силите си, а хората излязоха по улиците в подкрепа на Ердоган. Последва небивала чистка в историята на Турция – арестувани бяха над 50 000, други над 100 000 бяха уволнени. От петък още 7563 полицаи, военни и чиновници са на улицата. “Половин милион души са били уволнени при обединението на Германия и никой не е казал нито дума”, каза Ердоган в интервю за Би Би Си. “Трябва ли да оставим тези пучисти на позициите им и да не ги уволним, когато ги заловим? Защо държавата трябва да “храни” онези, които са членове на терористична организация”, добави той.", "date": "2017.07.15", "title": " Реджеп Ердоган: Победата над пуча е ново Галиполи"}
{"url": "https://trud.bg/%d0%bd%d0%b0%d0%b4-10-%d0%b2%d0%b5%d1%80%d1%81%d0%b8%d0%b8-%d0%b7%d0%b0-%d0%b3%d1%80%d0%be%d0%b1%d0%b0-%d0%bd%d0%b0-%d0%bb%d0%b5%d0%b2%d1%81%d0%ba%d0%b8/", "text": "В навечерието на 180-ата годишнина от рождението на Васил Левски (18 юли) въпросът къде са заровени тленните му останки си остава една от най-големите загадки пред българската историческа наука. Над 10 са версиите за местонахождението на гроба на Апостола, показват документи на близо век, които ще бъдат публикувани в интернет тези дни. „Във всяка версия, в даден момент, определени изследователи са откривали зрънце истина. Към настоящия момент обаче нито една от тях не е доказателствено потвърдена”, каза пред „Труд” историкът д-р Стоян Николов от Националния военноисторически музей. Във вторник НВИМ ще публикува на официалната си интернет страница дигитализирания архив на комисията, издирвала гроба на Левски в края на 30-те години на 20-ти век. В него са събрани спомени и сведения за вероятното му местоположение и проучвания на различните хипотези. „Всеки един от хората, които през годините са проучвали тази проблематика, го е правил със идеята да бъде полезен на своето Отечество с доказателствата, изводите и откритията си”, коментира Николов, който е и част от колектива на НВИМ, работил по уникалния дигитален архив.  Преди 80 години в комисията са включени изтъкнати изследователи. Тя проучва и систематизира всички налични сведения, достоверни или не особено. Дейността й продължава няколко години, но в крайна сметка не излиза със заключение. „Забележителното е как преди осем десетилетия българската общественост и държавни институции полагат всички възможни усилия, за да открият това свято място. За жалост те не се увенчават с успех”, каза Стоян Николов. И до днес диренията на професионалисти или любители не са се увенчали успех. Историкът обаче е уверен, че дигиталните документи ще бъдат от полза за изследователите, настоящи и бъдещи, които приемат откриването на гроба на Левски за своя мисия. Миналата седмица инициативен комитет предложи проект за паметник на Васил Левски на столичната ул. „Дамян Груев”, до министерството на земеделието, за което „Труд” съобщи. Точно на това място, според проучванията на писателя Николай Иванов, са погребани тленните останки на Апостола. „Самият Николай Иванов е идвал в нашия музей, преглеждал е архива. Доколкото зная, се позовава на някои от документите, открити при нас”, разкри Стоян Николов. На 18 юли НВИМ ще работи извънредно, а входът за постоянната хронологична и външна експозиция ще е на половин цена. Гостите на музея ще могат да видят косите на Левски, запазени от майка му, кръстчето, което е носил постоянно, тасчето за вода, личния му револвер „Гасер”. Няколко от документите, влезли в дигитализирания архив, ще бъдат показани на първи път в оригинал. Архивът, който военноисторическият музей ще публикува, е в обем от няколкостотин страници, като част от документите имат копия и преписи. Най-раните са от периода непосредствено след Освобождението, няколко са от 1885 г. във връзка с дейността на комитета, работил за съграждането на паметника на Васил Левски, включително документи за самото му откриване на 22 октомври 1895 г. – планът, по който е трябвало да протече откриването, стихотворението на Дюкменджиев, което той произнася, речта на Стоян Заимов, разкри историкът Стоян Николов. Едно от интересните свидетелства е заключителното становище на комисията, в което тя дава равносметка за свършеното. „В него се разглеждат различните версии за местонахождението на гроба на Левски и достоверността им, но така и не се оформя категоричен избор. Самата комисия упоменава над 10 места, на които той би могъл да е погребан. Всички те са в пределите на днешна София“, обясни д-р Николов. Част от хипотезите се определят като неособено достоверни. Други са разгледани по-обстойно – като тази за старите софийски гробища. Изследвана е и версията, че тленните останки на Апостола се намират под основите на неговия паметник. Една от версиите, която в годините на социализма стана повод за разпалена дискусия – че Левски е погребан в църквата „Света Петка“ в подлеза на ЦУМ, е отхвърлена от комисията още през 30-те години като малко вероятна. „Така или иначе обаче, голямото доказателство го няма“, посочи историкът. В България има над 135 паметника на Васил Левски. Някои от тях са съвсем скромни плочи и бюстове в читалища и училища из села и градове. Най-голям е паметникът в Ловеч – цели 14 м, като само фигурата на Апостола в цял ръст е 9 метра. София е първенец сред градовете по брой на паметниците в чест на революционера – 7. На второ място е Варна с 4, а на трето Враца с 3. Преди време имаше идея за издигането на колосален монумент с височина 133 метра край Свиленград, но тя бе отхвърлена от експертите. 24 паметника разказват за славата на Апостола по света. Повечето са в Европа, като в някои държави има по три – Румъния, Молдова, или два – в Сърбия и Украйна. Ликът на Левски обаче може да се види и в далечни страни като Япония, Аржентина и разбира се САЩ. Интересна е историята около паметника в Куба. Български работници, го изграждат със собствени сили в двора на завода, в който работят (завод „Васил Левски“). Бюстът е от бронз и е открит през 1981 г.", "date": "2017.07.15", "title": " Над 10 версии за гроба  на Левски\t\t\t"}
{"url": "https://trud.bg/%d0%bc%d0%b0%d0%bb%d0%ba%d0%b8%d1%8f%d1%82-%d0%b1%d0%b0%d0%b9%d1%80%d1%8f%d0%bc-%d0%b2%d0%b5%d1%87%d0%b5-%d0%b5-%d0%bd%d0%b0-%d0%ba%d1%80%d0%b0%d0%ba%d0%b0-%d1%81%d0%bb%d0%b5%d0%b4-%d1%82%d1%80%d0%b0/", "text": "Малкият Байрям вече е на крака след трансплантацията, извършена в края на юни в клиника в германския град Тюбинген, когато баба му Селима му дари бъбрек, съобщи  .  предизвика скандал в началото на годината. Той трябваше да замине за Германия още през февруари с осигурени средства за трансплантацията от Фонда за лечение на деца. В последния момент обаче от Министерството на здравеопазването не разписаха необходимия формуляр за пътуването с мотива, че детето може да бъде оперирано у нас – в болница „Лозенец“ в София. След обществен натиск   в чужбина и замина на 27 март за Германия с баба си, която беше донор на бъбрек, и дядо си, който е придружител. Детето беше внимателно подготвено за трансплантацията и тя беше направена в края на юни. Лекарите успяха да спасят пикочния му мехур. Селима също се възстановява бързо след операцията. Малкият Байрям е вече на крака, храни се нормално и може да пие вода, колкото иска, което беше и негова мечта. В очите на детето и близките ме днес може да се види много радост и благодарност. Байрям е по-щастлив от всякога. След месеците прекарани в германската болница момчето има нова мечта и тя е един ден да стане доктор, за да помага на хората. Лекарите смятат, че детето се възстановява изключително бързо. „Бях много сигурна, че всичко ще бъде успешно и искам да кажа на всички хора нека да имат вяра и надеждата…, когато имаш вяра всичко минава успешно”, казва Селима Али, баба на Байрям. В болницата в Тюбинген вече почти всички познават малкия Байрям. Лекарите споделят, че макар да имат дългогодишен опит в работата с деца, рядко са срещали борец като него. На Байрям му предстоят редица контролни прегледи, като лекарите планират да направят през следващите два месеца, а след това момчето може да се прибере у дома. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.15", "title": " Малкият Байрям вече е на крака след трансплантацията в Германия"}
{"url": "https://trud.bg/%d0%b0%d1%85-%d1%82%d0%be%d0%b7%d0%b8-%d0%ba%d0%bb%d0%b0%d1%81%d0%be%d0%b2-%d0%bf%d0%be%d0%b4%d1%85%d0%be%d0%b4-%d0%ba%d1%8a%d0%bc-%d0%ba%d0%bb%d0%b0%d1%81-%d0%bf%d1%80%d0%be%d1%81%d0%bb/", "text": "Вицепремиерът и голям патриот Валери Симеонов отново изби рибата с поредната си приумица – да отпадне добавката за прослужено време в заплатите на хората. Всъщност, това не е нова идея. Тя циркулира отвреме-навреме в т. нар. публично пространство, подхвърлена от представители на работодателските организации. В момента ситуацията е следната – всеки работник и служител, нает у нас, има право на допълнителен процент върху трудовото си възнаграждение, който се определя от неговия професионален стаж – прослужените години. Този процент е регламентиран в Кодекса на труда и в съответните наредби към него. Той не може да бъде по-нисък от 0,6 на сто за всяка година стаж, в редица дейности – съдебна система, силови структури, държавна администрация, той стига до 2 процента. Да приемем, че даден служител с 20-годишен стаж е със заплата от 1000 лв. на месец. Ако неговият процент за „клас“ е 0,6 за всяка година, то той ще получава още 120 лева върху заплатата. А ако е в привилегированите категории, за които споменахме по-горе,  добавката скача на 400 лева. Получаваните възнаграждения се включват и във формулата за изчисляване на пенсиите. Ако тази добавка за прослужено време отпадне, интерес ще имат преди всичко работодателите. Дори, ако приемем, че в началото допълнителната сума ще бъде включена към основното трудово възнаграждение, никой не дава гаранции, че тя ще расте и след това. В случая, в който държавата е работодател, нещата са още по-прости. Тя може да икономиса от разходите си и впоследствие – да направи същото, като дойде време да плаща пенсии. Освен това при държавните служители нещата стоят по-различно – държавата им плаща и личната осигурителна вноска. Така може да се стигне до сериозна конфронтация между наемния труд в частния сектор и в обществения, смятат експерти. Излиза, че интерес от отпадане на парите за „клас“ имат работодателите и самата държава, но не и хората на наемния труд. Те основателно се опасяват, че така ще им паднат доходите. Истината е, че България все още не е готова за такава мярка. Примерите с други страни са неподходящи и неприложими. Системата за израстване на кадрите в дадена фирма или организация все още няма нищо общо с тази в страните с традиции от западния свят. Трябва ли да напомняме крилатите фрази, че всички сме братовчеди, за шуробаджанащината и роднинско-властовите схеми за разпределяне на обществените поръчки от по-близкото ни минало и от сегашното настояще? Председателят на социалната комисия в парламента Хасан Адемов нарече идеята на вицепремиера Валери Симеонов скандална. Ако този клас отпадне и това доведе до намаление на доходите, това ще създаде огромно напрежение в обществото. Идеята не е обсъдена нито в ПГ на ГЕРБ, не знам да е обсъждана в МС, коментира Хасан Адемов. Според него участието на националисти в държавата е на път да породи нов скандал в обществото. За да се стигне до решение на този проблем трябва задължително да има широка публична дискусия, за да се чуят всички мнения. „Темата се появи от небитието, без да е обсъдена, което не мисля, че е най-добрият начин да се обсъжда този изключително сложен въпрос. Участие на синдикатите, работодателите и държавата е легитимният начин да се реши въпросът, в противен случай ще остане усещането, че е ощетена едната или другата страна“, подчерта Хасан Адемов. Г-н Адемов е прав. Валери Симеонов не подходи никак патриотично с класовия си подход към клас „прослужено време“. Но вероятно целта, която преследва, е друга. Ето една възможност обществото да бъде подхлъзнато в посока на дискусия за нещо, което наистина е извадено от небитието. Но да не се занимава със сериозния скандал около разхищенията в ремонтите на НДК и бъдещето председателство на Съвета на Европейския съюз, например. Може и да се спори – вероятно добавките за клас и прослужено време са вече отживелица и трябва да се мисли сериозно за замяната им с една по-справедлива система за стимулиране на добре подготвените и новаторски мислещи работници и служители. Но не е ли също отживелица състоянието на образованието и здравеопазването в България, какво става с демографската политика, с превъоръжаването на армията и осигуряването на нормални условия за работа в правозащитните органи?. И не трябва ли да се подредят най-напред приоритетите, а после да остане време за „патриотични“ изблици и заигравки с доходите на хората? За придобит трудов стаж и професионален опит на работниците и служителите се заплаща допълнително месечно възнаграждение в процент върху основната работна заплата, определена с индивидуалния трудов договор. За придобит трудов стаж и професионален опит се зачита стажът, признат по реда на Кодекса на труда за времето, през което работникът или служителят е работил и продължава да работи в предприятието, в т.ч. на различни работни места и длъжности. В случаите по чл. 123 и 123а от Кодекса на труда при определянето на допълнителното възнаграждение по ал. 1 се зачита и времето, през което работникът или служителят е работил в предприятието преди промяната на работодателя. При определяне размера на допълнителното трудово възнаграждение за придобит трудов стаж и професионален опит работодателят отчита и трудовия стаж на работника или служителя, придобит в друго предприятие по смисъла на § 1, т. 2 от допълнителните разпоредби на Кодекса на труда на същата, сходна или със същия характер работа, длъжност или професия.", "date": "2017.07.15", "title": " Ах този класов подход към клас “прослужено време”\t\t\t"}
{"url": "https://trud.bg/%d0%bc%d0%be%d0%b4%d0%b5%d1%80%d0%bd%d0%b8%d1%8f%d1%82-%d1%84%d0%b5%d0%bc%d0%b8%d0%bd%d0%b8%d0%b7%d1%8a%d0%bc-%d1%82%d1%80%d0%be%d0%b2%d0%b8-%d0%b7%d0%b0%d0%bf%d0%b0%d0%b4%d0%bd%d0%b8%d1%8f-%d1%81/", "text": "Съвременният феминизъм е отрицание на всичко, за което са се борили истинските феминистки във времената, в които жените наистина не са имали равни политически права. Днес Западният свят осигурява най-големия комфорт и най-много възможности за просперитет и пълна личностна реализация на представителките на нежния пол в цялата човешка история. И точно сега модерните феминистки са в разгара на яростна и безпринципна война срещу самите устои на Запада, те желаят да демонтират най-качествената цивилизация и по този начин да се лишат от всички привилегии, които този техен смъртен враг им е осигурил. Днешните радикални активистки от така наречената „трета феминистка вълна“ са по-шумни, влиятелни и разведени с реалността от когато и да е било. Те са сплотени в купища престижни неправителствени организации и тинк-танкове, инфилтрирали са се на всички значими нива в медийните, академичните и културните елити. Тяхното токсично влияне се усеща навсякъде. От журналистически материали, в които обвиняват мъжете за вси беди до филмови, литературни и телевизионни продукти, проектирани с идеята да пласират пропаганда по възможно най-публичните, масови и ефективни комуникационни канали. Целият културен пейзаж е засегнат. Всеки филм или сериал, който не съдържа силни и положителни женски образи или акцентира основно върху физическата красота на дамите е обявяван и осъждан като сексистки боклук. Правят се нови версии на мъжки класики като „Ловци на духове“ и „Бандата на Оушън“, но вече изцяло с женски актьорски състави. Холивуд интерпретира почти всички явления, събития или идеи през ракурса на радикалния феминизъм. Пропагандата се е превърнала в естетически и идеологически ключ за целия пъстър и богат заобикалящ ни свят. Както едно време в комунистическите държави филмите, книгите и пиесите са били оценявани – и съответно цензурирани – според тяхната „идейна чистота“, така днес купища културни продукти преминават през месомелачката на модерната феминистка пропаганда. Ала сега това се прави доброволно и без държавна намеса, които в известен смисъл прави явлението още по-тревожно. А модерната феминистката пропаганда се състои от няколко дълбоко противоречиви идеи, мариновани в идеологическата каша на постмодернизма и културния релативизъм. Те твърдят, че Западната цивилизация е изконно расистка, сексистка, ксенофобска, фалоцентрична и не подлежи просто на фина настройка или дори реформация, а трябва да бъде срината и изцяло пренаправена по техния идеологически калъп. Те искат да внушат вечна вина на мъжете за всичко лошо, което се случва в света. От една страна желаят пълно равноправие (каквото вече има), но от друга лобират за специално отношение и незаслужени привилегии. Фантазират си, че всички разлики между мъжете и жените са чиста социална конструкция и нямат никаква биологична основа. Дори отиват по-далече и желаят да изличат от лицето на земята реалността на биологичния пол. В същото време те се рисуват като застрашен и репресиран колектив и третират всяка критика като насилие и заплаха. Миналата година от високата трибуна на ООН няколко видни модерни феминистки представиха доклад, в който се препоръчваше всяка неприятна публикация срещу тях в Интернет да бъде обявена за незаконна и съответно забранена. Една от най-отровните идеи на модерния феминизъм е именно криминализирането на речта. Критиката е престъпление, иронията е изнасилване, сатирата е садизъм. Добре дошли в „прекрасния нов свят“ на радикалния релативизъм. Легендарната феминистка, философка и авторка, прочула се с провокативните си текстове през 60-те и 70-те години на миналия Камил Палия бе една от първите, които забелязаха моралното и интелектуално разложение на нейното движение. „Не приемам това, което се случва днес. Митът за разликите в заплащането, например. Взимат се общи статистики за спечеленото от мъжете и жените и се вижда, че мъжете правят средно повече пари. И се започва истерична кампания за равно заплащане. Но се изпуска факта, че жените правят различни професионални избори и в крайна сметка често отиват в професии, които не са толкова лукративни. Много жени избират сигурна, чистичка офисна работа. Мъжете са тези, които избират най-опасните, рискови, но и високо платени позиции. Между 92% и 94% от смъртните случаи по време на работа са мъже. Но никой не говори за това. Искам да кажа, че нешастието и недоволството на жените не е причинено от мъжете или възможностите да кариера. Жените трябва да престанат да играят ролите на жертви и да спрат да обвиняват мъжете за всичко, което не им харесва в новия свят на равни възможности и свободен избор.“ Съвременната представа за феминистките е помрачена и от кохортите нарочно непривлекателни активистки със синя коса, гъста растителност под мишниците, 20 до 60 излишни килограми телесна маса и татуировки със сърп и чук, и Че, на едрото, отпуснато рамо. Непоносими, но агресивно промотирани феминистки като Лена Дънам са се превърнали в символ на движението в Западния свят с тяхната мисия да погребат женските качества като елегантност и изящество под колосални количества политкоректни, тоталитарни слогани за „токсичното мъжество“, „експлоатацията на жените“ и, разбира си, омразния, демоничен, всесилен „Патриархат“! Те обожават да пишат и говорят за мъжката конспирация, държат се като сектантки. Ярка илюстрация беше глобалната кампания Ban Bossy. Целта бе официалното изхвърляне на думата bossy – шеговито определение за дами, които се държат шефски – от английския език. Това си беше модерен лобизъм за брутална цензура. В одиозната и абсурдна по своята природа кампания се включиха десетки световноизвестни дами, сред които Виктроия Бекъм. Бийонсе, Шинийд О Конър, Дженифър Гарнър, Джейн Линч… Те участваха в промоционални клипове, в които призовават за тоталитарната езикова мярка. Дори Мишел Обама подкрепи щедро финансираната от различни корпорации и организации кампания. За зла тяхна беда забрана нямаше. Но опитите да се контролира езика и да се модифицира културната тъкан чрез социално инженерство продължават и ще продължават. Повечето жени нямат и не искат да имат нищо общо с фракцията на съвременните фанатизирани феминистки. Но това малцинство от силно идеологизирани активистки е диспропорционално представено в медийните, академични и културни елити. Резултатът от техния джихад срещу смисъла и стила е отслабване на имунната система на Запада.", "date": "2017.07.15", "title": " Модерният феминизъм трови Западния свят\t\t\t"}
{"url": "https://trud.bg/%d0%bf%d0%be%d1%81%d0%bb%d0%b0%d0%bd%d0%b8%d0%ba-%d1%81%d1%8e%d0%bb%d0%b5%d0%b9%d0%bc%d0%b0%d0%bd-%d0%b3%d1%8c%d0%be%d0%ba%d1%87%d0%b5-%d0%bd%d0%b0-%d0%bf%d1%8a%d1%80%d0%b2%d0%b0%d1%82%d0%b0-%d0%b3/", "text": "Турски граждани застанаха срещу танкове в Истанбул по време на преврата, започнал вечерта на 15 юли 2016 г. И накрая пучът не успя. За мнозина денят 15 юли 2016 г. бе обикновен летен ден. Уви, не и за гражданите на Турция, след падането на мрака до призори на другата сутрин. През тази съдбовна нощ в Турция беше извършен най-ужасяващият терористичен акт в нейната история. С напредването на часовете се разплете зловещата конспирация, която придоби нечувана форма на жестокост, отне живота на стотици хора и рани хиляди, почти всички цивилни. Сцените, които се разиграха, не бяха каскадьорска игра от екшън филм. Това беше реалност – ескалиращо насилие от развилнели се, въоръжени до зъби екстремисти. Този нагъл акт бе замислен, организиран и изпълнен с оръжие в ръка от Фетхуллахистката терористична организация (ФЕТО). В крайна сметка обреченият на провал заговор бе осуетен, но това беше заплатено с огромни човешка жертви. Утрото на следващия ден осветли мащабите на пораженията – 250 загинали и над 2 200 ранени или осакатени. Въпреки понесените удари, на пътя на конспирацията, рамо до рамо със силите за сигурност, се изправиха обикновените, самоотвержени граждани, изпълнени с решителност да защитят устоите на турската демокрация и конституционен ред. През това време дръзките формирования на ФЕТО превземаха улиците и небето, бомбардировачи атакуваха парламента, президентството, казармите и полицейските управления. Военните хеликоптери и бойните танкове покосяваха хората от упор. Агресията прерасна в кървава баня, за да бъде потушена неподозираната обществена съпротива. Тази безумна ярост бе насочена срещу едно демократично избрано правителство. Това бе безразсъдство, чиято цел бе да потъпче демокрацията и да разбие конституционния ред във всичките му форми. Главен организатор на цялото това безумство бе самопровъзгласилият се „вселенски имам“ Фетхулах Гюлен, наричан също и „месия“ от своите последователи. Безразборната употреба на сила покоси невинни души и ги направи свидетели на ужасяващи сцени. Независимо от бруталната саморазправа, турските граждани, без оглед на произход и политически възгледи, отказаха да отстъпят и отблъснаха с непоклатимост смъртоносните оръжия. Всички тези събития представляваха откровена заплаха за демократичните устои на страната. Изборът беше екзистенциален, безапелационен и неотложен. Конспиративното инфилтриране на ФЕТО в различни нива в обществените институции беше масово. Днес този заговор вече е документиран с неопровержими доказателства и Турция е впрегнала всички ресурси, с които разполага, за да защити върховенството на закона и демокрацията. Опитът за преврат бе извършен на фона на едновременни атаки от страна на терористите от ПКК и ДАЕШ. Към днешна дата конституционният ред устоя и демокрацията победи, макар че понесе тежки щети. Когато се налагат спешни мерки за спазване принципите на правовата държава и международните ангажименти, е нужно много повече от кабинетна политика. Иска се издръжливост, отдаденост и лидерски качества. Положителното в тези събития е, че законността просъществува, въпреки предизвикателствата. Изминалата една година бе най-висшето постижение на турската демокрация. Трудностите са ясни. Ние обаче ще се справим с тях, защото сме длъжни пред бъдещите поколения. Днес е крайно време всички демократични държави да застанат до Турция, за да подкрепят универсалните права, свободи и върховенство на закона. Призоваваме нашите приятели и партньори да демонстрират солидарност с турската демокрация, без условия и резерви. Самооправданата „универсална“ идеология на ФЕТО далеч не е престанала да съществува, а действа в привидно безобидни форми и много страни са изложени на нейните посегателства. На тази тъжна годишнина отдаваме почит на падналите герои и стожери на демокрацията. Прекланяме глава пред паметта им. Тяхната саможертва не беше напразна. Прогресивната демокрация, основните права и всеобщите свободи ще избуят още по-здрави и силни върху завещаното от тях.", "date": "2017.07.15", "title": " Посланик Сюлейман Гьокче  на първата годишнина от преврата: Да почетем паметта на падналите герои за демокрация*"}
{"url": "https://trud.bg/%d1%82%d1%80%d0%b8%d0%bc%d0%b0-%d0%b4%d1%83%d1%88%d0%b8-%d1%81%d0%b0-%d0%bf%d0%be%d1%81%d1%82%d1%80%d0%b0%d0%b4%d0%b0%d0%bb%d0%b8-%d0%bf%d1%80%d0%b8-%d1%81%d1%82%d1%80%d0%b5%d0%bb%d0%b1%d0%b0-%d0%b2/", "text": "Трима граждани на Албания са пострадали при опит за нападение в град Шкодра, предава  . Съгласно разпространената информация, тримата са ранени при стрелба в близост до центъра на града. Въпреки бързото отзоваване на полицията нападателят не е заловен и към момента е обявен за издирване. Причините и мотивите за опита за нападение не са известни на властите. Разследването по случая продължава. Други подробности за инцидента не се съобщават.", "date": "2017.07.15", "title": " Трима души са пострадали при стрелба в Албания"}
{"url": "https://trud.bg/%d0%bc%d0%b0%d0%ba%d0%b5%d0%b4%d0%be%d0%bd%d1%81%d0%ba%d0%b0%d1%82%d0%b0-%d0%bf%d0%b0%d1%80%d1%82%d0%b8%d1%8f-%d0%b3%d1%80%d0%be%d0%bc-%d0%bd%d0%b0%d1%81%d1%82%d0%be%d1%8f-%d0%b7%d0%b0-%d1%80%d0%b5/", "text": "В рамките на пресконференция Гражданската опция за Македония (ГРОМ) настоя Договорът за добросъседство с България незабавно да бъде направен обществено достояние и да се отвори дебат за него, предаде скопският телевизионен канал A1 On. Вицепредседателят на партията Любчо Пренджов заяви, че споразумението е въпрос, по който гражданите трябва да се произнесат – през октомври, когато ще бъдат проведени и изборите за местна власт. „Това правителство обеща, че ще работи прозрачно и че по всички въпроси ще бъдат отваряни обществени дебати. Вчера премиерът Заев пред очите на цялата македонска общественост поиска закрито заседание на Комисията по външна политика на Събранието на Република Македония. Господин Заев, не може да издържите и 45 дни – лъжата е по-силна от вас. Искате непрозрачно и далеч от очите на хората да говорите и да подписвате договори, които засягат македонските национални интереси“, отбеляза Пренджов, допълвайки, че Договорът за добросъседство е представен пред депутатите в Народното събрание в София на 5 юли. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.15", "title": " Македонската партия ГРОМ настоя за референдум за Договора за добросъседство с България"}
{"url": "https://trud.bg/12-%d1%87%d0%b0%d1%81%d0%be%d0%b2-%d0%bc%d1%83%d0%b7%d0%b8%d0%ba%d0%b0%d0%bb%d0%b5%d0%bd-%d0%bc%d0%b0%d1%80%d0%b0%d1%82%d0%be%d0%bd-%d1%81%d1%8a%d0%b1%d1%80%d0%b0-%d1%85%d0%b8%d0%bb%d1%8f%d0%b4%d0%b8/", "text": "Най-голямото музикално събитие на открито у нас – MTV Presents Varna Beach, препълни в събота Южния плаж на Европейската младежка столица Варна. 12-часовият маратон започна по обяд при нечувани мерки за сигурност. Цялата зона около Морска гара и крайбрежния бул. “Приморски” бе отцепена, катер на “Гранична полиция” бдеше в морето, а патрули с кучета обикаляха около КПП-тата, където се изви огромна опашка от мераклии да купят билет и да стигнат по-близо до огромната 70-метрова сцена, вдигната на 17 м височина. “Летният купон е тук”, обяви в интервю за МTV кметът на Варна Иван Портних. Заедно с министъра на туризма Николина Ангелкова той рекламира предимствата на морската столица като идеално място за морска почивка, но и град с богата история и култура. Кулминацията се чакаше след 21 ч с дебюта у нас на популярните Bebe Rexha, Steve Aoki. Преди тях публиката куфя с Jonas Blue, Redfoo, Tinie Tempah, Gorgon City, R3wire & Varski, Superhero Djs. Организаторите обявиха в аванс, че очакват над 20 000 посетители. Част от закупилите билети предпочетоха да изчакат следобедния морски бриз, тъй като веднъж излязъл от зоната за сигурност посетител не можеше пак да се върне на шоуто. Забранено бе и внасянето на храни и напитки, знамена, оръжия и домашни любимци. Според договора, подписан между общината и MTV, плажни мегаконцерти ще има и през следващите 4 години.", "date": "2017.07.15", "title": " 12-часов музикален маратон събра хиляди на плажа\t\t\t"}
{"url": "https://trud.bg/%d1%80%d1%83%d0%bc%d0%b5%d0%bd-%d1%80%d0%b0%d0%b4%d0%b5%d0%b2-%d0%bf%d1%80%d0%b8%d1%81%d1%8a%d1%81%d1%82%d0%b2%d0%b0-%d0%bd%d0%b0-%d1%86%d0%b5%d1%80%d0%b5%d0%bc%d0%be%d0%bd%d0%b8%d1%8f-%d0%bf%d0%be/", "text": "Президентът Румен Радев участва в церемонията по повод 140 години от рождението на Елин Пелин. Той произнесе слово пред гостите и поднесе цветя на паметника на писателя в град Байлово, информира  . АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.15", "title": " Румен Радев присъства на церемония по случай 140 години от рождението на Елин Пелин"}
{"url": "https://trud.bg/%d1%81%d1%82%d0%be%d0%bb%d1%82%d0%b5%d0%bd%d0%b1%d0%b5%d1%80%d0%b3-%d0%b8%d0%b7%d1%80%d0%b0%d0%b7%d0%b8-%d0%b7%d0%b0%d0%b3%d1%80%d0%b8%d0%b6%d0%b5%d0%bd%d0%be%d1%81%d1%82-%d0%bf%d0%be-%d0%bf%d0%be/", "text": "Генералният секретар на НАТО Йенс Столтенберг изрази загриженост по повод решението на турските власти да забранят посещение на делегация на Бундестага в натовската база в Коня, съобщава вестник Die Sueddeutsche Zeitung. „Ние се надяваме, че Германия и Турция ще бъдат в състояние да намерят приемлива и за двете страни дата за посещение“, заяви говорител на Алианса след среща на Столтенберг с турския външен министър Мевлют Чавушоглу, като допълни, че решаването на спора е от ключово значение за НАТО. В НАТО се опасяват, че обявената в петък забрана за посещение на германски депутати в турската база може да доведе до решение на Берлин да изтегли военнослужещите си от нея. Това в крайна сметка ще се отрази на ефективността на НАТО в подкрепата на международните усилия за борба с близкоизточната радикална групировка „Ислямска държава“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.15", "title": " Столтенберг изрази загриженост по повод забраната за посещение на германска делегация в базата в Коня"}
{"url": "https://trud.bg/%d0%bc%d0%b0%d0%bb%d0%ba%d0%b8-%d0%ba%d0%b0%d1%80%d0%b0%d1%82%d0%b8%d1%81%d1%82%d0%b8-%d0%b4%d0%b0%d1%80%d0%b8%d1%85%d0%b0-%d0%b2%d1%80%d1%8a%d1%81%d1%82%d0%bd%d0%b8%d1%86%d0%b8-%d1%81-%d0%bc%d0%b5/", "text": "Възпитаниците на спортен карате клуб „Нихонто“ събраха и дариха дрехи на свои връстници от дневния център за младежи и деца с ментални увреждания „Свети Йоан Златоуст“ във Варна. В него се обучават и обгрижват 40 подрастващи и младежи с умствена изостаналост на възраст от 5 до 29 г. Младите спортисти, ръководени от световния шампион сенсей Захари Дамянов, отправиха апел повече хора да се включат в благородната кампания и да дарят играчки и облекла за центъра. Талантите тренират в клуба към Българската карате киокушин федерация. Те обясниха, че с жеста искат да покажат, че в залата за бойни изкуства ги възпитават не само на самозащита и уважение, но и на съпричастност.", "date": "2017.07.15", "title": " Малки каратисти дариха връстници с ментални увреждания"}
{"url": "https://trud.bg/%d1%81%d0%b1%d0%b0-%d0%be%d1%80%d0%b3%d0%b0%d0%bd%d0%b8%d0%b7%d0%b8%d1%80%d0%b0-%d0%b1%d0%b5%d0%b7%d0%bf%d0%bb%d0%b0%d1%82%d0%bd%d0%b8-%d0%bf%d1%80%d0%b5%d0%b3%d0%bb%d0%b5%d0%b4%d0%b8-%d0%bd%d0%b0/", "text": "Безплатни прегледи на автомобили организират от Съюза на българските автомобилисти в Благоевград. Всички желаещи могат да закарат колите си за проверка днес от 10 до 16 часа, съобщава  . По данни на световни организации около 3500 души загиват ежедневно на пътя. Като най-честа причина за катастрофите е и неизправността на автомобилите, а най-засегнати са младежите между 15 и 29 години. За това от Съюза на българските автомобилисти се включват в инициативите на световната организация ФИА за проверка на автомобилите и тяхната безопасност. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.15", "title": " СБА организира безплатни прегледи на автомобили в Благоевград"}
{"url": "https://trud.bg/%d0%b7%d0%b0%d0%bf%d0%be%d1%87%d0%b2%d0%b0%d1%82-%d1%87%d0%b5%d1%81%d1%82%d0%b2%d0%b0%d0%bd%d0%b8%d1%8f%d1%82%d0%b0-%d0%bd%d0%b0-135-%d1%82%d0%b0%d1%82%d0%b0-%d0%b3%d0%be%d0%b4%d0%b8%d1%88%d0%bd%d0%b8/", "text": "Започнат честванията на 135 години парк „Княз-Борисова градина“. За откриването на кампанията Столична община ще предостави на гражданите възможността да се повозят на един от автентичните файтони от началото на 20 век, който ще бъде на разположение на граждани между 11:00 и 14:00 часа в парка. Поради очакванo голям интерес и сравнително ограничен капацитет на файтона, с предимство при возенето ще са 30 от отговорилите правилно на въпрос, зададен в страницата „Зелени решения за София“ във Facebook, съобщиха от пресцентъра на Столична община. Във връзка с юбилея на най-стария и най-големия парк в София Столична община планира в рамките на следващите месеци, провеждане на различни инициативи, включително повишаване на достъпността на историята на парка, възстановяване на елементи от парка в автентичния им вид, специална защита на ценни дървесни видове, прочистване от опасни дървета, поставяне на къщички за птици и др. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.15", "title": " Започват честванията на 135-тата годишнина от откриването на Борисова градина"}
{"url": "https://trud.bg/%d0%bf%d0%be%d0%bb%d0%b8%d1%86%d0%b0%d0%b8-%d0%be%d1%82%d0%ba%d1%80%d0%b8%d1%85%d0%b0-%d1%86%d1%8f%d0%bb-%d0%bf%d0%b0%d1%80%d0%ba%d0%b8%d0%bd%d0%b3-%d1%81-%d0%ba%d1%80%d0%b0%d0%b4%d0%b5%d0%bd%d0%b8/", "text": "Столични полицаи задържаха 41–годишен мъж, укривал крадени автомобили и части от тях. Операцията е проведена на 12 юли от служители на сектор „Престъпления свързани с МПС” и Девето РУ, съобщиха от МВР. На адрес в Банкя, те открили автомобили „БМВ 535”, „Ягуар” и „Мерцедес С250”, обявени за издирване от Интерпол. На място бил установен и лек автомобил „Тойота Ландкруизер” с неистински държавни контролни номера, заличен номер на рамата и неистински свидетелства за регистрация на МПС. От двора и от закрито хале към него полицаите иззели 19 двигателя за автомобили със заличени номера, множество навигационни системи, табла, модулни компютърни системи и други автомобилни части. В процеса на разследване е установено, че 41–годишният мъж е наемател на адреса. След доклад на събраните материали по случая в Софийската районна прокуратура на мъжа е повдигнато обвинение за престъпление по чл.215 от НК и му е наложена мярка за неотклонение „парична гаранция” в размер на 500 лв. Работа по документиране на цялостната му престъпна дейност продължава. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.15", "title": " Полицаи откриха цял паркинг с крадени коли в двора на 41–годишен мъж от Банкя"}
{"url": "https://trud.bg/%d0%bd%d0%b0%d0%bf-%d0%bf%d0%bb%d0%be%d0%b2%d0%b4%d0%b8%d0%b2-%d0%b2%d0%ba%d0%b0%d1%80%d0%b0-%d0%b2-%d1%85%d0%b0%d0%b7%d0%bd%d0%b0%d1%82%d0%b0-%d0%bd%d0%b0%d0%b4-18-%d0%bc%d0%bb%d0%bd-%d0%bb%d0%b2/", "text": "Постъпленията в държавната хазна от търгове на собственост на длъжници само за първите 6 месеца на 2017 г. възлизат на 1 825 570,65 лв. от общо 365 явни или тайни наддавания, похвалиха се от ръководството на Териториална дирекция на НАП-Пловдив. Те са от продажби на недвижими имоти, движими вещи, МПС и приходи от възлагане на съсобственик. В данъчната централа в града под тепетата очакват добри приходи и от летните търгове, тъй като на тезгяха за тайно наддаване са извадени апетитни имоти и автомобили в отлично състояние. Урегулиран имот с площ от 7075 квадратни метра в землището на село Марково, известно като Пловдивския Бевърли Хилс, се предлага за продан при първоначална тръжна цена от 335 000 лв., като теренът е равнинен и привлекателен за жилищни нужди и се намира само на 2 км от новия светофар на Околовръстното шосе на Пловдив. Търгът е насрочен за 2 август, а огледите стартират от 19 юли. 21 юли пък е крайният срок за внасяне на депозита за участие в размер на 20% от първоначалната тръжна цена – 47 955 лв., за друг апетитен имот с площ от 8663 кв.метра, намиращ се в село Маноле – става дума за животновъдна ферма заедно с еднофамилна жилищна сграда с площ от 190 кв.метра и 4 селскостопански постройки с обща застроена площ от 3109 кв.м., а самият търг е на 28 юли. Сред предложенията за търгове на МПС от НАП-Пловдив се открояват джип „Фолксваген Туарег” от 2008 г., който се предлага с начална цена от 24 200 лв., и дизелов лек автомобил „Фолксваген Фаетон” от 2004 г. за 9500 лв. До края на юли ще се проведат и наддавания за строителна и специализирана техника, кулокранове, багери и др.", "date": "2017.07.15", "title": " НАП-Пловдив вкара в хазната над 1,8 млн. лв. за 6 месеца от търгове с имоти на длъжници"}
{"url": "https://trud.bg/%d0%b2-%d1%8a%d0%b3%d0%bb%d0%b5%d0%bd-%d1%80%d0%b5%d1%88%d0%b0%d0%b2%d0%b0%d1%82-%d1%81-%d1%80%d0%b5%d1%84%d0%b5%d1%80%d0%b5%d0%bd%d0%b4%d1%83%d0%bc-%d0%b4%d0%b0%d0%bb%d0%b8-%d0%bd%d0%b0-%d0%b8%d0%bc/", "text": "В луковитското село Ъглен днес ще се проведе допитване до местните жители дали одобряват разкриване на каменна кариера край селото. Допитването се организира с решение на Общинския съвет в Луковит, след поредица от протести и внесени възражения и жалби от страна на инициативен комитет от Ъглен, срещу разкриването на кариерата, информира  . Притесненията на местните хора са от негативното въздействие, което ще окаже кариерата върху водоснабдяването и инфраструктурата на селото, природата и здравето на населението. За да бъде валидно допитването, в него трябва да участват не по-малко от 40% от имащите право на глас 677 души.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.15", "title": " В Ъглен решават с референдум дали на има каменна кариера край селото"}
{"url": "https://trud.bg/%d0%be%d0%b1%d1%80%d0%b0%d1%85%d0%b0-%d0%b0%d0%bf%d0%b0%d1%80%d1%82%d0%b0%d0%bc%d0%b5%d0%bd%d1%82%d0%b8-%d0%bd%d0%b0-%d1%81%d1%8a%d1%81%d0%b5%d0%b4%d0%bd%d0%b8-%d0%b0%d0%b4%d1%80%d0%b5%d1%81%d0%b8/", "text": "Апартаменти на два съседни адреса са били обрани по едно и също време в квартал “Христо Смирненски” в Пловдив. Посегателствата били извършени в четвъртък между 1 и 8 часа сутринта от две жилища на втори етажи на ул. “Звезда” и ул. “Ружа”. Неизвестните засега апаши задигнали чанти с общо над 800 лева, лични документи и вещи. При огледите е изяснено, че извършителят е влязъл през незатворени врати на тераси, покатервайки се по решетките на долните апартаменти. По случаите са образувани досъдебни производства във Второ РУ на МВР-Пловдив. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.15", "title": " Обраха апартаменти на съседни адреси в Пловдив по едно и също време"}
{"url": "https://trud.bg/519-%d0%b1%d0%b5%d0%b3%d0%b0%d1%87%d0%b8-%d0%be%d1%82-16-%d1%81%d1%82%d1%80%d0%b0%d0%bd%d0%b8-%d0%bd%d0%b0-%d0%bc%d0%b0%d1%80%d0%b0%d1%82%d0%be%d0%bd-%d0%b2-%d1%82%d1%80%d1%8f%d0%b2%d0%bd%d0%b0/", "text": "Маратонът „Трявна Ултра“ започна тази сутрин от площада пред общината в града. 519 бегачи на дълги разстояния от 16 страни ще вземат участие в международната надпревара, която се провеждаза трета поредна година, информира  . Ултрамаратонът за бегачи на дълги разстояния събира любители от Европа, Азия и Северна Америка в трите дистанции от 23, 76 и 141 километра.  Най-възрастният участник в надпреварата е на 67 години и ще се състезава по 76-километровото трасе. Бившият рекордьор по скоростно преминаване на най-дългия туристически маршрут у нас Ком-Емине – 64-годишният Любомир Палакарчев, ще стартира в най-тежката дистанция на надпреварата – 141 километра. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.15", "title": " 519 бегачи от 16 страни на маратон в Трявна"}
{"url": "https://trud.bg/%d1%80%d1%83%d1%81%d0%b8%d1%8f-%d0%bf%d1%80%d0%b0%d1%82%d0%b8-%d0%bd%d0%be%d0%b2-%d0%bf%d0%be%d1%81%d0%bb%d0%b0%d0%bd%d0%b8%d0%ba-%d0%b2-%d1%82%d1%83%d1%80%d1%86%d0%b8%d1%8f/", "text": "Новият посланик на Русия в Турция Алексей Ерхов пристигна в Анкара. „Новият посланик на Русия Алексей Ерхов пристигна днес в Анкара. Той бе посрещнат от директора на отдел „Протокол“ на МВнР на Турция Шевки Мютевелиоглу. Акредитивните писма ще бъдат връчени в понеделник“, заяви пресаташето на руското посолство в Турция Александър Лешуков, предаде ТАСС. Миналият посланик на Русия в Турция Андрей Карлов бе убит на 19 декември 2016 г. по време на изложение в Анкара от терорист. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.15", "title": " Русия прати нов посланик в Турция"}
{"url": "https://trud.bg/%d0%bf%d0%be%d1%80%d0%b5%d0%b4%d0%bd%d0%b8%d1%8f%d1%82-%d0%ba%d1%80%d1%8a%d0%b3-%d0%be%d1%82-%d0%bc%d0%b8%d1%80%d0%bd%d0%b8%d1%82%d0%b5-%d0%bf%d1%80%d0%b5%d0%b3%d0%be%d0%b2%d0%be%d1%80%d0%b8-%d0%b7/", "text": "На приключилия вчера седми кръг от мирните преговори за Сирия в Женева между правителството и опозицията беше постигнат известен напредък, но нямаше пробив. Това заяви специалният пратеник на ООН за Сирия Стафан де Мистура на пресконференция в Женева, след като запозна чрез видеовръзка Съвета за сигурност на ООН за резултатите от преговорите, съобщи  . Постигнахме, както очаквахме и се надявахме, допълнителен напредък, заяви той, добавяйки, че нямаше нито пробив, нито провал. Мистура отбеляза, че смята да свика осми кръг на преговорите в началото на септември и че е призовал страните, включително сирийското правителство, да се подготвят за обсъждане на критичния въпрос за политическия преход. Той добави, че би искал на следващия кръг преговорите между правителството и опозицията да са преки.", "date": "2017.07.15", "title": " Поредният кръг от мирните преговори за Сирия приключи без пробив"}
{"url": "https://trud.bg/%d0%ba%d0%bb%d0%b8%d0%bc%d0%b0%d1%82%d0%be%d0%bb%d0%be%d0%b3%d1%8a%d1%82-%d0%b3%d0%b5%d0%be%d1%80%d0%b3%d0%b8-%d1%80%d0%b0%d1%87%d0%b5%d0%b2-%d0%bd%d1%8f%d0%bc%d0%b0-%d0%bd%d0%b8%d1%89%d0%be-%d0%b4/", "text": "В момента се намираме във фаза, в която климатът е малко по-топъл, отколкото преди половин век. С политическа цел обаче се лансира тезата, че затоплянето е нещо лошо – никога светът не е бил толкова мирен, толкова сит, толкова богат. Това заяви климатологът доц. Георги Рачев по  . „Никой не е казал, че пустините трябва да се увеличават. Последните изследвания показват увеличение на валежите в южната част на Сахара”, посочи той. Климатологът коментира, че няма нищо драматично в последните природни явления в Европа и даде примери стотици години назад в историята, която е имало както периоди с високи, така и такива с по-ниски температури. Доц. Георги Рачев се изказа скептично за тиражираното от „жълти” сайтове интервю с „климатолога, който винаги познава” – швейцарецът Рето Кнути, който твърди, че след 3 години ще настъпи рязка промяна на климата по света. Текстът тръгва от неназован руски сайт, за да стигне до родни онлайн издания със съмнителна репутация. Българският експерт отбеляза, че интервюто все още не е излязло и ще е интересно да видим какво Кнути е казал в действителност. „Псевдоинтервюто е написано в шамански стил, това не е стилът му. То е изградено от изсмукване, няма факти, едно непрекъснато заклинание”, подчерта доц. Рачев. Според него важна тема е чистотата на въздуха и именно заради това Парижкото споразумение за климата е важно и уникално по рода си. „Ние не можем да дишаме въздух само за нас. Дори скандинавските страни не могат да избягат от глобалното замърсяване”, подчерта той. Според него България също трябва да предприема действия по отношение на чистотата на въздуха. Като пример той даде енергийните помощи, които в момента са предимно във вид на твърдо гориво. Според климатолога трябва да се мисли за предоставяне на „зелена” електроенергия на нуждаещите се. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.15", "title": " Климатологът Георги Рачев: Няма нищо драматично при климата, намираме се във фаза на затопляне"}
{"url": "https://trud.bg/%d0%ba%d0%be%d0%b8-%d1%81%d0%b0-%d0%bd%d0%b0%d0%b9-%d0%b4%d0%be%d0%b1%d1%80%d0%b8%d1%82%d0%b5-%d1%82%d0%b0%d0%bd%d0%ba%d0%be%d0%b2%d0%b5-%d0%b2-%d1%81%d0%b2%d0%b5%d1%82%d0%b0/", "text": "Южнокорейската “Черна пантера” на корпорацията “Хюндай” е един от най-модерните бойни танкове в света. Нито Китай, нито Северна Корея разполагат с машина от такъв клас, отбелязват западни военни експерти.  Този танк използва композитни материали за бронята. Твърди се, че тя може да устои на директно попадение от 120 мм снаряд. Защитата на танка е подобна на американския “Ейбрамс”, независимо, че корейската машина е по-лека. Тя има и активна защитна и контразащитна система, която й дава висок процент на оцеляване. Въоръжението е 120 мм оръдие, подобно на това, което се използва в германския “Леопард” 2. Насочването и воденето на огъня са напълно автоматични – може да се стреля не само по наземни цели, но и по ниско летящи хеликоптери.  Вече са доставени по договор първите 100 танка са Южнокорейската армия. Предвижда се те да достигнат 320 броя.  Екипажът е от трима души, мощността на двигателя е 1500 конски сили, скоростта достига до 70 км/ч. Цената на една машина е 8,5 млн. долара. Японският танк “Тип 90” е разработен от “Мицубиши” в кооперация с германски производители. Има много близка визия с немския “Леопард 2”. Официално е приет на въоръжение през 1989 година. Първоначално заявките са били за 600 бройки, но поради високата единична цена те са намалени до 340. Този танк никога не е бил изнасян – Япония няма право на експорт на военна техника след Втората световна война.  Въоръжението – 120 мм оръдие, също е заимствано от Германия, но се прави по лиценз в Страната на изгряващото слънце. Машината е оборудвана с автоматична система за зареждане, което позволява екипажът да бъде редуциран до трима души. Има и две картечници. През 2012 година Япония приема на въоръжение и по-малката машина “Тип 10”. Тя обаче е предназначена за поддръжка на пехотата, по-лека е и не може да се използва за сражения между танкове.  Мощността на агрегата е 1500 конски сили, развива до 70 км/ч по нормални пътища, бойният радиус на действие е 400 км. Цената на единична бройка е 7,4 милиона долара. Най-новият руски танк “Армата” е първият в света от четвърто поколение . В това стоманено чудовище е вложен писъкът на оръжейните технологии. Очаква се руската армия да поръча 2300 бр. с разчет да бъдат произведени от “Уралвагонзавод” до 2023г. Повечето от техническите параметри на “Армата” са дълбоко засекретени. Според някои източици танкът е оборудван с дизелов двигател от 1500-2000 к.с.и 125-152 мм гладкоцевно оръдие с изнесен навън боекомплект, което позволява да се запази животът на екипажа в случай на детонация на снарядите. Една от революционните новостите е, че тричленният екипаж се намира извън оръдието в специална бронирана капсула, която трябва да запази живота на бойците в случай, че машината бъде поразена. Тя издържа на ударите на всяко противотанково средство. А самото оръдие се управлява дистанционно и се зарежда без човешка намеса- т.н. “цифрово оръдие”. Нито “Абрамс”, нито “Леопард” имат автоматично зареждане на оръдието, това става ръчно и екипажът е от четирима танкисти. “Армата”е снабден с радари за близко действие, които фиксират летящи към него снаряди от всяко направление. По сигнал на радара в посока на заплахата се изстрелва сноп от поразяващи елементи, които унищожават приближаващият се обект на разстояние 15-20 м от танка. Това е т.н. система Hard kill и Soft kill.Този руски танк има и други предимства пред западните аналози. Оборудван е със система за управление, която осигурява вероятност от попадение при първи изсрел почти на 100%. Тя контролира територия с радиус от 100 км. около танка. Способна е да води до 40 наземни и до 25 въздушни цели и летящи към танка снаряди и ракети. В “Армата” е вградена стелт-технология, която го прави труден за откриване на бойното поле. Цената му е около $ 5 млн. “Меркава” са серия израелски бойни танкове, чиято концепция е насочена предимно към сигурността на екипажа. Последната модификация е Меркава4. По време на израелската офанзива в Ливан от 2006 г. 50 танка тип Меркава са ударени от вражеско противотанково оръжие. В 44% от случаите се стига до пробив в бронята на танковете, при което загиват 23 души от екипажите на танковете, а повече от 100 души са ранени. Приет е навъоръжение през 1979г. и след няколко години вече влиза в истински бой. Уникалните военни потребности на Израел водят до създаването на наистина уникална машина. Двигателят е разположен в предната част за да осигури допълнителна защита за екипажа. В задната част на корпуса има врата, която не само, че позволява по-бърза евакуация, но благодарение на свободното пространство в танка, той може да се използва за превоз на пехота или спасяване на ранени. Двигателят се контролира от компютър. Скоростната кутия е петстепенна, автоматична. За подобряване на задния ход е монтирана задна камера.Танкът тежи 65 тона, има композитна броня с класифициран състав, специален камуфлаж, намаляващ топлинното излъчване и е въоръжен с 120-mm оръдие, което изстрелва снаряди и управляеми ракети, три картечници и 60-mm минохвъргачка. През 2007 г. танкът получава системата за активна защита , която унищожава в полет изстреляни по него снаряди и ракети. Цената му е $7 млн. Понастоящем британският “Чалънджър” се явява един от най-добре защитените танкове в света, благодарение на уникалната си броня “Чобхам”. Има монтирано високоточно 120 мм оръдие, което може да поразява цели на над 5 километра, както и две-три картечници.  Боезапасът е от 49 снаряда. Машината държи световен рекорд по далечина на точно попадение в сражение между танкове.  Досега са произведени около 460 танка – основно за британската армия и 38 за Оман. Екипажът е от четирима души, мощността на двигателя – 1200 конски сили, скоростта е 59 км/ч. Автономността му е 550 км по пътища и 250 км офроуд. Единичната цена е 4,2 милиона британски лири.  Има само един случай на унищожен танк от този тип, но това е станало след “приятелски огън” в Ирак през 2006 година. Участвал е и във военни мисии в Косово и Босна. “Т-90” е най-масовият руски танк в момента. Той е и най-успешният по продажби в света, смятат военни анализатори. Предимствата му са в по-ниската цена и в някои конструктивни особености.„Т-90” не е толкова ефективен при обстрела на по-далечни цели, но може да използва противотанкови управляеми ракети, освен класическото въоръжение.  През 1990 година, когато е приет на въоръжение, системите му за управление на огъня са били модерни за времето си. Но сега те изостават от западните аналози. Понастоящем е на въоръжение в Русия – 700 броя, Алжир – 305, Азербайджан – 20, Индия – 620, Туркменистан – 40 и Венецуела – около 100. Изнасян е и за Уганда.  Има и по-моредна версия “Т-90 МС Тагил”, с нова броня, двигател, оръдие, целеуказателна система, модерни системи за защита на екипажа и машината. Но засега няма заявки за износ.  Мощността на двигателя е 1120 конски сили, развива 65 км/ ч по шосе, автономността му е 650 км, екипажът е от трима души. Цената на базовия модел е 4,2 милиона долара. Леопард е основен боен танк на германската армия от трето поколение. Оказва се обаче, че е и най-търсеният на пазара танк от западен образец. Освен в Германия, машината е на въоръжение в още 16 страни. Ориентировъчната му цена е близо $ 8,5 млн.  Германският Leopard 2 e създаден през 70-те години и замества тогавашната му по-стара модификация, тъй като отстъпва по огнева мощ и бронировка на съветските танкове Т-62 и Т-64. Така Леопард бързо става абсолютен стандарт за това какво може да се очаква от един съвременен танк. Конструкцията му преминава през осем обновявания. Най-съвремената версия е Leopard 2A7+ е оптимизирана, както за нискоинтензивни конфликти, така и за пълномащабни войни. Преди три години немската армия получи първите 15 броя от този последен вариант. Танкът тежи 62 тона и е въоръжен със 120-мм гладкостволно оръдие. Прицелната система позволява да се поразява движещ се противников танк на разстояние от 5 км. при максималната си скорост на бойното поле 45 км/ч. Близо 21-тонният му купол се задвижва с електрическа система и само за девет секунди може да се завърти на 360 градуса около остта си. Бронята е композитна, съставена от закалена с волфрам стомана, керамични елементи и полимери. От модификацията Leopard 2 са произведени 3480 машини, като 2125 от тях към 1994 г. са принадлежали на Бундесвера. Танкът участва в мисиите на НАТО в Босна и Херцеговина и Афганистан. М1 Abrams(Ейбрамс) е американски основен боен танк от последно поколение. Отличава се с голямо бойно тегло, устойчива композитна броня, обогатена с обеднен уран за по голяма здравина и мощен газотурбинен двигател от 1500 к.с. Създадени са три негови варианта – М1, М1А1 и М1А2, като производството на последните два продължва и до днес. Цената на един Abrams започва от $4,3 млн.и достига до $8,6 млн. според модификацията. Гордостта на американската оръжейна индустрия е създадена през 70-те години и влиза на въоръжение в САЩ през 1980 г. Последната версия на танка е М1А2SEP, която тежи 63 тона – с близо 20 т повече от нашите Т-72, които имаме на въоръжение. А това създаде известни трудности при придвижванвето им на полигана Ново село и тряваше да се укрепват мостове по шосетата. М1 влиза в бой за първи път по време на операция “Пустинна буря”, където се оказва несравнимо по-добър от остарелите иракски танкове съветско производство. Въоръжен е с 120 мм гладкоцевно оръдие и 12,7 мм картечница, като могат да му се монтират допълнително още две. По шосе развива максимална скорост от 68 км/ч ,а по пресеченв терен – 48 км/ч. С едно зареждане изминава до 450 км по шосе.", "date": "2017.07.15", "title": " Кои са най-добрите танкове в света?\t\t\t"}
{"url": "https://trud.bg/%d0%b0%d0%b2%d1%82%d0%be%d1%80%d1%8a%d1%82-%d0%bd%d0%b0-%d0%bc%d0%be%d0%bd%d1%83%d0%bc%d0%b5%d0%bd%d1%82%d0%b0-%d0%bd%d0%b0-%d0%b1%d1%83%d0%b7%d0%bb%d1%83%d0%b4%d0%b6%d0%b0-%d0%bf%d0%b0%d0%bc%d0%b5/", "text": "Паметникът на Бузлуджа е символ – за всички социалисти и несоциалисти. Това заяви неговия автор архитект Георги Стоилов по  Правителството няма да върне паметника на връх „Бузлуджа“ на БСП – това реши кабинетът на заседанието си в сряда. Социалистите поискаха безвъзмездно да стопанисват монумента, който от години се руши. А достъпът до него вече е почти невъзможен. „Когато беше 70-годишнината на БСП направиха конкурс за 4 паметника – на Хаджи Димитър, на основателите, на габровския партизански отряд и на върха беше казано да се постави една петолъчна звезда. Аз участвах в този. Бях преди това кмет на София, бях министър на благоустройството, после вече пак бях председател на съюза на архитектите и като такъв го направих тоя паметник“, разказа арх. Стоилов. Той завършва Московския архитектурен институт през 1954 г. Специализира градоустройство в Париж. Кариерата му започва като архитект дизайнер в „Главпроект“. Делото на живота му се извисява на 1432 метра надморска височина. 23 януари 1974 година. Над 15 000 куб.м. скална маса са изкопани, за да бъдат хванати основите на монументалната конструкция. „Започна строителството, старозагорската бригада на трудови войски под командата на ген. Далчев се зае с тази работа и естествено имаше големи строители. Първо с бомби взривиха върха – с 9 метра го смалиха, защото трябваше основи да се направят на монумента. След това започна да се излива бетон и така постепенно“, обясни Георги Стоилов. „23 члена на съюза на художниците, най-добрите художници и скулптори, направиха всички мозайки, вътрешния кръг на залата, имаше коридор 10 м, вътрешните стени бяха направени с мозайки, таванът целия с мозайки, бял мрамор. В пилона има асансьор, който се качва до горе. Така че може човек да се качи и да гледа“, каза той. Арх. Стоилов призна, че когато е видял готов паметника се е почувствал много радостен: „Защото първо на първо това е единственият монумент на социалистическите идеи на планетата! Русия има Кремъл – звездите на Кремъл са 3 метрови. Тук звездата е 12 метра! Гигантска е тази звезда!“ АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.15", "title": " Авторът на монумента на Бузлуджа: Паметникът е символ за всички – социалисти и несоциалисти"}
{"url": "https://trud.bg/%d0%b1%d0%b0%d0%bd%d1%81%d0%ba%d0%be-%d1%85%d1%85-%d0%b4%d0%b6%d0%b0%d0%b7%d1%84%d0%b5%d1%81%d1%82%d0%b8%d0%b2%d0%b0%d0%bb%d1%8a%d1%82-%d1%82%d1%80%d1%8a%d0%b3%d0%b2%d0%b0-%d1%81-%d0%b9%d1%8a%d0%bb/", "text": "Йълдъз Ибрахимова отново гостува на международния джаз фестивал в Банско. Този път звездата на две държави е в предварителната програма. Тя ще пее с бигбенда на Благоевград в нощта преди официалното откриване – на 4 август, петък от 20,30 ч. За разлика от останалите събития на джазфеста, които са безплатни, този концерт е с билети. Той ще бъде в залата на “Грандхотел Банско”. Тазгодишното издание е юбилейно XX-то и ще се проведе от 5 до 12 август. За него са поканени световни имена в джаза, сред които Пати Остин (САЩ), Кенди Дълфър (Холандия), Мънго Джери (UK) и Аксел Цвингенбергер (Германия), изгряващи звезди като Севън (Швейцария) и Тони Момрел (Англия) както и участници от Израел, Италия, Полша и Унгария. Ще се включат бигбенди от България, Германия, Сърбия и Грузия и общо 30 състава. Германскияг бигбенд „Суинг кидс“ е съставен от ученици в гимназията „Имануил Кант“ в град Рюселсхайм. Оркестърът от Сърбия „Мамбо старс“ гостува заедно с Урош Перич, наричан белият Рей Чарлс. Публиката ще чуе и едни от най-добрите български джаз музиканти, като Васил Петров, Камелия Тодорова, Хилда Казасян, Михаил Йосифов, Сентиментъл Суингърс, Марио Станчев, Петър Салчев, изгряващата звезда Меги Алексиева-Мей и други. На 5 август първата фестивална нощ откриват „Сентиментал Суингърс“ и Биг бенд Благоевград със специален гост Михаил Йосифов, следвани от триото на Влатко Стефановски (Македония), Аксел Цвингенбергер (Германия) и Патриция Лакуидара (Италия). Последната вечер (12 август) започва с Петър Славчев&Octet Plovdiv (България). Следва кулминацията на юбилейния джаз фест: Пати Остин&Трио (САЩ). Фестивалът ще бъде закрит от ветерана Рей Дорсет от „Мънго Джери“, чиято песен In The Summertime (1970 г.) се превръща в най-големия световен летен хит с 30 милиона продадени. Всички концерти започват от 19 ч. Както всяка година програмата не свършва на площада, а всяка нощ продължава с джемсешъни по заведенията на Банско. 100 г. от раждането на Ела Фицджералд е поводът за тазгодишното световно турне на джаз богинята Пати Остин For Ella, в рамките на което идва и в Банско. Нейното изпълнение ще е поантата на джазфестивала – тя ще пее в последната вечер, на 12 август. Прочутата американска джаз и соул певица вече изнесе един концерт в София – на 17 май, като част от цикъла „Музиката на Америка“. Пати Остин, дъщерята на джазмузиканта Гордън Остин и кръщелница на легендите Куинси Джоунс и Дайна Уошингтън, дебютира през 70-те години на ХХ век на сцената на Аполо тиатър в Харлем, Ню Йорк. С вече 60 г. сценична дейност зад гърба си, тя е призната за нюйоркската кралица на джем сешъните. Световната известност я застига с парчето й Baby Come To Me, което получава номинация за „Грами“. Но наградата печели едва през 2009 с албума Avant Gershwin. Песента How Do You Keep the Music Playing? е номинирана за „Оскар“, а най-новият й албум For Ella – за „Грами“. Партнирала си е с Майкъл Джексън, Джеймс Инграм, Джордж Бенсън, Пол Саймън, Кет Стивънс, Джеймс Браун и Даяна Рос и др. Песните й са винаги на челните места на класациите.", "date": "2017.07.15", "title": " Банско ХХ: Джазфестивалът тръгва с Йълдъз Ибрахимова\t\t\t"}
{"url": "https://trud.bg/%d1%87%d0%b0%d1%81%d1%82%d0%b8%d1%86%d0%b0-%d0%be%d1%82-%d0%be%d0%b4%d0%b5%d0%b6%d0%b4%d0%b0%d1%82%d0%b0-%d0%bd%d0%b0-%d0%b1%d0%be%d0%b3%d0%be%d1%80%d0%be%d0%b4%d0%b8%d1%86%d0%b0-%d0%b8%d0%b4%d0%b2/", "text": "Ковчег с част от покрова и ризата на Пресвета богородица ще доставят в събота от храма на Руския православен университет в Москва в черква „Свето Успение Богородично“ в Пловдив. Това бе съобщено от синодалното отделение на Московската патриаршия по взаимоотношенията на църквата с обществото. Светинята ще бъде доставена в България по молба на пловдивския митрополит Николай, предаде  . „Със съответствената молбата към патриарх Кирил се обърна пловдивският митрополит Николай. Пристигането на реликвата е свързано с дните на памет на света мъченица Марина, престолен празник на митрополитския храм „Св.вмчца Марина” в Пловдив“, пише в съобщение на московската патриаршия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.15", "title": " Частица от одеждата на Богородица идва у нас от от Москва"}
{"url": "https://trud.bg/%d1%82%d1%80%d1%8a%d0%bc%d0%bf-%d0%be%d0%b1%d1%8f%d0%b2%d0%b8-%d0%b2%d0%be%d0%b9%d0%bd%d0%b0-%d0%bd%d0%b0-%d0%b8%d1%81%d0%bf%d0%b0%d0%bd%d1%81%d0%ba%d0%b8%d1%82%d0%b5-%d0%bc%d0%b0%d1%81%d0%bb%d0%b8/", "text": "Новото решение на правителството на САЩ срещу това, което то смята за нечестна търговия, е да се проведе разследване дали испанският внос на маслини е субсидиран, а от там и вредящ на бизнеса в САЩ, пише  . Администрацията на президента Доналд Тръмп сега се е насочила към средиземноморския специалитет, след като две американски компании, производители се оплакаха, че испанските маслини се продават на цена, два пъти по-ниска от пазарната. Министърът на търговията на САЩ Уилбър Рос заяви, че правителството „бързо ще спре несправедливите търговски практики“. Ако бъде открито, че испанската маслина „получава несправедливи правителствени субсидии“ или е извършен дъмпинг, министерството на търговията на САЩ може да наложи допълнителни мита за внос. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.15", "title": " Тръмп обяви война на испанските маслини"}
{"url": "https://trud.bg/%d0%b2%d0%b5%d0%b6%d0%b4%d0%b8-%d1%80%d0%b0%d1%88%d0%b8%d0%b4%d0%be%d0%b2-%d0%b6%d0%b5%d0%bb%d0%b0%d0%bd%d0%b8%d0%b5%d1%82%d0%be-%d0%bd%d0%b0-%d0%b1%d1%81%d0%bf-%d0%b4%d0%b0-%d0%bf%d0%be%d0%bb%d1%83/", "text": "Париите не могат да имат паметници. Могат да имат в централите, вкъщи, но паметниците са държавна собственост и се стопанисват от държавата. Това посочи бившият министър на културата Вежди Рашидов по БТВ, по повод искането на БСП да получи паметника, за да го възстанови и отказа на кабинета да им го върне. Според Рашидов желанието на левицата е евтин пиар, тъй като преди 7 години им е бил даван и не са го взели. Рашидов е категоричен, че паметници не бива да се рушат. „Само племената завладяват, изяждат и каквото остане го унищожават. Това е пагубна психология”, посочи той. По думите му трябва да се направи комисии и дебат, а като се махне звездата, по нищо не личи, че е комунистически паметник. По повод другия паметник, който владее заглавията през последните седмици – „1300 години България“, Вежди Рашидов заяви, че той е рухнал от небрежност, не защото е направен лошо. За финансовото състояние на самото НДК Рашидов заяви, че два месеца, след като е станал принципал на дружеството получил сигнал, за има проблем с парите и дори няма да има заплати. Периодът е краят на 2014 г., когато НДК има 300 служители. „Направих проверка и тя установи, че разходите са повече от приходите. Поисках от Боршош финансов отчет и той ми даде един прекрасен отчет. Това ме накара да се притесня и изпратих нова проверка, която показа, че НДК работи на дефицит. Излязох отпуска и като се върнах и разбрах, че не съм принципал”, допълни той АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.15", "title": " Вежди Рашидов: Желанието на БСП да получат „Бузлуджа“ е евтин пиар"}
{"url": "https://trud.bg/%d0%bf%d0%bb%d0%be%d0%b2%d0%b4%d0%b8%d0%b2%d1%81%d0%ba%d0%b8-%d0%ba%d0%be%d0%bc%d0%bf%d0%b0%d0%bd%d0%b8%d0%b8-%d1%81%d0%ba%d0%be%d1%87%d0%b8%d1%85%d0%b0-%d1%81%d1%80%d0%b5%d1%89%d1%83-%d0%be%d1%82/", "text": "Пловдивските млечни компании скочиха „ан блок” срещу взетото в петък решение от Техническия комитет на Българския институт по стандартизация (БИС) да не се осъвремени БДС стандартът при опаковките на киселото мляко. „Не можем да разберем мотивите зад това решение – да има само една възможна опаковка от пластмаса, в която се предлага киселото мляко по БДС стандарт, а именно – полистиирен (PS). Изискването да се използват опаковки само от един вид пластмаса (PS) е ограничаващо и противоречи на пазарната логика. Новите технологии на производство предлагат опаковки, които са по-подходящи и по-безопасни за здравето на хората, разрешени са от българското и европейското законодателство и не променят съдържанието на уникалното българско кисело мляко, ползите за здравето и характеристиките на този типично български продукт”, се казва в общо становище на „ОМК“ ЕАД, „Димитър Маджаров-2“ ЕООД и „Полидей-2“ ООД, които допълват, че разполагат с анализи, с които могат да докажат тези свои твърдения. „Ограничаването на опаковките само до един вид позволява на фирми-производителки на опаковки да спекулират с цената на единствения възможен материал. Изключително сме разочаровани от натиска, който се оказва върху нас като производители с доказано качество на продукта и с доверието на потребителя. Отказваме да участваме във войната, която се води срещу нас. Вярваме, че рано или късно БДС стандартът при българското кисело мляко ще се осъвремени. Българският потребител има право да консумира своето уникално кисело мляко, със същите полезни за здравето качества, по същата стара рецепта, но в по-безопасни и по-щадящи околната среда опаковки – опаковките на 21-ви век”, декларират Димитър Маджаров и колегите му собственици на млечни компании от града под тепетата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.15", "title": " Компании скочиха срещу отказа да сe осъвремени стандарта при опаковките на киселото мляко"}
{"url": "https://trud.bg/%d0%bf%d0%bb%d0%be%d0%b2%d0%b4%d0%b8%d0%b2-%d0%b4%d0%be%d0%bc%d0%b0%d0%ba%d0%b8%d0%bd-%d0%bd%d0%b0-%d0%b1%d0%b8%d0%b7%d0%bd%d0%b5%d1%81-%d1%84%d0%be%d1%80%d1%83%d0%bc%d0%b0-industry-4-0/", "text": "Пловдив ще е домакин на годишния бизнес форум „Industry 4.0: Как да влезем в скоростната лента към следващата индустриална революция”, който ще се проведе на 28 и 29 септември в Гранд хотел „Пловдив”. Лектори на конференцията ще бъдат представители на Европейската комисия, международни консултанти, правителството, местната власт и визионери от иновативни компании, които създават бъдещите бизнес модели. Събитието се организира от Община Пловдив и „Тракия Тех” и се очаква да привлече над 400 участници от цяла България, а гости ще са посланици, представители на бизнеса, финансови институции, консултанти, икономисти и анализатори. Форумът ще се фокусира върху ефектите на дигиталната трансформация и възможностите, които технологиите отварят пред бизнеса и големите индустриални производства. Основните теми, които ще се дискутират по време на двудневната конференция, са: топ 5 бизнес прогнози за следващите 5 години; как индустриалните лидери се справят с промяната; автоматизация на производството / дигитална фабрика; ролята на правителството при насърчаването на иновациите и растежа; от новите начини за обучение до новите начини на работа; могат ли машините да бъдат решение за едно застаряващо общество; аутсорсинг стратегии за дигитализираната индустрия и др.", "date": "2017.07.15", "title": " Пловдив домакин на бизнес форума „Industry 4.0: Как да влезем в скоростната лента към следващата индустриална революция”"}
{"url": "https://trud.bg/%d1%81%d0%ba%d0%bb%d0%b0%d0%b4-%d0%b7%d0%b0-%d0%b4%d1%80%d0%b5%d1%85%d0%b8-%d0%b3%d0%be%d1%80%d0%b8-%d0%ba%d1%80%d0%b0%d0%b9-%d0%ba%d0%b0%d0%b7%d0%b8%d1%87%d0%b0%d0%bd%d0%b5/", "text": "Склад за дрехи гори край Казичане. В 10:10 часа на спешния тел. 112 е получен сигнал за пожар в района, съобщиха от МВР. На място са изпратени екипи на Главна дирекция „Пожарна безопасност и защита на населението“. Установено е, че гори склад за дрехи. Няма данни за пострадали хора. В момента екипите на пожарната работят на мястото на инцидента. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.15", "title": " Склад за дрехи гори край Казичане"}
{"url": "https://trud.bg/20-%d0%bc%d0%b5%d1%81%d0%b5%d1%86%d0%b0-%d0%b7%d0%b0%d1%82%d0%b2%d0%be%d1%80-%d0%b7%d0%b0-%d1%81%d0%b8%d1%81%d1%82%d0%b5%d0%bc%d0%bd%d0%be-%d0%bf%d0%b8%d1%8f%d0%bd-%d1%88%d0%be%d1%84%d1%8c%d0%be%d1%80/", "text": "Шуменец влиза в затвора за 1 г. и 8 месеца след като беше засечен да шофира пиян. Хюсеин Назъфов/27г./ е в ареста още от 2 юли, а в петък сключи споразумение с прокуратурата и районният съд в Шумен го одобри. До ефективното наказание се стига, защото Хюсеин не спрял да пие и кара кола, въпреки че само преди три месеца бил осъден условно пак за същото деяние. На 3 април Районният съд в Шумен му е наложил лишаване от свобода за 1,2 г. с 3-годишен изпитателен срок и го лешил от книжка за 14 месеца. Въпреки това, неизвестно по какви причини, на 2 юли мъжът взел колата на свой приятел, която била с прекратена регистрация и спряна от движение и поел с нея към село Друмево. За лош късмет там полицаи му подали сигнал за спиране, той решил да бяга, но по-късно бил доведен и тестван с дрегер, който отчел 0,93 промила. За това деяние трябва да търпи 6 месеца затвор, но съдът добавя и наказанието от предходната присъда, и определя общ режим на изтърпяване на времето зад решетките. Хюсеин трябва да плати и 1000 лв. глоба. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.15", "title": " 20 месеца затвор за системно пиян шофьор"}
{"url": "https://trud.bg/%d0%b8%d1%80%d0%b0%d0%bd%d1%81%d0%ba%d0%b0%d1%82%d0%b0-%d0%bf%d0%be%d0%bb%d0%b8%d1%86%d0%b8%d1%8f-%d0%b7%d0%b0%d1%81%d1%82%d1%80%d0%b5%d0%bb%d1%8f-%d0%bd%d0%b0%d0%bf%d0%b0%d0%b4%d0%b0%d1%82%d0%b5/", "text": "Иранската полиция е застреляла мъж, който е нападнал с нож пътници на метростанция в Техеран. Хади Тамхиди, заместник управник на техеранския район Шар е Рей заяви, че неидентифицираният нападател е нападнал свещенослужител с нож след спор и е ранил още един човек, предаде Reuters. Полицията е застреляла нападателя, който по-късно е починал от раните си. Според Тамхади нападателят е бил „умствено небалансиран“. Дейността на спирката се е върнала към нормалното след инцидента. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.15", "title": " Иранската полиция застреля нападател на метростанция в Техеран"}
{"url": "https://trud.bg/%d1%83%d1%87%d0%b8%d0%bb%d0%b8%d1%89%d0%b5-%d0%b7%d0%b0-%d1%81%d0%bf%d0%b5%d0%ba%d1%82%d0%b0%d0%ba%d0%bb%d0%b8-2017-%d0%bf%d0%bb%d0%be%d0%b2%d0%b4%d0%b8%d0%b2-%d1%81%d1%82%d0%b0%d1%80%d1%82%d0%b8/", "text": "Общинска фондация „Пловдив 2019“ отправи покана към артисти от цялата страна за участие в „Училище за спектакли – Пловдив 2017“ с фокус река Марица и остров Адата. Обучението е безплатно и е предназначено за изграждане и развиване на умения, свързани с основни техники от сценографията, аудио-визуалните изкуства, работа с огън, пърформанс и инсталация. Фондацията дава възможност на 15 индивидуални артисти и творци от сферата на визуалните и изпълнителските изкуства да се включат в обучението, което ще се проведе от 30 септември до 7 октомври в Пловдив. Основно изискване към кандидатите е да са от България, като не е задължително да са постоянно пребиваващи в страната, да имат интерес към проекти за открити пространства и да владеят английски език, а крайният срок за кандидатстване е 31 юли. Осемдневното обучение ще се проведе в две части. Първата е с акцент върху теорията и усвояването на основни техники в изграждането на творчески проекти на открито. В нея гост-лектори ще представят опита си от различните области. Продуцентите Лиз Пю и Роб Хил заедно с Алексис Джонсън, директор обучения от водещата организация в проекта „Училище за спектакли“, ще споделят опита на британските специалисти в артистични практики на открито. Към лекторите от пловдивска страна ще се включат дигиталният артист Петко Танчев, Весела Статкова, преподавател в специалност „Сценография“ на АМТИИ, сценографът Мария Койчева и актьорът Герасим Дишлиев. През втората практическа част от обучението участниците ще имат възможност да посетят остров Адата, чието обживяване чрез артистични намеси е ключов проект в програмата на „Пловдив – Европейска столица на културата 2019”. В последния ден на училището участниците ще пренесат опита и преживяванията на острова в центъра на града и ще ги пресъздадат в инсталация пред сградата на Военния клуб на площад „Централен”. Проектът „Училище за спектакли – Пловдив“ е първият финансиран по програма „Творческа Европа”, който фондация „Пловдив 2019“ реализира в партньорство с Европейските столици на културата – Пафос 2017 , Каунас 2022 и кандидата от Ейре Лимерик. Обучението в Пловдив е третото от петте поредни международни училища за спектакли (Schools of Spectacle), които се провеждат в цяла Европа от 2016 до 2018 г., ръководени от партньорската мрежа „Европейска академия за изкуства на открито”. Преди Пловдив домакини на проекта бяха Пафос – ЕСК 2017 и Каунас – ЕСК 2022. Водеща организация по проекта е Walk the Planк от Манчестър (Великобритания), а асоцииран партньор по проекта е Fidget Feet (Ирландия). АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.15", "title": " Училище за спектакли 2017 – Пловдив стартира с покана към българските артисти"}
{"url": "https://trud.bg/%d0%b3%d1%80%d0%b8%d1%88%d0%be-%d0%b5-%d0%b2-%d1%82%d0%be%d0%bf-10-%d0%bd%d0%b0-%d1%82%d0%b5%d0%bd%d0%b8%d1%81%d0%b0/", "text": "Най-добрият български тенисист Григор Димитров отново е част от най-елитната част на този спорт – челната десетка на ранглистата на АТР. Той ще фигурира на десетата позиция на таблицата при официалното й обновяване в понеделник сутринта след финала на Уимбълдън, съобщава  . Завръщането на Гришо в тази елитна компания стана факт, след като единственият, който можеше да го изхвърли от нея в този момент, отпадна на полуфиналите в Лондон – чехът Томаш Бердих. Активът на българина от началото на новата седмица ще е 3160 точки, колкото е и на следващия зад него в ранглистата Александър Зверев. Малко пред Гришо в ранглистата ще бъде Милош Раонич, който също отпадна от Федерер на Уимбълдън. Той ще е само със 170 точки пред родния тенисист и е в обсега му за скорошно изместване от позицията. Лидер и през новата седмица остава Анди Мъри, въпреки че не успя да защити точките си от спечелването на Уимбълдън миналата година. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.15", "title": " Гришо отново е в топ 10 на тениса"}
{"url": "https://trud.bg/%d1%81%d0%b5%d0%b4%d0%bc%d0%b8-%d0%b4%d0%b5%d0%bd-%d0%b8%d0%b7%d0%b4%d0%b8%d1%80%d0%b2%d0%b0%d1%82-%d0%bc%d0%be%d0%bc%d1%87%d0%b5%d1%82%d0%be-%d0%ba%d0%be%d0%b5%d1%82%d0%be-%d0%b1%d0%bb%d1%8a%d1%81/", "text": "Седми ден продължава издирването на изчезналото 16-годишно момче в Триград. Кристиян е в неизвестност, след като блъсна с автомобил група туристи. Днес е почивен ден и голяма част от институциите не участват със свои представители в търсенето. Основна роля има семейството на момчето, помагат и ловци. Негови близки са помолили гурбетчии от Родопите да го търсят и в района на пограничните села в Гърция. Местните хора се притесняват за живота на момчето, тъй като нощно време температурите в района падат драстично. А се очакват и влошаване на времето и обилни дъждове. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.15", "title": " Седми ден издирват момчето, което блъсна туристи в Триград"}
{"url": "https://trud.bg/%d0%bd%d0%b5%d0%b2%d0%b5%d1%80%d0%be%d1%8f%d1%82%d0%bd%d0%b0-%d1%82%d0%b0%d0%b9%d0%bd%d0%b0-%d0%ba%d1%80%d0%b8%d0%b5-%d1%82%d0%b5%d1%80%d0%b2%d0%b5%d0%bb%d1%81%d0%ba%d0%be%d1%82%d0%be-%d1%81%d0%b5/", "text": "За добре развити традиции в християнството, мисионерство и богослужебни практики по българските земи още през IV – V век свидетелстват най-новите археологически проучвания на екипа на великотърновския археолог проф. Казимир Попконстантинов в района на тервелското село Оногур. Авторитетният учен е откривател на множество уникални находки, сред които и мощите на Свети Йоан Кръстител на остров Свети Иван край Созопол. След работа на екипа му в продължение на два археологически сезона, става ясно, че в днешните български земи, тогава византийска провинция, е функционирал важен епископски център, който е развивал мащабна мисионерска и богослужебна дейност извън столицата Константинопол. До този извод стигат учените, докато проучват най-голямата раннохристиянска базилика у нас отпреди близо 1500 години. Тя е с дължина около 60 метра и широчина 30 метра, като е била пищно украсена. Археологическият екип, ръководен от проф. Попконстантинов е открил над 5000 фрагмента от храма, запазени капители на колоните и олтарната преграда. Храмът, открит в Оногур, може да бъде сравнен по капацитет и размах на дейността си единствено с раннохристиянските църкви “Света София”- от времето на император Юстиниян и на “Света Ирина” в Константинопол, както и на църквата “Свети Николай Мирликийски” в Мира. Той се нарежда сред най-големите византийски храмове от проучените над 150 базилики от V- VI век на територията на някогашната империя. За това свидетелства най-вече съоръжението синтрон, което се намира зад престола и е елемент от олтарната част. То представлява каменна, стъпаловидна пейка за духовенството в епископски и патриаршески храмове, която е разположена по стената на основната апсида на църквата. За разлика от други такива съоръжения, чиито каменни пейки са с по две- три или четири стъпала, това в Палматис е с девет стъпала. “Това означава, че е следвало да побере голям брой дякони и свещеници, които участват в богослуженията, тоест тези девет стъпала е трябвало да бъдат запълнени със свещенослужители. Този синтрон в базиликата край Оногур е и с впечатляваща височина- 2,80 метра. По груби изчисления на архитект пък, капацитетът на храма е бил за около 1500 миряни. Наличието на този синтрон подсказва, че базиликата е епископска, че реално тук е съществувал Епископски център, в този град Палматис, който е построен на площ от 220 дка, огромна площ”, обяснява проф. Попконстантинов. Ученият допълва, че раннохристиянският епископски център се е намирал на границата на византийската провинция Мизия и другата провинция – Скития с късноантичния град Залпада. Изтъкнатият археолог уточнява, че първоначално там е имало по-малка църква, но след като Палматис става епископски център, тя е разширена и преустроена, както и синтрона, за да побере повече свещенослужители. Любопитно за сакралната архитектура е, че върху колоните и капителите има все още запазени букви от гръцката азбука- алфа, бета, делта и др., които насочват, че тези елементи са били правени по поръчка в архитектурни ателиета в Мала Азия. Друг уникален елемент от строителството на базиликата е т.нар. кръщелно, съоръжението в което се извършвало кръщаването на миряните. То прилича на малък и плитък кръстовиден басейн, с размери метър на метър, със стъпала и е издълбано вдясно от престола, като е с функция на баптистерий.  “Археологическите разкопки в късноантичния център Палматис се извършват по проект на ВТУ “Свети Свети Кирил и Методий”, който е съвместен между двете катедри – “Археология” и “География”. Средствата в размер на 400 000 лева са отпуснати от фонд “Научни изследвания” към МОН. “Целта на проекта беше да създадем център по “Геоархеология и археологическо прогнозиране”, казва проф.Казимир Попконстантинов, който е и научен ръководител на проекта. В екипа му участват 14 специалисти от катедрите “Археология”” и “География” и четирима души от Националния археологически институт с музей при БАН. Археолозите подготвят проекта след като са правили обстойно обхождане по течението на р. Суха река, която попада географски в три области- Варненска, Добричка и Силистренска, която извира от варненско и се влива в езерото Олтин в Румъния. По време на това обхождане са открити близо 70 неизвестни селища от праисторическата епоха, от античното средновековие, та чак до XIV – XV век. И едно от тези селища е именно при село Оногур, което е известно в археологическата литература още от времето на основоположника на българската археология Карел Шкорпил. За разкопките и проекта съдействат още кметското ръководство на Община Тервел и РИМ в Добрич.  Проф. Казимир Попконстантинов и неговите съмишленици, както и общинските власти обмислят подготовката на мащабен проект за поклоннически туризъм, който в тези територии да обхваща хронологически сакрални обекти от 5-6 век, Дръстър /б.а.днешна Силистра/, който е бил по време на Първото българско царство Митрополитски център и в него е пребивавал патриарха, манастирите край селата Голеш и Скала, Епископският център край с. Оногур, късноантичният град Залдапа в Скития, да включи обекти от района на Пловадия, Марцианопол, Одесос /б.а.днешна Варна/ и скалните манастири в района, някои от които от времето на цар Борис Първи. От 1996 г. екипът на проф. Казимир Попконстантинов, в който участват и директора на РИМ- Варна Валентин Плетньов и доц. Росина Костова правят проучвания край Варна, в местността “Караач теке” на княжеския манастир, посветен на Света Богородица от времето на Първото българско царство. Десетилетната работа по обекта показва, че ктитор на този голям манастир е бил цар Борис Първи. Категоричното сведение за това е откритият още през 1921 г. от Карел Шкорпил оловен печат с изображение на Света Богородица и Исус Христос, като на него е споменато и името на Свети Княз Борис -Михаил. От този артефакт започват и проучванията на обителта, като към днешната дата са открити останките от великолепен манастир, какъвто няма нито в Плиска, нито в Преслав. “В България няма друг такъв манастир с подобна архитектура и планова схема. Най-впечатляващо е проучването и откриването на манастирския скрипториум или т.нар. манастирско издателство, където са се писали, орнаментирали и превеждат богослужебни книги и книги със светско съдържание”, разказва проф. Попконстантинов. Изследователят добавя, че това свидетелства за дълбоката загриженост на Свети Цар Борис за просвещаване на този народ, на неговите поданици и то най вече в Североизточните български земи, където са заселени гъсто прабългари и славяни. По думите му, два века след основаването на Дунавска България, в тези райони все още е властвал непокорния езически дух на прабългарите, които цар Борис Първи е трябвало да “усмири” след налагането на християнството. Посечените 52 прабългарски знатни рода, не били достатъчно средство за ликвидиране на съпротивата и за налагането на християнската религия. Като основна политика при царуването на Борис Първи е мащабната мисионерска и просветителска дейност. Освен приемането на християнската религия, по негово време в България са радушно приети учениците на светите братя Кирил и Методий и славянската писменост. Започва масово ограмотяване на новите графични системи сред най-малките ученици. “За просветителската и ограмотителна дейност по време на царуването на Борис Първи Михаил свидетелстват и откритите надписи в манастира в провадийското село Равна, също от времето на Първото българско царство. Той бил изграден от варовик. По белокаменните зидове са открити над 250 надписа на пет графични системи . Разчетени са надписи на гръцко и латинско писмо, на кирилица, на глаголица и руническото писмо на прабългарите”, изтъква археологът. Според проф. Попконстантинов, там са се обучавали ученици от най-ранна възраст, като според запазените имена освен момчета, на четмо и писмо се учат и момичета. “Цар Борис Първи е бил слаб като военноначалник и стратег, но изключително силен като дипломат и държавник. Имал е екип от много образовани и подготвени хора, които изпълнявали важни дипломатически мисии в Константинопол и Рим, както и общували с владетелите в Западна Европа. По това време българският цар се утвърдил като значим фактор в европейската дипломация.Княжеският манастир във Варна по архитектура и дейност може да бъде сравнен с константинополските манастири и най-вече до известния като Студийски манастир – другото голямо книжовно и просветно средище в Константинопол, обяснява още археологът. Този манастир със внушителния скрипториум се оказва важен духовен и образователен център. Самият скрипториум респектира не само със своите размери, но и със своето оформление. По протежението на една 40-метрова сграда, широк коридор пет метра и от двете му страни има помещения – от северната седем, а от южната – шест, като в тях двама или трима монаси са превеждали от гръцки и пишели”, разкрива ученият. Проф. Константинов е убеден, че тук са преписвани и някои от образците на Преславската книжовна школа от времето на Златния век при царуването на Симеон. В манастира е открит и свещен извор – аязмо, който подсказва, че е бил и място за поклонение. Той дълбок 4 метра и е с висока арка. От релефа, който изобразява “Дървото на живота” върху един от капителите, се потвърждава легендата, че обителта е посветена на Света Богородица, по онова време закрилница на царския род и светица – градозащитница на столицата Плиска. “Много е вълнуващо да разберем, че това аязмо не е пресъхвало в продължение на над хилядолетие. И до днес от водоизточника, който го захранва, пият вода жители на кв. “Възраждане” и близките лозя. Манастирът не е бил с локално значение, той е бил познат и в Константинопол. Има открити оловни печати, които свидетелстват за кореспонденция между един от манастирите в Константинопол, който е посветен на Исус Христос”, споделя проф.Попконстантинов. Във връзка именно със запазването на манастира се подготвя проект за реставрация и консервация и превръщането му в място за посещение, което наистина е една трудна, но не непреодолима задача и амбиция пред светската и духовната власт във Варна.", "date": "2017.07.15", "title": " Невероятна тайна крие тервелското село Оногур\t\t\t"}
{"url": "https://trud.bg/%d1%81%d0%b0%d1%89-%d1%81%d1%8a%d0%b7%d0%b4%d0%b0%d0%b2%d0%b0%d1%82-%d0%b2%d0%be%d0%b5%d0%bd%d0%b5%d0%bd-%d0%ba%d0%be%d1%81%d0%bc%d0%b8%d1%87%d0%b5%d1%81%d0%ba%d0%b8-%d0%ba%d0%be%d1%80%d0%bf%d1%83/", "text": "Камарата на представителите в Конгреса на САЩ одобри създаването на нов род войски, наречен Космически корпус. Той ще е за операции в околоземното пространство и по-специално контрол и защита на мрежата от спътници. Тази стъпка бе посрещната с големи резерви в администрацията на президента Доналд Тръмп, според която не бива да се увеличава военната бюрокрация. Американската армия включва в момента сухопътни, военноморски и военновъздушни сили, както и експедиционен корпус морски пехотинци. Армията е силно зависима от космическите технологии по време на бойни действия. В голяма част от военната техника са вградени джипиес устройства, а мрежа от сателити и други апарати, изведени в орбита, осигурява постоянен приток на данни от ключово значение за армейските мисии. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.15", "title": " САЩ създават военен космически корпус"}
{"url": "https://trud.bg/%d0%ba%d1%80%d0%b0%d0%b4%d1%86%d0%b8-%d1%81%d0%b5-%d0%bf%d1%80%d0%b0%d0%b2%d1%8f%d1%82-%d0%bd%d0%b0-%d0%ba%d1%83%d1%80%d0%b8%d0%b5%d1%80-%d0%b8-%d0%b1%d0%b8%d0%b7%d0%bd%d0%b5%d1%81%d0%bc%d0%b5%d0%bd/", "text": "За нов вид измама предупреждават от шуменската полиция – двама мъже се правят на курирер и бизнесмен, и пробват да обират счетоводни къщи в града. Поне три случая са известни в Шумен. В един от офисите престъпният дует без малко да си тръгне с 1500 лв., но служители усетили липсата. В офисите първо звъни куриер и казва, че ще достави пратка. После пристига менте бизнесмена. В един от случаите в шуменски офис пристигнал елегантен мъж, който обяснил, че спечелил обществена поръчка за доставка на зехтин в детски градини и искал някой да му движи счетоводството. Боравел свободно с терминологията и докато се обяснявал по домофона звъннал „куриера“, който поискал някой да слезе до колата да вземе пратката.  Служителка слязла, но не открила куриер. Междувременно „бизнесменът“, останал сам, докопал чанта без наблюдение и взел портфейл с голямата сума. Много бързо служителите се усетили, че става дума за капан и почнали да търсят парите. Гостът се видял на тясно и казал, че е видял едно портмоне и попитал дали не е това, което търсят. После светкавично напуснал офиса. От полицията напомнят на служителите в офиси да бъдат внимателни и да не оставят сами непознати хора в помещенията. Ако имат подозрения, че са потенциална жертва на измамници веднага да подадат сигнал на телефон 112. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.15", "title": " Крадци се правят на куриер и бизнесмен"}
{"url": "https://trud.bg/%d0%b4-%d1%80-%d0%bb%d1%8e%d0%b4%d0%bc%d0%b8%d0%bb%d0%b0-%d0%b5%d0%bc%d0%b8%d0%bb%d0%be%d0%b2%d0%b0-%d0%bb%d0%b5%d1%87%d0%b5%d0%bd%d0%b8%d0%b5%d1%82%d0%be-%d1%81-%d0%bf%d0%bb%d0%be%d0%b4%d0%be%d0%b2/", "text": "  Mного често лечението с плодове, чай и мед се възприема като диета. Всъщност това е единствената програма, при която се освобождават невероятните възможности на човешкия организъм за самопречистване, обновление и оздравяване. В резултат болестите отстъпват, кожата ни се подмладява и сияе, усещаме енергията и работоспособността си като неизчерпаеми. Лечебният глад е известен на човечеството и практикуван от древни времена. Най-новото си научно признание той получи в края на 2016 г. с връчване на Нобеловата награда за физиология или медицина на японския професор Йошинори Осуми за работата му в изясняване на механизмите на автофагията – ключов процес за разграждане и обновяване на клетъчни компоненти. Ученият доказа, че при глад клетката преминава ефективен мощен процес на изчистване и самообновяване. Ние, българите, имаме наследството на Лидия Ковачева- уникалната българска система за лечебен глад с плодове, чай и мед. В нашия медицински център отделяме специално внимание на резултатите от приложението на програмата, събирани и съпоставяни през годините. На пръстите на едната ръка се броят диагнозите, при които не бива да се прилага- повишена функция на щитовидната жлеза, някои тежки генетични заболявания и терминални състояния. Лечението с плодове, чай и мед не е диета. При всички диети наблюдаваме връщане на килограмите, а при някои – дори поражения върху здравето. Единствено лечебното гладуване, включително омекотеното- с плодове, чай и мед, лекува и като бонус постига намаляване на килограмите. То може да се прилага по всяко време на годината и се понася с лекота от пациентите. В нашия медицински център постоянно идват хора от цял свят, за да направят профилактика и да се заредят с енергия. А сънародниците ни чакат да получат тежки увреждания и тогава са готови на всичко. Може би причината е, че в европейските страни, Русия и САЩ здравните каси финансират подобни програми. И нашата каса би излязла от клинична смърт, ако отдели средства за профилактика вместо за безумно скъпи и съвсем не безопасни интервенции. Категориите в мисленето са най-устойчиви и най-бавно си отиват удобните стереотипи – че закуската е задължителна, че гладът е опасен, че бременните трябва да похапват за двама, и още, и още. Но безброй научни изследвания на авторитетни университети и специализирани лаборатории доказват, че истината няма как да се крие и премълчава Най-много в медицинския център се радваме на това, че при нас идват все повече млади хора, все повече млади семейства с децата си, все повече родители, изпратени от сина или дъщерята, за да се научат всички заедно на по-здравословен начин на живот.    е завършил специалност Екология в Биологическия факултет на СУ „Климент Охридски”. Както споделя в популярния си личен блог, е работил какво ли не – доставчик, експерт в природозащитни организации, изп. директор в асоциация за търговия с биопродукти, съдружник във веган ресторант, консултант към подобно заведение и т.н., и т.н. От четири години убедено твърди, че е открил точното място за себе си- лектор-консултант в медицински център на д-р Емилова. На голям интерес се радват заниманията в организираното от Веско кулинарно училище за пациенти и кратки походи сред природата за запознаване с удивителния свят на ядливите диви растения.    е готвач не само по образование, но и заради убеждението, че природосъобразното гурме е мисия възможна.      ", "date": "2017.07.15", "title": " Д-р Людмила Емилова: Лечението с плодове извайва фигурата"}
{"url": "https://trud.bg/%d0%b2%d0%b8%d0%b6%d1%82%d0%b5-%d1%84%d0%b0%d0%b9%d1%82%d0%be%d0%bd%d0%b8%d1%82%d0%b5-%d0%ba%d0%be%d0%b8%d1%82%d0%be-%d0%b2%d0%be%d0%b7%d0%b8%d1%85%d0%b0-%d0%bf%d0%be%d1%81%d0%b5%d1%82%d0%b8%d1%82/", "text": "Ретро файтони от началото на 20-ти век возиха посетителите на Борисовата градина в столицата. Инициативата на Столична община се проведе по повод честванията на 135 години парк „Княз-Борисова градина“. Във връзка с юбилея на най-стария парк в София Столична община планира привеждане на различни инициативи и през следващите месеци. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.15", "title": " Вижте файтоните, които возиха посетителите на Борисовата градина днес (СНИМКИ)"}
{"url": "https://trud.bg/%d1%82%d1%80%d0%b0%d0%ba%d1%82%d0%be%d1%80%d0%b8%d1%81%d1%82-%d0%be%d0%b1%d0%b3%d0%be%d1%80%d1%8f-%d1%82%d0%b5%d0%b6%d0%ba%d0%be-%d0%bf%d1%80%d0%b8-%d0%bf%d0%be%d0%b6%d0%b0%d1%80-%d0%bd%d0%b0-%d0%b7/", "text": "38-годишен тракторист е получил тежки обгаряния при пожар в селскостопанския двор в Долна Оряховица. Инцидентът станал около 18,53 часа в петък. В злополучната вечер ненадейно се подпалил трактор. Пламъците бързо се разпрострели и обхванали намиращите се в близост зърнокомбайн, плуг и хедер. Трактористът Светломир Р. се спуснал да гаси огнената стихия, но получил тежки обгаряния по лицето, крайниците и гърдите. Свидетели на пожара незабавно подали сигнал на тел.112. На място след минути пристигнали пожарни и полиция. Огнеборците успели да спасят други 7 селскостопански машини. Тракторът, хедерът, плугът и комбайна обаче били напълно изпепелени. Пострадалият тракторист пък бил откаран с частна кола в областната болница във Велико Търново. След като му била оказана медицинска помощ, още същата вечер той бил транспортиран в Клиниката по изгаряния в болница „Пирогов“ в София. По случая са разпоредени експертизи и се изясняват причините за пожара. Около 16 часа в петък в Лясковец пък пламнал навес към къща. Пристигналите на място огнеборци успели да потушат пламъците, които били предизвикани от запален на открито огън за варене на зимнина. Унищожени са 60 кв.м.покрив, а са спасени къща, селскостопанска сграда и лятна кухня.", "date": "2017.07.15", "title": " Тракторист обгоря тежко при пожар на земеделски машини\t\t\t"}
{"url": "https://trud.bg/%d0%b0%d0%b2%d1%82%d0%be%d0%b2%d0%bb%d0%b0%d0%ba%d1%87%d0%b5-%d1%89%d0%b5-%d0%ba%d0%b0%d1%87%d0%b2%d0%b0-%d0%b6%d0%b8%d1%82%d0%b5%d0%bb%d0%b8%d1%82%d0%b5-%d0%b8-%d0%b3%d0%be%d1%81%d1%82%d0%b8%d1%82/", "text": "  Автовлакче като тези, с които разкарват туристите в курортите по родното Черноморие, ще вози жителите и гостите на Пловдив и ще ги качва до паметника на Альоша и върха на Хълма на освободителите, известен още като Бунарджика. Идеята е на градската управа, която в момента събира оферти за локомотив и два вагона, които ще съставляват автовлакчето, за да бъдат заложени нужните средства за закупуването им в общинския бюджет за 2018 година. Очаква се първите обиколки на новата придобивка да станат факт в навечерието на 3 март 2018 г., когато ще се чества 140-годишнината от Освобождението на България. Началната и крайната спирка на автовлакчето ще е централната алея в подножието на Бунарджика от площадчето пред паметника на Васил Левски или от Летния театър. Засега подобна придобивка не е планирана за Хълма на младежта (Джендем тепе), от чийто връх се открива най-добрата гледка към Пловдив, Родопите и Тракийската низина, а и там има друга атракция – детската железница. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.15", "title": " Автовлакче ще качва жителите и гостите на Пловдив до паметника на Альоша"}
{"url": "https://trud.bg/%d0%b2%d0%be%d0%bb%d0%b5%d0%b9%d0%b1%d0%be%d0%bb%d0%b8%d1%81%d1%82%d0%ba%d0%b8%d1%82%d0%b5-%d0%bd%d0%b8-%d0%b7%d0%b0%d0%b3%d1%83%d0%b1%d0%b8%d1%85%d0%b0-%d0%be%d1%82-%d1%87%d0%b5%d1%85%d0%b8%d1%8f/", "text": "Волейболните националки на България стартираха със загуба втория турнир от втора дивизия на световното Гран При, който се провежда в Пуерто Рико. Състезателките на Иван Сеферинов отстъпиха на Чехия с 2:3 (27:25, 20:25, 25:12, 14:25, 9:15) в първата среща от групата, съобщава  . Силен мач за България направи Добриана Рабаджиева с 20 точки (2 блокади, 1 ас), а Гергана Димитрова и Мирослава Паскова добавиха по 16 точки. За чехкините Габриела Копачова и Микаела Млейнкова забиха по 11 точки. Тази нощ България излиза срещу Канада от 00:10 ч. българско време, а Чехия се изправя срещу Пуерто Рико.", "date": "2017.07.15", "title": " Волейболистките ни загубиха от Чехия"}
{"url": "https://trud.bg/%d0%b8%d0%b7%d0%bb%d0%be%d0%b6%d0%b1%d0%b0-%d0%b8-%d0%b4%d1%83%d0%b5%d0%bd%d0%b4%d0%b5-%d0%b7%d0%b0-%d0%bd%d0%b0%d1%87%d0%b0%d0%bb%d0%be-%d0%bd%d0%b0-%d0%b0%d1%80%d1%82/", "text": "Второто издание на  „Арт поток“  започна с изложбата на Стефан Божков и приятели в Общински исторически музей- Царево. Събитието бе открито от  кмета на общината Георги Лапчев, народния представител Диана Саватева и организатора Димитър Тодоранов. В първата фестивална вечер  любителите на театралното изкуство се насладиха на  моноспектакъла „Дуенде“  с Татяна Лолова, по текстове на Ф.Лорка и Р.Апостолова. Кралицата на българския театър подари на публиката незабравимо изживяване, а тя разбира се получи за награда нестихващи аплодисменти.  На 15 юли /събота/  сцената  НЧ „Георги Кондолов- 1914“ ще бъде превзета от  актьорите на театър Хасково с постановката „АКО РОНАЛДО БЕШЕ ЧЕХОВ”. „Пощенска кутия за приказки“  на 19 юли /сряда/ ще изпълни  лятното кино, със известни личности, които специално за публиката в Царево ще се отдадат на литературно четене, а от 23:00 часа ФЪНКИ,СТЕНЛИ/Тангра / И ГРАВИТИ КО обещават разтърсващ концерт. Входът ще бъде свободен за всички жители на морския град. Актьорите от театър „Иван Димов“ Хасково ще заемат сцената на читалището на 20 юли с постановката „Дубльори“ . На 21 юли Мария Сапунджиева, Ненчо Илчев, Кирил Ефремов ще участват в постановката на  Мариус Куркински „Мъжът на жена ми“. Последната фестивална вечер 22 юли е специално запазена за Стоянка Мутафова в ролята на “Госпожа стихийно бедствие”. Началният час на всички постановки е 21:00. Билети за предстоящите постановки може да закупите от каса пред НЧ „Георги Кондолов-1914“, която ще бъде отворена от 18:00 до 21:00 часа през всяка от вечерите, в които ще има представление.  Цена на билети 10 и 20лв., за запазване и информация телефон 0882888228. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.15", "title": " Изложба и „Дуенде“ за начало на  „Арт поток“ в Царево"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0%d1%82%d0%b0-%d1%89%d0%b5-%d0%be%d0%b1%d0%b6%d0%b0%d0%bb%d0%b2%d0%b0-%d0%be%d1%82%d0%bc%d1%8f%d0%bd%d0%b0%d1%82%d0%b0-%d0%bd%d0%b0-%d0%ba%d1%80%d0%b8%d1%82%d0%b5/", "text": "Столична община ще обжалва решението на съда за критериите за прием в първи клас. Това обяви директорът на дирекция „Образование“ в общината Мария Минчева по  .  В същото време вече се работи по промяна на критериите и изработване на нова система за прием в първи клас в столицата. Административният съд отмени част от критериите за прием на първокласници. Отпада основният – 43 точки да се дават, ако настоящия адрес на родителя на първокласника съвпада с постоянния му адрес в границите на определената за училището прилежаща територия. Според Мария Минчева в момента съвместно с просветното министерство се подготвят промени в Наредба 10 за организацията на дейностите в училище. „Това, което в момента се обсъжда е именно възможността да има уседналост, т.е. да нямат възможност родителите няколко дни или месец преди да започне кампанията за първи клас те да променят настоящия адрес, което се случи в сегашния прием“, обясни Мария Минчева. Вторият критерий, който съдът зачеркна, предвижда ако местоработата на един от родителите е в района на училището, детето да получава 10 точки. „Както столична община така и останалите институции следва да се съобразят с решението на съда, така че ние коментираме в новата наредба да няма такъв критерий като месторабота, тъй като тя е оспорена“, каза Минчева. Отменени са и три от социалните критерии – дете с починал родител, дете от многодетно семейство и дете, настанено в приемно семейство да получават по 20 точки. Според Минчева при обсъжданията тези критерии са били широко подкрепени от родители. Отпада и възможността училищата да си правят допълнителни критерии за прием. Минчева обясни, че те са заложени, защото при столичните училища често има профилиране още от първи клас, например с езици или музика, и допълнителните критерии са били необходими за отсяване на децата. Сега, общината очаква до 15 септември да бъде готова новата Наредба 10, за да започне създаването на новите критерии и новата система за прием. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.15", "title": " Общината ще обжалва отмяната на критерии за прием на първокласници в София"}
{"url": "https://trud.bg/%d0%b0%d1%82%d0%b8%d0%b4%d0%b6%d0%b5-%d1%81%d1%82%d0%be%d0%bf%d0%b8-%d0%bd%d0%b0%d0%b4-27-%d0%ba%d0%b8%d0%bb%d0%be%d0%b3%d1%80%d0%b0%d0%bc%d0%b0-%d0%bc%d0%b0%d0%b7%d0%bd%d0%b8%d0%bd%d0%b8-%d0%b7%d0%b0/", "text": "Атидже Башева потърсила спасение в медицинския център на д-р Емилова след доста лутане. На информация за ефектите от програмата с плодове, чай и мед попаднала в медиите. Когато пристигнала в средата на февруари, 30-годишната жена тежала 155 кг. 75 от тях натрупала след операция за отстраняване на злъчката. Имала увеличен и омазнен черен дроб, сънна апнея, чести бронхити, хиперинсулинизъм, дефицит на витамин D3. Болели я ставите, изморявала се бързо и въпреки упорството си да прилага разделно хранене, отслабвала няколко пъти по 5 кг, които се връщали много бързо. По съвет на д-р Емилова първият курс на лечение бил 30-дневен, от които 20 дни в медицинския център, 10 дни в домашни условия. Последвало 20-дневно захранване – отново под непрекъснат лекарски контрол.  Според Атидже захранването е много важна част от лечението и всяка допусната грешка може да унищожи резултатите. А на тях младата жена се радва по заразителен начин и споделя, че се чувства бодра и преливаща от енергия. Доказва го и усмивката, която не слиза от лицето й. Още след 18-ия ден на първото гладуване кантарът показал свалени 10 кг, от които 5,3 кг мазнини. Постепенно отпадали и оплакванията, свързани с установените диагнози и както простичко го обяснява Атидже, сякаш всяка клетка на тялото й започнала да се изпълва с кислород, било й леко и спокойно.  В медицинския център допълвала програмата с гимнастическия комплекс на д-р Емилова, изпълняван с пациентите всяка сутрин, с китайска гимнастика и други двигателни активности. В дома си започнала да готви здравословно и това веднага допаднало на двете дъщери. По време на пълнолуние и новолуние остава на чай, плодови сокове или вода. Това се практикува от много пациенти на медицинския център с добър ефект. Съпругът на Атидже много я подкрепя и се радва на отличните й постижения. До 10 юли, след проведено следващо 10-дневно гладуване у дома и 10-дневно захранване в медицинския център, младата жена е свалила 36 кг, от които 27,3 мазнини. Най-впечатляващо е, че омазняването на черния дроб /стеатоза/ от трета степен е редуцирано до първа. Увеличеният размер на органа е намален с 20 мм и вече е в нормални граници. Мъчителното хъркане, заради което младата жена се будела отпаднала и неспокойна, изчезнало напълно. Направеното в медицинския център контролно изследване с респираторен полиграф, показва, че Атидже се е сбогувала и тежкостепенна сънна апнея, провокираща хъркането. Според д-р Емилова тези резултати са удивителни и гарантират, че с отхвърляне на болестите, ще изчезват и още килограми. Упорито и впечатляващо. Като самата Атидже. А тя е убедена, че ако по-рано е знаела за лечебното гладуване, е щяла да избегне операцията на злъчката и всички мъки, дошли след това. И се надява все повече хора да научават за системата, за да се възползват от нея. В първите дни на октомври Атидже отново ще е при д-р Емилова за захранване след проведено поредно самостоятелно гладуване.", "date": "2017.07.15", "title": " Атидже стопи над 27 килограма мазнини за 5 месеца"}
{"url": "https://trud.bg/%d0%b0%d0%bc%d0%b5%d1%80%d0%b8%d0%ba%d0%b0%d0%bd%d0%ba%d0%b0-%d0%bf%d0%be%d1%82%d1%80%d0%be%d1%88%d0%b8-%d1%81%d0%ba%d1%83%d0%bb%d0%bf%d1%82%d1%83%d1%80%d0%b8-%d0%b7%d0%b0-200-000-%d0%b4%d0%be%d0%bb/", "text": "Млада американка нанесе щети за 200 хиляди долара в галерия в Лос Анжелис докато си прави селфи.  В стремежа си да намери най-добрия ъгъл, за да си направи снимка в изложбена зала „Линкълн Хайтс“, жената събори дузина скъпи експонати. 12 от творбите на скулптора Саймън Бирш са унищожени. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.15", "title": " Американка потроши скулптури за 200 000 долара докато си прави селфи (ВИДЕО)"}
{"url": "https://trud.bg/%d0%bd%d0%b0%d1%81%d0%b0-%d0%b0%d0%bf%d0%bb%d0%be%d0%b4%d0%b8%d1%80%d0%b0-%d0%bd%d0%b0%d1%88%d0%b8-%d0%ba%d0%be%d1%81%d0%bc%d0%b8%d1%87%d0%b5%d1%81%d0%ba%d0%b8-%d0%ba%d0%be%d0%bb%d0%be%d0%bd%d0%b8/", "text": "Уникални проекти за космически колонии утвърдиха България като идейна суперсила в младежките конкурси на НАСА за космически колонии. Всяка година американската агенция събира средно по 1500 разработки на екипи от цял свят и отсява най-добрите, които са и оригинални, и реално изпълними. От 11 г. в топлистата неизменно фигурира поне по един български проект. Ковачницата на таланти е във Варна, в школата на доц. д-р Веселка Радева. Преподавателката във ВВМУ “Н. Вапцаров” има зад гърба си 35-годишен стаж като астроном и се е посветила на мисията да направи тази наука интересна и достъпна за учениците. Колеги шеговито наричат възпитаниците й “Астромафията на Радева”. В школата влизат не само бъдещи математици и физици, но и всеки ученик с буден ум и желание да се занимава сериозно с наука. “Не правя кастинги. Добре дошъл е всеки, който иска да чете, да мисли и да работи в екип, защото в днешно време трудно един звездоброец открива сам нова звезда. Трудно обаче казвам “да” на идеите и се получава естествен подбор. Работя и по програмата “Ученическа космическа агенция”. Тя дава на децата базови знания по астрономия и космонавтика, но всъщност ги уча как да бъдат учени – да поставят проблем, да планират неговото решаване, да проведат наблюдения, да анализират и представят получените резултати по лесно разбираем за широката аудитория начин. Това е много важен елемент, защото само когато науката стане популярна обществото помага за развитието й. А малките, също като големите се интересуват живо какво ще спечелят за положения труд. Това е другата ми задача – да им осигуря поле за изява и защита на идеите”, изповядва философията си Веселка Радева. Зад гърба си тя има множество участия с деца в международни конференции и конкурси. Преди повече от десетилетие по интернет открила информация за международния ученически конкурс на НАСА за космически градове. Лесно запалила искрата у кръжочниците си и след усилен труд екипът от Математическата и Строителната гимназии създал първата варненска извънземна колония “Тангра” – град за поне 10 000 души, снабден с всичко нужно, за да оцелява и да се развива самостоятелно в Космоса. “Въобще не очаквахме да ни отличат, но спечелихме второ място. Поканиха ни на конференция във Вашингтон, за да си вземем приза и да представим проекта на живо. Там децата се запознаха с втория човек, стъпил на Луната – Бъз Олдрин, с експерти от НАСА, с инженери от “Боинг”. Беше вълнуващо начало”, припомня си Радева. След успеха школата й неизменно участва в конкурсите и винаги заема някое от челните места. Най-големият успех идва през 2014 г., когато трима ученици от Математическата гимназия във Варна, ръководени от Радева и преподавателката по физика Силвия Захариева печелят Гранд приза и 3000 долара награда за екоколонията си “Зелен космос”. Този град за 16 000 души в 9 пръстена работи като прахосмукачка. Тя не само събира боклука от Космоса, но и го оползотворява до най-малката прашинка. С парчетата от сателити изработва щит за Земята, който прихваща опасните астероиди. От тях се извличат ценните метали като злато и платина. А в отделен сектор се произвеждат малки огледала. Изстреляни от колонията на точно определено място, те блокират 1% от светлината на Слънцето, гарантирайки трайно леко понижение на средната температура на Земята. Същата година втори варненски проект за 3 пътуващи града върху астероида “Дафне” е класиран на първо място в конкурса на НАСА за абитуриенти. “Тогава експертите заговориха, че България е едната от трите топшколи в света заедно с румънската и индийската. Разликата е, че в Румъния има цели училища, които вкарват в програмата си подготовка на такива проекти и ежегодно представят десетки. Когато индийците спечелиха Гранд приза, до тях беше премиерът на страната. А ние се борим и отиваме сами. От България няма други участници, защото това е непосилна задача за заетите с текущи занятия, контролни и матури учители. Това прави успеха ни още по-ценен”, твърди Веселка Радева. Тя е категорична, че най-трудният момент не е подготовката на проекта, а времето след спечелването на награда. Тогава започва усилено търсене на спонсори за път до САЩ. “НАСА кани, но не плаща разходи. Малка премия има само за Гранд приза, останалите награди са морални, но с огромна тежест, защото дори и поощрение осигурява вход за най-престижните университети в цял свят. Без България обаче”, не скрива горчилката Радева. През годините финансово рамо на талантите са давали живеещи у нас и в САЩ българи, както и община Варна. След десетилетие овации навън и мъки у нас тази година за първи път и просветното министерство отпусна 20 000 лв. за пътуването на поредните призьори от Варна до Сейнт Луис. В края на май екипът получи лично трета награда в младежката сесия на конкурса на НАСА за проекта “Син Космос”. Освен в книжен вариант от стотина страници авторите го представили и в конкурса за постер, обирайки овациите на шефа на Европейската космическа агенция. “Макар че не взе Гранд приз, “Син Космос” е най-добрият ни проект досега, защото най-пълно отговаря на мултидисциплинарния характер на конкурса”, смята Радева. Изискванията на НАСА са солидни. За да се получи готов продукт, трябва да се вложат знания не само по математика и физика, но и по химия, биология, икономика, дизайн. “В една от годините вкарахме дори и право – младеж, който днес е пожарникар, написа конституция на космическа колония. Важно е също всичко да е оригинално, защото и най-малкото копиране вкарва проекта в коша за боклук”, казва менторката. Тя е измислила формула срещу “копи-пейст” практиката. Възпитаниците й работят само на български език, а проектът се превежда на английски чак на финала, което ефективно игнорира риска от плагиатстване. “Всяка стъпка е трудна. “Син Космос” отне 2 г. и половина. Голямо чудене падна как да изглежда колонията. Казах на децата, че природата е най-добрият автор на форми и така се роди слънчоглед с мобилни листа”, разказва Радева. Този град на бъдещето изпълнява няколко важни задачи в полза на земляните. Чрез спътникова система и дронове набира информация за ранно предупреждение за всички 65 вида бедствия, на които са подложени хората на планетата. Паралелно помага на Интерпол чрез своя служба Спейспол. Тя следи за транспортиране на военни части, ядрени експерименти и други сериозни заплахи за глобалната сигурност. И не на последно място открива големи соларни полета, преобразува енергията им и я изпраща на Земята за захранване на континентите с ток от слънцето. “Началникът на Спейспол – едно лъчезарно момиче, измисли всички системи за безопасност и сигурност, дори имаше идея да поставя и чипове на хората”, припомня си с усмивка Радева. Неуморната дама вече помага на поредния екип от етнусиазирани гимназисти да съвторят колония “Дълбок Космос”. За разлика от предишните, тя ще е извън Слънчевата система и ще работи като преден пост на цивилизацията ни в усвояването на нови пространства в Космоса. “На колонията ще се строят кораби, които ще пътуват до близките извънгалактически планети в радиус 50 светлинни години и ще заселват подходящите”, споделя в аванс Радева. В главата й витае и друга революционна идея – “Дълбокото поле”. Работното й заглавие идва от дупка край съзвездието “Орион”, заснета от космическия телескоп “Хъбъл”. В нея видимо нямало нищо, но по-късно започнали да изплуват галактики. “Целта ще е да стигнем до “Андромеда”, да я населим и след много поколения потомците на заселниците да се върнат обратно у дома, защото тази галактика върви към Млечния път”, пояснява Радева. Тя оценява задачата като много трудна, но е убедена, че кръжочниците й ще се справят с предизвикателството. Мнозина от тях заминават да учат в чужбина. Някои остават там, други се връщат в България, където градят успешни кариери в различни сфери. “Оставаме си обаче едно голямо семейство. Първите “колонизатори” сега помагат на сегашните със съвети какво да учат, къде да си намерят специализация, работа. Това е моята награда”, признава Радева. Свикнала да носи няколко дини под мишница тя не пести внимание и към по-малките проекти на любопитковци от Ученическата космическа агенция. В момента помага на две девойки да реализират идеята си за борба с глобалното затопляне. Консултира и бъдещи икономисти от Търговската гимназия, заели се да правят космически хотел с формата на царевица, предлагащ специални развлекателни пакети за младоженци в безтегловност и в изкуствена гравитация. “Децата намират възможност за изява, дори и да учат нещо много далечно от астрономията”, убедена е Радева. Тя дава за пример групичка от гимназисти по туризъм, които описали всички обекти в Слънчевата система, носещи български имена – кои са, какви са характеристиките им и защо са кръстени така. “Доказаха, че науката не е суха материя и всеки може да си намери мястото, стига да има желание и да е упорит”, гордее се с възпитаниците си Веселка Радева.", "date": "2017.07.15", "title": " НАСА аплодира наши космически колонизатори\t\t\t"}
{"url": "https://trud.bg/%d1%80%d1%83%d1%81%d0%ba%d0%b8-%d1%85%d0%b0%d0%ba%d0%b5%d1%80%d0%b8-%d1%81%d0%b0-%d0%bf%d1%80%d0%b5%d0%b4%d0%bf%d1%80%d0%b8%d0%b5%d0%bb%d0%b8-%d0%ba%d0%b8%d0%b1%d0%b5%d1%80%d0%b0%d1%82%d0%b0%d0%ba/", "text": "Хакери, вероятно поддържани от руските власти, са предприели кибератака срещу енергийната система на остров Ирландия, пише лондонският „ „, цитиран от  . Според вестника злосторниците са получили достъп до контрола над електропреносните мрежи, разположени на територията на две държави – независима Република Ирландия, и Великобритания, на която принадлежи Северна Ирландия. Според всекидневника непосредствена цел на атаката е станал енергийният сектор в Република Ирландия. Позовавайки се на неназовани анализатори от сферата на сигурността, „Таймс“ отбелязва, че хакерите се опитали да получат достъп до контрола над тези системи, което в същото време би им дало и хипотетична възможност да изключат и част от енергосистемата на Северна Ирландия. По сведения на вестника, миналия месец група хакери, за която се предполага, че е свързана с главното разузнавателно управление (ГРУ) на руския Генщаб, е изпратила по електронната поща на главните инженери на ирландското управление по електроснабдяване съобщения, съдържащи опасни компютърни вируси. Според „Таймс“ кибератаката не е довела до сривове в работата на енергосистемата, но се предполага, че злосторниците са се добрали до конфиденциална информация, включително и пароли. Националният център на Ирландия по киберсигурност вече потвърдил, че разследва този инцидент. Експерти по сигурността, цитирани от изданието, смятат, че Ирландия е станала „изпитателен полигон за войни в киберпространството, които водят екипите на ГРУ и една от няколко страни в ЕС, които Русия вероятно се стреми да дестабилизира“. „Таймс“ напомня, че Ирландия е важна база за много технологични гиганти от САЩ, включително фейсбук и „Епъл“. Москва вече неведнъж и на най-високо равнище е отричала да има общо с извършени кибератаки, отбелязва ТАСС. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.15", "title": " Руски хакери са предприели кибератака срещу Ирландия\t\t\t"}
{"url": "https://trud.bg/%d0%bc%d0%b0%d1%80%d0%b8%d1%8f-%d0%b3%d0%b0%d0%b1%d1%80%d0%b8%d0%b5%d0%bb-%d0%b2%d0%bb%d0%b0%d1%81%d1%82%d0%b8%d1%82%d0%b5-%d1%82%d1%80%d1%8f%d0%b1%d0%b2%d0%b0-%d0%b4%d0%b0-%d0%b8%d0%bc%d0%b0%d1%82/", "text": "„Властите трябва да имат достъп до данни, но при много ясни правила и конфиденциалност на процеса“, заяви пред „ “ Мария Габриел в отговор на въпроса за това как ГДБОП може да чете данните от Viber и други онлайн услуги. „Личните данни трябва да бъдат защитени и всеки гражданин трябва да знае, че има контрол над личното си устройство“, обясни Габриел. Еврокомисарят потвърди, че директор на кабинета й ще бъде българката Лора Борисова. „България ще се очертае като регионален лидер с Националния център за суперкомпютърни приложения, това е център, който се цени изключително в Брюксел“, допълни тя. Според нея, трябва да се влагат повече инвестиции във високоизчислителните технологии за да можем да решаваме важни проблеми, от проблемите на климата до новостите в медицината. Мария Габриел посочи, че целта в момента е така да инвестираме, че след 10 години да имаме европейски шампиони в областта на цифровизацията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.15", "title": " Мария Габриел: Властите трябва да имат достъп до данни"}
{"url": "https://trud.bg/%d0%b2%d0%be%d0%b5%d0%bd%d0%b5%d0%bd-%d1%85%d0%b5%d0%bb%d0%b8%d0%ba%d0%be%d0%bf%d1%82%d0%b5%d1%80-%d1%81%d0%b5-%d0%bf%d1%80%d0%b8%d0%b7%d0%b5%d0%bc%d0%b8-%d0%b4%d0%be-%d1%83%d0%bd%d0%b8%d0%b2%d0%b5/", "text": "Рязко се е влошило здравословното състояние на военнослужещ на полигона в Ново село, където в момента се провеждат големи военни учения. До Университетска болница „Свети Георги” е кацнал военен хеликоптер, с който е транспортиран военнослужещият. По първоначална информация става дума за млад американски войник от НАТО, който е получил остра бъбречна криза, информира  . Полиция е отцепила пътя към Университетска болница „Свети Георги” от страната на Спешното отделение, предаде репортер на „Труд“. Пътят е блокиран с полицейска лента, а на място има две патрулки, както и екипи на частна охранителна фирма. Униформените не допускат автомобили и връщат всички към Пещерско шосе. Вчера започна съвместна мисия по опазване на въздушното пространство на България. На авиобаза Граф Игнатиево се проведе специална церемония по сертифицирането на мисията по охрана на въздушното ни пространство, като български и италиански изтребители ще изпълняват съвместно задачите в периода от 15 юли до 15 октомври. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.15", "title": " Военен хеликоптер се приземи до Университетската болница в Пловдив\t\t\t"}
{"url": "https://trud.bg/%d0%b4%d0%b8%d0%bc%d0%b8%d1%82%d1%8a%d1%80-%d0%bc%d0%b0%d1%80%d0%b3%d0%b0%d1%80%d0%b8%d1%82%d0%be%d0%b2-%d0%b2-%d1%81%d1%84%d0%b5%d1%80%d0%b0%d1%82%d0%b0-%d0%bd%d0%b0-%d1%82%d1%83%d1%80%d0%b8%d0%b7/", "text": "В сферата на туризма всяко нарушение и всеки проблем, който отделният човек може да изпита, е достатъчно сериозен, за да му бъде обърнато специално внимание. Това заяви председателят на Комисията за защита на потребителите (КЗП) Димитър Маргаритов пред „ ”. „Когато Вашата почивка бъде провалена заради недобросъвестното поведение на туроператор, макар това нарушение да се е срещало само в няколко процента от общия брой случаи, които са постъпили при нас, е нещо много сериозно. За отделния човек това са сто процента. Ето защо ние, без някога да сме подценявали този сектор, сега още по-внимателно сме се фокусирали върху контрола на качеството на предоставяния туристически продукт и извършваме масови проверки във всички обекти по Черноморието”, коментира Маргаритов. Председателят на КЗП настоя, че на всеки проблем трябва да се реагира и един такъв би могъл да бъде дублирането на резервации. „Единични са сигналите в приемните на Комисията за подобни случаи в България и обикновено със съгласието на потребителите те се настаняват в друго място от същия вид и категория. При запазване на хотели в чужбина обаче е проблем, когато туроператорите ангажират потребители, те си плащат, а след това се оказва, че туроператорът не е превел сумата за резервацията. Тогава потребителят е поставен в неблагоприятно положение, защото обикновено в последния момент му се съобщава, че няма да може да пътува, тъй като хотелът е зает и няма резервация. А понякога се влиза в доста дълъг спор по отношение връщането на парите. Това е една от нашите функции – да съдействаме за разрешаването на подобни спорове”, обясни той. При пътуване със самолет пък и отказан достъп на борда, извън уреденото в съответния регламент, авиопревозвачът може да предложи под формата на добра практика да Ви компенсира финансово, ако се съгласите да останете за следващия полет за същата дестинация, даде друг пример Маргаритов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.15", "title": " Димитър Маргаритов: В сферата на туризма всеки казус е достатъчно сериозен"}
{"url": "https://trud.bg/%d0%b5%d0%ba%d1%81%d1%82%d1%80%d0%b0%d0%b4%d0%b8%d1%80%d0%b0%d1%82-%d0%b2-%d1%80%d1%83%d1%81%d0%b8%d1%8f-%d1%81%d0%b5%d0%ba%d1%81-%d0%b3%d1%83%d1%80%d1%83%d1%82%d0%be-%d0%bc%d0%b8%d1%82%d1%80%d0%b0/", "text": "Съдът в Бургас взе решение да екстрадира руския гражданин Митрадевананда Парамахамс, който през Интерпол е бил  , предаде  . Жителят на град Хабаровск е издирван във връзка с подозрение, че е свързан с отвличането на петгодишно момченце от Москва през юли 2016 година. Следствието получава данни, че непосредствено отношение със случилото се има движение „Каул Дхарма“, чийто лидер е Парамахамс. Загубеното дете е открито живо на територията на Беларус миналия месец. Парамахамс е обвинен и в сексуални престъпления, в изтезаване на непълнолетни, като на тези основания съдът в Бургас взема решение да го екстрадира в Русия. По време на съдебния процес обвиняемият отрича вината си и настоява, че Русия го преследва по религиозни причини. Решението на съда може да бъде обжалвано на по-висока инстанция. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.15", "title": " Екстрадират в Русия секс гуруто Митрадевананда"}
{"url": "https://trud.bg/%d0%bd%d0%be%d0%b2%d0%b8-%d0%b4%d0%b2%d0%b0-%d1%82%d1%80%d1%83%d1%81%d0%b0-%d1%81%d0%b0-%d1%80%d0%b5%d0%b3%d0%b8%d1%81%d1%82%d1%80%d0%b8%d1%80%d0%b0%d0%bd%d0%b8-%d0%b2-%d0%be%d1%85%d1%80%d0%b8%d0%b4/", "text": "Продължават земетресенията в района на Охрид, където през последния месец бяха регистрирани над 1200 труса. И тази нощ са регистрирани две с магнитуд 3.0 и 2,3 по Рихтер, съобщиха македонските медии. Трусовете са станали на дълбочина два километра. Досега в Охрид и околностите му са регистрирани около 200 обекта, които са понесли щети – стени, комини, балкони. Поради по-сериозни повреди има затворени детски градини, забелязва се и намаляване на числеността на туристите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.15", "title": " Нови два труса са регистрирани в Охрид тази нощ"}
{"url": "https://trud.bg/%d0%b6%d0%b8%d1%82%d0%b5%d0%bb%d0%b8-%d0%bd%d0%b0-%d1%81%d0%b5%d0%bb%d0%be-%d0%bd%d0%be%d0%b2%d0%be-%d0%bb%d0%b5%d1%81%d0%ba%d0%b8-%d0%b8%d0%b7%d0%bb%d0%b8%d0%b7%d0%b0%d1%82-%d0%bd%d0%b0-%d0%bf%d1%80/", "text": "Жителите на хаджидимовското село Ново Лески възнегодуваха срещу решение на Върховния административен съд, което допуска изграждане на кариера за добив на подземни богатства в района. През май миналата година магистратите отмениха решение на Министерски съвет за отдаване на концесия за 25 години за добив на подземни богатства върху площ от близо 160 декара. Това стана след двегодишна борба на местните хора да не позволят подобна дейност и да спасят природата. Мотивът на съда бе, че не са спазени необходимите процедури. „Преди дни научихме, ВАС е взел ново решение, с което позволява тази скандална концесия. Утре ще се съберем на пътя за ГКПП-Илинден и Гърция, ще протестираме от 09,00 до 11,00 часа, ще спрем за час движението и в двете посоки, ако не ни спре полицията. Целта ни е да се чуе гласът ни преди подписването на концесионен договор между Министерството на енергетиката и фирмата”, заяви кметът на Ново Лески – Георги Ванкалов. Жители на населеното място твърдят, че двамата местни бизнесмени и техният гръцки партньор, чиято фирма кандидатства за концесията, са представили нови документи. Хората подозират, че документите са неизрядни. Въпросната фирма иска да добива инертни материали и мрамори. Никога не е провеждано обществено обсъждане на това инвестицонно намерение. Ще се борим докрай за бъдещето си и живота на децата си, за да го има селото ни”, каза Десислава Йованович, председател на Инициативния комитет. Тя припомни, че преди години РИОСВ най-напред издава отрицателно становище за такъв добив в района, което е риск да изчезне големия карстов извор Топлицата и да има други отрицателни последици за околната среда. След 20 дни становището на екоекспертите е коренно променено и те издават положително становище, с което фирмата успява да получи и решение на МС за концесия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.15", "title": " Жители на село Ново Лески излизат на протест заради кариера"}
{"url": "https://trud.bg/%d0%be%d0%b2%d0%bb%d0%b0%d0%b4%d1%8f%d0%bd-%d0%b5-%d0%bf%d0%be%d0%b6%d0%b0%d1%80%d1%8a%d1%82-%d0%b2-%d0%ba%d0%b0%d0%b7%d0%b8%d1%87%d0%b0%d0%bd%d0%b5/", "text": "Овладян е   в Казичане, съобщиха от МВР. Сигналът за инцидента е подаден към 10:10 ч. на тел.112. До горящия обект има и бензиностанция. Вътрешният министър Валентин Радев, който е на мястото на инцидента, съобщи, че гасенето е към края си. „Сградата е частна. Има наематели. Пожарникарите влязоха с апарати в началото, за да потърсят хора, не са намерили никого“, обяви министърът. Все още не е известна причината за възникването на пожара. На място има 12 пожарни автомобила, както и няколко водоноски. Помощ е оказана от дирекция „Сигурност“ на Столичната община. В норма са показателите на качеството на атмосферния въздух след възникналия пожар. Това стана ясно след проверка на Регионална инспекция по околната среда и водите в София, съобщиха от пресцентъра на Министерство на околната среда и водите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.15", "title": " Овладян е пожарът в Казичане"}
{"url": "https://trud.bg/%d1%81%d0%bf%d0%b8%d0%bf%d0%b0%d1%85%d0%b0-%d0%b4%d0%b8%d0%bb%d1%8a%d1%80-%d1%81-%d1%82%d0%be%d1%80%d0%b1%d0%b0-%d0%bd%d0%b0%d1%80%d0%ba%d0%be%d1%82%d0%b8%d1%86%d0%b8-%d0%b2-%d0%bf%d1%80%d0%b8%d0%bc/", "text": "Полицаи спипаха дилър с торба наркотици в Приморско, съобщиха от ОД на МВР. При случайна проверка на улицата, служители на РУ-Приморско открили дилъра. Той бил зад волана на „Рено Сценик” със сливенска регистрация. Засечката станала на ул. „Лилия” в града. 21-годишния Николай Г. от Нова Загора се подвизавал край морето с найлонова торба, пълна с около 110 гр марихуана. Николай Г. е арестуван за 24 часа. Продължават масираните проверки за дилъри и в курортите Слънчев бряг и Царево.", "date": "2017.07.15", "title": " Спипаха дилър с торба наркотици в Приморско"}
{"url": "https://trud.bg/%d0%b5%d1%80%d0%b4%d0%be%d0%b3%d0%b0%d0%bd-%d0%b7%d0%b0%d0%bf%d0%b0%d0%b4%d0%bd%d0%b8%d1%82%d0%b5-%d0%bb%d0%b8%d0%b4%d0%b5%d1%80%d0%b8-%d1%82%d1%80%d1%8f%d0%b1%d0%b2%d0%b0-%d0%b4%d0%b0-%d0%b8%d0%b7/", "text": "Турският президент Реджеп Ердоган иска от западните лидери да направят избор между Турция и терористичните организации. Това става ясно от статия на Ердоган за британския вестник „Гардиън“, съобщи  . Публикувана на първата годишнина от опита за преврат, в нея се казва: „Няма как да се придаде привидно хубав вид на предателството спрямо турското приятелство – което е несъвместимо с двустранните отношения и фундаменталните ценности. Днес западните лидери имат избор между солидарността си към терористите или това да си възвърнат благоразположението на турците.“ Според турското правителство Фетхуллахистката терористична организация (ФЕТО) на живеещия в САЩ мюсюлмански проповедник Фетхуллах Гюлен стои зад опита за преврат от 15 юли миналата година. Тогава загинаха 250 души, а почти 2200 бяха ранени. „Победата над преврата беляза повратна точка в историята на демокрацията; тя ще бъде източник на надежда и вдъхновение за всички живеещи под диктатура.“, се казва още в статията на Ердоган. Турският президент обвинява западните лидери, че не са обърнали достатъчно внимание на събитията в Турция тогава. „Вместо да изразят солидарност, немалко западни правителства и институции избраха да изчакат и да видят как ще се разиграе кризата. Тяхното лицемерие и двойни стандарти дълбоко накърниха турския народ, който рискува всичко, за да защити свободата.“, пише той. В статията си Ердоган подчертава колко е важно Фетулах Гюлен и последователите му да бъдат изправени пред съда и според Ердоган има доказателства за вината им. „Това не е важно само за Турция, но за демокрацията навсякъде по света. Нашата цел е да дадем под съд престъпниците, докато устойчивостта на страната ни за бъдещи атаки отново укрепне.“ Президентът на Турция взе участие в специално парламентарно заседание в Анкара по случай отбелязването на първата годишнина от опита за преврат в страната. По време на заседанието турският министър-председател Бинали Йълдъръм описа провалилия се опит за преврат като „най-тъмната и дълга нощ в Турция“ „Днес е 15 юли 2017-а. Това е ден за демокрация и национално обединение. Мина точно една година откакто най-тъмната и дълга нощ в Турция премина в светъл ден, откакто окупацията на врага се превърна в народна легенда.“, заяви той. Йълдъръм благодари и на хилядите хора, които се отзоваха на призива на президента да се опълчат на преврата. „Това, че може да сме тук заедно днес, го дължим на нашите 250 мъченика, 2193 герои ветерани и великия турски народ. Страната ви е благодарна.“ На 15 юли миналата година турски войници се опитаха да свалят правителството на Ердоган с танкове, военни самолети и хеликоптери. 250 души бяха убити, а повече от 2000 – ранени. Бяха убити и 36 заговорници. Турция обвинява живеещият в САЩ проповедник Фетулах Гюлен за организирането на провалилия се опит за преврат и иска екстрадирането му. Гюлен отрича обвиненията. След опита за преврат в Турция беше обявено извънредно положение, което трае вече година и позволи на правителството да управлява с декрети. Повече от 50 000 души бяха арестувани за предполагаеми връзки с Гюлен. С последния декрет на правителството от петък се уволняват 7395 държавни служители, сред които учители, учени, военни и полицейски служители. Така броят на освободените става повече от 110 000. 15 юли беше обявен за национален празник.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.15", "title": " Ердоган: Западните лидери трябва да изберат между Турция и терористичните организации"}
{"url": "https://trud.bg/%d0%b2-%d0%bc%d0%b0%d0%ba%d0%b5%d0%b4%d0%be%d0%bd%d0%b8%d1%8f-%d1%81%d0%b5-%d1%80%d0%be%d0%b4%d0%b8-%d0%bf%d1%8a%d1%80%d0%b2%d0%be%d1%82%d0%be-%d0%b1%d0%b5%d0%b1%d0%b5-%d0%be%d1%82-%d1%81%d1%83%d1%80/", "text": "В Македония се роди първото бебе от сурогатна майка, съобщават македонските медии. Тя е 44-годишна жена. Събитието се случи почти три години след приемането на закон, който позволява сурогатно майчинство. Според македонския закон сурогатна майка може да бъде жена от 25 до 50 години, която има поне едно свое дете. Трябва да бъде македонска гражданка, в добро физическо и общо здравословно състояние. Право на сурогатна майка имат брачни двойки, граждани на Македония, в ситуации, когато жената има вродени аномалии на матката. Предвидено е да се изплатят определени разходи на сурогатната майка, които се изплащат месечно и не могат да бъдат по-високи от средната заплата в Македония. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.15", "title": " В Македония се роди първото бебе от сурогатна майка"}
{"url": "https://trud.bg/%d0%b5%d0%b2%d0%b0%d0%ba%d1%83%d0%b8%d1%80%d0%b0%d1%85%d0%b0-6-%d1%85%d0%b8%d0%bb-%d0%b4%d1%83%d1%88%d0%b8-%d0%be%d1%82-%d1%82%d1%8a%d1%80%d0%b3%d0%be%d0%b2%d1%81%d0%ba%d0%b8-%d1%86%d0%b5%d0%bd%d1%82/", "text": "Около шест хиляди души бяха евакуирани от търговски център „Авиапарк“ в северната част на Москва, предава  . Евакуацията се е случила след получаването на телефонен сигнал за взривно устройство заложено в центъра. След анонимния сигнал от сградата са евакуирани близо шест хиляди души. Кинолози с обучени кучета проверяват помещенията на търговски център „Авиапарк“ за взривни устройства. Търговски център „Авиапарк“ е един от най-големите в Европа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.15", "title": " Евакуираха 6 хил. души от търговски център в Москва"}
{"url": "https://trud.bg/%d0%bd%d0%b5%d0%bc%d1%81%d0%ba%d0%b8-%d1%81%d1%82%d0%be%d0%bc%d0%b0%d1%82%d0%be%d0%bb%d0%be%d0%b3-%d0%b1%d0%b5%d0%b7%d0%bf%d0%bb%d0%b0%d1%82%d0%bd%d0%be-%d0%be%d0%bf%d1%80%d0%b0%d0%b2%d1%8f-%d0%b7/", "text": "За поредна година немският стоматолог Марк Лузе пристигна в Белица, за да прегледа обитателите на мечия парк. Процедурите стартираха още в петък. Първи при зъболекаря бяха мечоците Мишо и Боби, които се оказаха с проблеми на кучешките зъби. За Боби бе извършена двучасова операция след като се установи,че има абсцес и се наложи да му вадят зъб. Мишо страдал от същите зъбни проблеми. За да оправиш зъбите на мечка трябва да имаш добър анестизиолог, в случая това е българския професор Богдан Аминков. Прегледите продължават в мечия парк. Освен зъбите преглеждат се и очите. Според ръководителя на парка ,мечоците са доста стари и затова непрекъснато се подлагат на здравни прегледи. Повечето обитатели са над 25 годишна възраст. Беличани пък искрено завиждат на мечоците, защото самите те признават,че нямат достъп до качествени стоматологични услуги заради високите цени. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.15", "title": " Немски стоматолог безплатно оправя зъбите на мечките от Белица"}
{"url": "https://trud.bg/%d1%82%d0%be%d0%bd%d0%b8-%d0%b1%d0%bb%d0%b5%d1%8a%d1%80-%d0%b5%d1%81-e-%d0%b3%d0%be%d1%82%d0%be%d0%b2-%d0%bd%d0%b0-%d0%ba%d0%be%d0%bc%d0%bf%d1%80%d0%be%d0%bc%d0%b8%d1%81-%d0%b7%d0%b0-%d1%81%d0%b2/", "text": "Според бившия министър-председател на Великобритания Тони Блеър управляващите в страните членки на ЕС са готови да изменят така правилата на ЕС за свободата на придвижването на работната ръка, че да открият възможност за Великобритания да избегне „твърд“ Брекзит, предаде  . „Избирането на Еманюел Макрон за президент на Франция постави на масата реформите в ЕС, което означава, че Великобритания и ЕС може да постигнат компромис, който да запази Великобритания вътре в най-големия пазар на света“, убеден е Блеър. „Лидерите на ЕС са готови да обмислят промени, за да удовлетворят Великобритания, включително и относно свободата на движението“, посочи бившият министър-председател-лейбърист. „Съпротивата срещу свободното придвижване, ако се вгледаш в нея, е много по-нюансирана. Французите и германците споделят част от британските притеснения, особено от имиграцията и биха дали компромис по него“, добави той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.15", "title": " Тони Блеър: ЕС e готов на компромис за свободата на придвижването\t\t\t"}
{"url": "https://trud.bg/%d1%82%d1%80%d0%b8%d0%bc%d0%b0-%d0%b4%d1%83%d1%88%d0%b8-%d1%81%d0%b0-%d0%b7%d0%b0%d0%b3%d0%b8%d0%bd%d0%b0%d0%bb%d0%b8-%d0%bf%d1%80%d0%b8-%d0%bf%d0%be%d0%b6%d0%b0%d1%80-%d0%b2-36-%d0%b5%d1%82%d0%b0/", "text": "Трима души загинаха при пожар в 36-етажна сграда в Хавай, а най-малко петима други са ранени, предаде  . Сред загиналите са майка и син. Огънят е започнал от 26-ия етаж на зданието в столицата Хонолулу. В последствие се е разпространил и до горните два етажа. „Погледнах надолу и видях гъстия дим. И това е много тъжно. Чух гласовете на три жени, молещи се за помощ. Викове в продължение на 5-10 минути, които изведнъж просто утихнаха.”, разказа пред агенцията Рон Чиартино, обитател на сградата и свидетел на инцидента. Пламъците са овладени за около 4 часа от над 100 пожарникари. От аварийните служби обясниха, че поради височината на сградата, се е налагало да гасят огъня от тераси на съседни сгради. Експерти обясняват, че разпространението на огъня е можело да бъде избегнато при наличие на задължителните в щата противопожарни пръскачки. Те биха ограничили пожара до точката на възникването му. Многоетажната сграда обаче е построена през 1971 г., когато изискване за подобни мерки за сигурност не е имало. Конкретните причини за пожара все още се изясняват. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.15", "title": " Трима души са загинали при пожар в 36-етажна сграда в Хавай"}
{"url": "https://trud.bg/%d0%bd%d0%b0%d0%bf%d0%b0%d0%b4%d0%b0%d1%82%d0%b5%d0%bb%d1%8f%d1%82-%d0%bd%d0%b0-%d1%82%d1%83%d1%80%d0%b8%d1%81%d1%82%d0%b8-%d0%b2-%d0%b5%d0%b3%d0%b8%d0%bf%d0%b5%d1%82-%d0%b4%d0%b5%d0%b9%d1%81%d1%82/", "text": " в популярния курорт на Червено море – Хургада, е извършено по заповед на близкоизточната радикална групировка „Ислямска държава“. Мъжът, който уби две германски гражданки при нападението е бил в контакт с терористичната организация „Ислямска държава” и е действал от нейно име. Това съобщава германската информационна агенция ДПА, позовавайки се на свои източници от силите за сигурност в арабската република. Съгласно данни, разпространени в медиите, нападателят е бил в контакт в интернет с членове на групировката, които са дали нареждане да бъдат атакувани чужденци, твърдят силите за сигурност на Кайро. Предполага се, че извършителят е студент от северната част на Египет, но към момента няма официално потвърждение на информацията. Той е арестуван и отведен от властите за разпит. В резултат на нападението в северноафриканската страна е въведено извънредно положение. Вчера в египетският курорт Хургада мъж нападна с нож три жени в хотелски комплекс. Той е успял да избяга от мястото на престъплението, стигнал е до друг хотел, където е атакувал други три жени. Две от нападнатите жени – германски гражданки, починаха от раните си. Мъжът е задържан и се разпитва от полицията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.15", "title": " Нападателят на туристи в Египет действал по заповед от „Ислямска държава“\t\t\t"}
