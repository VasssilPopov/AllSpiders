{"url": "https://trud.bg/%d1%81%d0%bf%d0%b8%d1%80%d0%b0%d0%bc%d0%b5-%d0%b4%d0%b0-%d1%8f%d0%b4%d0%b5%d0%bc-%d0%b1%d0%be%d0%ba%d0%bb%d1%83%d1%86%d0%b8%d1%82%d0%b5-%d0%bd%d0%b0-%d0%b5%d0%b2%d1%80%d0%be%d0%bf%d0%b0/", "text": "Изграждаме инструментариум в момента, с който можем да въздействаме срещу двойния стандарт при храните в Европа. Това заяви министърът на здравеопазването Кирил Ананиев в понеделник след неформално заседание на Съвета на министрите на здраве-опазването в ЕС, което се проведе в София. Инициативата е в рамките на българското европредседателство. „Няма да позволим българският народ да яде по-лоша и по-некачествена храна от тази, с която се хранят хората в Западна Европа”, категоричен беше здравният министър. След срещата той посочи, че обект на дискусии са били здравословното хранене на децата, ефективните и достъпни лекарства, както и бъдещето и финансирането на здравеопазването в Европейския съюз при избора на нов парламент и нова европейска комисия. „Разгледахме ролята на маркетинга по отношение на най-малките потребители – децата, които най-лесно могат да бъдат манипулирани”, заяви Ананиев. Еврокомисарят по здравеопазване и безопасност на храните Витянис Андрюкайтис допълни, че се работи за механизъм срещу натиска от страна на маркетинга спрямо децата, особено при храни с високо съдържание на мазнини, захар и сол. „Всички носим отговорността да пазим децата от агресивните маркетинг и реклами”, категоричен беше той. „Проведохме много ползотворна позиция. Насърчително е това, че всички признаваме, фактът, че ако желаем децата да бъдат здрави – трябва да им се набави здравословна храна на достъпни цени. Те трябва да са за всички хора в Европа”, каза още Андрюкайтис. По думите му на паневропейско ниво трябва да се гарантира, че ще се използват инструментите за гарантиране на здравословна храна за нашите деца. „За съжаление няма само един единствен инструмент, който да направи това, става въпрос за набор от различни похвати”, допълни еврокомисарят. Министър Ананиев определи като ползотворен дебата по време на срещата за бъдещето на здравеопазването в европейските политики. Разговорите по темата ще продължат на 22 юни, когато ще се проведе редовен съвет на министрите на здравеопазването. В бъдещите срещи между министрите обект на специално внимание е бъде и паралелният износ на лекарства.   За България в качеството й на домакин на европейското председателство, в областта на здравеопазването здравословното хранене е основен приоритет, защото сме убедени, че бъдещето на конкурентна Европа е в младото, здравото и добре образовано младо поколение. Това заяви министърът на здравеопазването Кирил Ананиев при откриването на неформалната среща на ресорните министри в ЕС. Политиките, свързани с лекарствените средства, изискват да се потърси баланс между здравето на хората и търговията, допълни още той. Служители на регионалните здравни инспекции (РЗИ)  в страната  се възползваха от неформалния съвет на здравните министри, за да изразят недоволството си от възнагражденията и начина на заплащане в сектора. Те излязоха пред  сградата на  здравното министерство в понеделник с искания за  стартови заплати от 760 лева и за прекратяване на практиката за различно възнаграждение на служители от едни и същи длъжности. Недоволството си изразиха представители на десетки РЗИ с надеждата да получат  обещаното увеличение  на заплатите им с 18% от 1 януари.   “Паралелният износ е позволена дейност, стига тя да не води до липса или дефицит на лекарствени продукти. Водих разговори по темата с министъра на Германия, с министъра на Франция, те имат много добри практики в това отношение, ще ползваме техния опит”. Това посочи министърът на здравеопазването Кирил Ананиев. Той припомни, че Комисията по здравеопазването у нас ще разгледа последните изменения на Закона за лекарствените продукти в хуманната медицина, с който, по думите му, ще се създаде един контролен механизъм, целящ да намали проблема с дефицит или недостиг на лекарствени продукти в България. Ананиев подчерта, че по темата за реимбурсиране на лекарствата има голямо разделение между страните в ЕС. “Това, че клиничната оценка се прави на равнище ЕС, не означава, че тя не дава отражение върху ценообразуването и реимбурсирането на лекарствата. Нарушава се в определена степен принципът на субсидиалност и пропорционалност, срещу което възразяват много държави. Дебатът е много голям и едва ли ще се реши в рамките на този парламент”, посочи още Ананиев. По думите му има договорка между страните да се създаде работна група, която да предложи нов модел на оценка на здравните технологии, защото това касае финансовата устойчивост на самите здравни системи. Сегашният модел отнема част от компетенциите на съответните системи, допълни здравният министър.   Джипитата настояват потребителската такса да бъде обвързана с минималната работна заплата за страната и така да стане 5.10 лв. По време на срещата на здравните министри от ЕС в София близо 70 лични лекари от столицата се събраха пред НДК, за да поискат по-добри условия на труд. Общопрактикуващите поискаха намаляване на административната им тежест, както и отпадане на 24-часовото им разположение. „Не може да плащаш 1 лев и 32 стотинки и да искаш 186 дни достъп до лекар”, смятат лекарите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.23", "title": " Спираме да ядем боклуците на Европа\t\t\t"}
{"url": "https://trud.bg/%d1%88%d0%b5%d1%84%d1%8a%d1%82-%d0%bd%d0%b0-%d0%be%d0%b7%d1%85%d0%be-%d0%b2%d0%b5%d1%89%d0%b5%d1%81%d1%82%d0%b2%d0%be%d1%82%d0%be-%d1%81-%d0%ba%d0%be%d0%b5%d1%82%d0%be-%d1%81%d0%b0-%d0%b1%d0%b8/", "text": "Шефът на Организацията за забрана на химически оръжия (ОЗХО) Ахмет Узюмджю призна пред руските шегаджии Владимир Кузнецов (Вован) и Алексей Столяров (Лексус), че веществото, с което са били отровени бившият полковник от ГРУ Сергей Скрипал и дъщеря му Юлия, може да е направено във всяка една страна. Аудио от разговора на Вован и Лексус с Узюмджю бе качено в YouTube. Двамата са разговаряли с ръководителя на Организацията, представяйки се за премиера на Полша Матеуш Моравецки, информира “Блиц”. „Според нашите експерти, то може да бъде произведено във всяка страна. Това не трябва да се изключва. Русия заявява, че изследвания на такива вещества са се провеждали и на други места и това може да е истина”, заявява ръководителят на ОЗХО по време на разговора. Узюмджю подчертава, че за производството на подобно вещество са нужни висококвалифицирани специалисти и лаборатории на добро ниво. „Във всяка страна, в която има специалисти химици, защото веществото, което е използвано, по думите на нашите експерти, е общодостъпно”, пояснява той. По-рано този месец ОЗХО потвърди версията на британското правителство, че Скрипал и дъщеря му са отровени с нервно-паралитично вещество. Великобритания е сигурна, че резултатите от експертизата на ОЗХО потвърждават версията на Лондон, че Сергей и Юлия Скрипал са отровени именно с „Новичок”. В публикуваната част на доклада на организацията обаче типът вещество не се уточнява.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.23", "title": " Шефът на ОЗХО: Веществото, с което са били отровени Сергей и Юлия Скрипал, може да е направено във всяка една страна (ВИДЕО)"}
{"url": "https://trud.bg/%d0%b8%d1%81%d0%bf%d0%b0%d0%bd%d0%b8%d1%8f-%d0%bd%d0%b0%d0%bb%d0%be%d0%b6%d0%b8-%d0%b2%d0%b5%d1%82%d0%be-%d0%b2%d1%8a%d1%80%d1%85%d1%83-%d0%bf%d1%80%d0%be%d0%b5%d0%ba%d1%82%d0%b0-%d0%b7%d0%b0-%d0%b4/", "text": "Испания наложи вето върху проекта за съвместна декларация, която трябва да бъде подписана на срещата на високо равнище на Европейския съюз и държавите от Западните Балкани, планирана за месец май в София като централно събитие на българското председателство на Съвета на ЕС, съобщава вестник El Pais. Причините нямат нищо общо с външната политика на ЕС, поясняват от редакцията на испанското издание. Целта е да се предотврати включването на името на премиера Мариано Рахой в документ, в който фигурира името на президента на Косово – страна, чиято независимост Испания не признава. Срещата на върха на ЕС и Западните Балкани, първата по рода си за последните 15 г., се оказва по-проблематична от очакваното. Въпреки че има още четири държави, които също не признават статута на Косово, Испания изглежда е единствената, която дава сериозни индикации, че няма да присъства на форума. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.23", "title": " Испания наложи вето върху проекта за декларация на срещата на върха ЕС – Западни Балкани в София"}
{"url": "https://trud.bg/%d0%b0%d0%ba%d1%86%d0%b8%d0%be%d0%bd%d0%b5%d1%80%d0%b8%d1%82%d0%b5-%d0%bd%d0%b0-%d0%b0%d0%bb%d0%b1%d0%b5%d0%bd%d0%b0-%d0%b0%d0%b4-%d1%89%d0%b5-%d0%bf%d0%be%d0%bb%d1%83%d1%87%d0%b0/", "text": "Очаква се акционерите на „Албена”АД да получат дивиденти . Съветът на директорите ще предложи на Общото събрание на 23 юни размерът да бъде 70 стотинки на акция. Това обяви на пресконференция преди старта на сезона във ваканционно селище „Албена” Радосвет Радев, шеф на Борда на директорите. Той посочи, че след двегодишна пауза заради напрегната инвестиционна програма в курорта, който догодина отбелязва половинвековен юбилей, е чут и гласът и на минотарния собственик и акционерите ще получат дивиденти в пределния за момента размер. Обемът на инвестициите за 2017 г . е 63 млн. лева, за 2018 -30-35 млн. лева, а за 2019 г . се очаква да бъде около 50 млн. лева, посочи изпълнителният директор Красимир Станев. Според него целта е с обновяване на сградния фонд, с изграждане на модерна визия и отлична инфрастрктура след 3 до 5 години целият курорт да влезе в 4-звездната категория. Албена е най-голямото ваканционно селище, което се управлява само от една фирма, припомни Станев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.23", "title": " Акционерите на „Албена „АД  ще получат дивиденти"}
{"url": "https://trud.bg/%d0%bf%d1%8a%d1%82%d0%bd%d0%b8%d1%87%d0%ba%d0%b0-%d0%b1%d0%b5-%d0%b3%d0%bb%d0%be%d0%b1%d0%b5%d0%bd%d0%b0-%d1%81-500-%d0%b4%d0%be%d0%bb%d0%b0%d1%80%d0%b0-%d0%b7%d0%b0-%d0%b2%d0%bd%d0%b0%d1%81%d1%8f/", "text": "Американските митнически и гранични власти глобиха жена с 500 долара за това, че не е декларирала, че внася в САЩ ябълка, получена безплатно в самолета на Делта еър лайн (Delta Air Lines) от Париж, предаде Асошиейтед прес. Кристъл Тедлок каза пред телевизия Кей Ди Ви Яр в Денвър, че стюардите са раздали ябълки и тя е прибрала своята в ръчния багаж, за да я запази за следващия си полет от Минеаполис до Денвър. Чантата й била претърсена от митническите служители. Тедлок разказа, че служителят я попитал дали пътуването й от Париж е било скъпо и когато тя отговорила положително, той й казал, че ще стане още по-скъпо и й наложил глоба от 500 долара. Делта посочва, че препоръчва на всички пътници да спазват митническите разпоредби. В митническите декларации пътниците са питани дали внасят плодове или зеленчуци в страната. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.23", "title": " Пътничка бе глобена с 500 долара за внасянето в САЩ на безплатна ябълка, получена в самолета"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b0%d0%bd%d0%b0%d0%bd%d0%b8%d0%b5%d0%b2-%d0%be%d1%87%d0%b0%d0%ba%d0%b2%d0%b0%d0%bc%d0%b5-%d0%b4%d0%b0-%d1%81%d0%b5%d0%b4%d0%bd%d0%b5%d0%bc-%d0%bd/", "text": "Работим по някои от исканията им, очакваме вместо да се разбираме чрез медиите или с протестни декларации, когато са готови да седнем на масата и да продължим диалога. Това каза министърът на здравеопазването Кирил Ананиев за протеста на личните лекари, който се проведе днес. „Запознати сме със всички искания на общопрактикуващите лекари. Започнахме диалога преди месец и половина. Тогава се разбрахме да го продължим, когато те имат конкретни предложения“, посочи той. „Примери, че работим са извинителните бележки на учениците, амбулаторният лист, който направихме. Мъчим се улесним работата им, да намалим административната тежест“, коментира Кирил Ананиев. „Откровено казано бях много неприятно изненадан от това, че те точно на днешния ден, когато се събира Съветът на министрите на здравеопазването решиха да демонстрират недоволството си“, каза още здравният министър. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.23", "title": " Министър Ананиев: Очакваме да седнем на масата и да продължим диалога с общопрактикуващите лекари"}
{"url": "https://trud.bg/40-%d0%bc%d0%bb%d0%bd-%d0%bb%d0%b2-%d0%b4%d0%b0-%d0%bf%d0%bb%d0%b0%d1%82%d0%b8-%d0%b4%d1%8a%d1%80%d0%b6%d0%b0%d0%b2%d0%b0%d1%82%d0%b0-%d0%b7%d0%b0-%d0%ba%d0%be%d1%80%d0%b0%d0%bb/", "text": "Държавата да задели 40 милиона лева от парите на българските данъкоплатци, за да откупи частния имот зад плажа „Корал“ в община Царево – това е поредното безумие, което се опитват да прокарат „зелените“. Целта е те да продължат да си къмпингуват без пари по цяло лято.  Поредният „скандал“ „еколозите“ си измислиха миналата седмица, след като пуснаха снимки в социалните мрежи. Под тях те се вайкаха, че дюни на плажа са заградени незаконно. Още тук личи поредната им лъжа – мястото е оградено от неговия собственик, испанският инвеститор Ибердрола Инмобилиария, който е част от огромния консорциум Ибердрола Груп, чийто оборот е 32 милиарда евро годишно.  Тази група е посочена за електроенергийна компания в световен мащаб от престижната класация за устойчиво развитие Dow Jones Sustainability Index (DJSI) – основният международен мерител на това как компаниите допринасят за устойчивото развитие. С други думи става въпрос за мегадружество, което залага на най-екологичните стандарти в своя бизнес и е най-голямата компания за производство на ток от ветрогенератори (най-зеленият метод – б.а). Тоест на всички вече е ясно, че става дума за ключов чуждестранен инвеститор, който иска да строи зелено ваканционно селище.  „То ще се превърне в пример в Европа за ефективност и устойчивост, като отговор на най-новите пазарни тенденции и екологични изисквания на ЕС за устойчив туризъм“, пишат от „Ибердрола Груп“ до медиите. Те са купили земята за 40 милиона лева, като цялата им инвестиция в селището ще е близо 45 милиона евро. Покупката на имота е от 2007 година. Испанците разказват, че веднага започнали да се сблъскват със зелените организации тук.  „Направихме обезпокоително откритие: Някои от тези неправителствени организации участваха и се интересуваха от експлоатацията на морския бряг на „Корал“. Според нашата информация, в продължение на няколко години, са взимани такси от хора, които къмпингуват или са спрели с каравани в района. Никога не сме оправомощили никого да използва земята за тази или друга цел. В резултат на това, след всяко лято, тонове боклук трябваше да се събират и част от природата в района бе унищожена, поради неконтролируемия вход на всички видове превозни средства, незаконен къмпинг, палене на огньове и др.“, пишат от „Ибердрола“. Те допълват, че оградили земята си сега, защото идвал летният сезон и искали да запазят инвестицията си от поредното замърсяване, което на практика унищожава природата в имота. „Зелените“ за пореден път се опитват да изгонят ключов инвеститор и ако може за това държавата да плати 40 милиона.  Ако и „Ибедрола Груп“ си тръгне, ще стане част от списъка на чуждестранните инвеститори, превърнали се в жертва на „еколозите“ – като се започне от туристическите намерения като „Рила Дестинейшън“, мине се през концесиите за добив на злато в Трън и Генерал Тошево и се стигне до важни за българската икономика проекти с държавно участие като „Бургас-Алекснадруполис“, АЕЦ „Белене“, „Южен поток“. В същото време министър Нено Димов обяви, че засега не са открити нарушения, въпреки че твърденията на „еколозите“ се проверяват. Димов уточни, че всичко се извършва от община Царево, в чийто задължения влизат подобни действия, както е било винаги – при такива сигнали кметовете са отговорни, МОСВ може да помага. Но „зелените“ не чуват фактите и си знаят своето. За съжаление държавата ги слуша и им угажда, а в същото време властта говори за увеличение на чуждестранните инвестиции и развитие на туризма. Нищо от тези неща не може да се случи, докато у нас командват „зелените рекетьори“.", "date": "2018.04.23", "title": " 40 млн. лв. да плати държавата за „Корал“ искат „зелените“\t\t\t"}
{"url": "https://trud.bg/%d0%b7%d0%b0%d1%82%d1%8f%d0%b3%d0%b0%d1%82-%d0%ba%d0%be%d0%bd%d1%82%d1%80%d0%be%d0%bb%d0%b0-%d0%b2%d1%8a%d1%80%d1%85%d1%83-%d1%81%d0%b8%d1%80%d0%b5%d0%bd%d0%b5%d1%82%d0%be-%d0%bc%d0%b5%d0%bd%d1%82/", "text": "Производителите на мляко и млечни продукти вече няма да могат да произвеждат имитиращи продукти в същите помещения. Това предвижда промяна в Наредба 1 за хигиената на храните, качена за обществено обсъждане. Същото ще важи и за производителите, които разфасоват и преопаковат мляко и млечни продукти. Те няма да могат да разфасоват имитиращи продукти в същите обекти. Изискванията ще важат за продукти, произведени на територията на България. Мандрите имат един месец от влизане в сила на промените, за да приведат дейността си в съответствие с новите изисквания. От Министерство на земеделието, харните и горите, които са вносител на документа, обясняват промените с мерки, имащи за цел усъвършенстване на законодателството за т.нар. “имитиращи продукти, съдържащи в състава си мляко”.  От една страна целта е да се повиши търсенето на сурово мляко чрез стимулиране употребата му при производството на млечни продукти, а от друга – да се засили търсенето на пазара и потребителския интерес към различните видове млечни продукти. Оттам земеделското министерство посочват, че на последния Консултативния съвет по животновъдство проблемът е бил широко обсъден. И от бранша са настояли да се въведат допълнителни изисквания и мерки към производството и преопаковането на имитиращи продукти. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.23", "title": " Затягат контрола върху сиренето менте\t\t\t"}
{"url": "https://trud.bg/%d0%bc%d1%8a%d0%b6-%d0%b8%d0%b7%d0%bf%d1%83%d1%88%d0%b8-%d1%86%d0%b8%d0%b3%d0%b0%d1%80%d0%b0-%d0%b8-%d1%81%d0%b5-%d0%bf%d1%80%d0%be%d1%81%d1%82%d1%80%d0%b5%d0%bb%d1%8f-%d0%b2-%d0%b3%d0%bb%d0%b0%d0%b2/", "text": "30 годишен търговец на коли, родом от сиристра, се гръмна в главата. Александър С. живеел заедно с приятелката си Галина в нова кооперация в бургаския комплекс “Славейков”. Вечерта в неделя имали гости и празнували рожден ден. В разгара на купона, Александър казал, че излиза за малко и не се върнал. Приятелите му и Галина тръгнали да го търсят с фенерчета. Половинката му го открила в подземния гарж, лежащ в локва кръв. Държал боен пистолет.  Младата жена започнала да вика за помощ. Пристигнала линейка и откарала ранения в УМБАЛ. В момента пострадалият е в кома, в много гежко състояние, казаха лекарите. Полицаите открили в дома на Александър предсмъртна бележка, в която той се извинявал, че постъпва по този начин. тепърва ще се разследва кое го е подтикнало да дръпне спусъка. Никой от близките му не знаел, че има пистолет. Бил обликновен служител във фирма за внос на автомобили. Преди да се простреля, младият мъж изпушил една цигара. Версията убийство е изключеа, тъй като на камерите било запечатано как осветлението угасва и когато се включва отново- той лежи в локва кръв, т.е. никой друг не е влизал вътре. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.23", "title": " Мъж изпуши цигара и се простреля в главата (обзор)\t\t\t"}
{"url": "https://trud.bg/%d1%81%d0%bf%d0%be%d1%80%d1%82%d0%bd%d0%be%d1%82%d0%be-%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d1%82%d0%b2%d0%be-%d1%81-%d1%80%d0%b0%d0%b7%d1%8f%d1%81%d0%bd%d0%b5%d0%bd%d0%b8%d1%8f/", "text": "Министерството на младежта и спорта публикува позиция относно провеждането на Европейската младежка конференция: Относно твърденията на председателя на Европейски младежки форум Луис Алварадо и Райчо Райчев – зам.-председател на Национален младежки форум за нередности относно проведената от 17 до 19 април Европейската младежка конференция в София, заявяваме следното: 1. Програмата на Европейската младежка конференция беше изготвена с работна група, в която имаше представители освен на България, Естония и Австрия, така и на ЕК и на Национален младежки форум. Тази работна група дори беше председателствана от Европейски младежки форум. 2. Европейската младежка конференция имаше за цел да бъде платформа за диалог между младите хора от 40 държави в ЕС, Западните Балкани и Източното партньорство и хора на ръководни политически постове от българското правителство, Европейската комисия и ООН. Категорично заявяваме, че такъв диалог се осъществи като се даде възможност на младежките делегати да задават неограничен брой въпроси в съответните панели от Конференцията, които бяха предварително оповестени в Програмата. 3. Европейската младежка конференция в София бе първото събитие от такъв мащаб, по време на което бе дадена за първи път възможност на участниците във форума сами да споделят своята визия, изготвяйки първите Европейски младежки цели, които ще бъдат директна препоръка за новата Европейска стратегия за младежта. 4. В официалното откриване и в панелите на Европейската младежка конференция като говорители бяха включени младежки представители. Част от тях бяха председателят на Национален младежки форум Илина Мутафчиева и българският младежки делегат към ООН Ралица Диканска. 5. В рамките на Европейската младежка конференция за първи път участваха представители на високо ниво към ООН, отговарящи за младежките политики, като по този начин идеите на младите делегати получиха чуваемост не само на европейско, но и на глобално ниво. 6. Непосредствено преди официалното закриване на конференцията, в което участие взе и министър-председателят Бойко Борисов, беше проведен диалог с еврокомисар Тибор Наврачич, министърът на младежта и спорта Красен Кралев и специалният пратеник на ООН по младежки въпроси Джаятма Уикнамараняке. По време на дискусията беше дадена неограничена възможност за въпроси от страна на присъстващите в залата над 250 младежи. Цялото събитие, наречено “Граждански диалог” бе излъчвано онлайн. 7. Неформалната част от Конференцията, включваща вечеря и възможност за обмяна на опит между младежките делегати, е практика на всички подобни форуми, провеждани в страни-председателстващи Съвета на ЕС, включително предишни държави – Естония и Малта. Неформалната част е незадължителна за делегатите и не е част от официалната програма. 8. Всеки от участниците имаше свободата да избере деня и часа на пристигането и заминаването си като резервира сам самолетен билет. Всички самолетни билети впоследствие се заплащат от организаторите на събитието. 9. Обратната връзка от провеждането на Европейската младежка конференция показва изключително позитивни отзиви от всички страни, излъчили младежки делегати. 10. Очаква се Националното представителство на Студентските съвети и Български младежки Червен кръст, както и други организации, присъстващи и участващи в организацията на Форума, да изготвят позиции по темата, за да се прекратят всички спекулации за нередности около Европейската младежка конференция в София, която бе организирана в интерес на развитието на младежките политики на национално, европейско и международно ниво. Tези позиции ще бъдат обявени публично.", "date": "2018.04.23", "title": " Спортното министерство с разяснения за провеждането на Европейската младежка конференция"}
{"url": "https://trud.bg/%d1%84%d0%b8%d1%80%d0%bc%d0%b8%d1%82%d0%b5-%d1%82%d1%8a%d1%80%d1%81%d1%8f%d1%82-%d0%be%d1%84%d0%b8%d1%81%d0%b8-%d1%81-%d0%b3%d1%8a%d0%b2%d0%ba%d0%b0%d0%b2-%d0%bd%d0%b0%d0%b5%d0%bc/", "text": "Предстои трансформация в пазара на офис площи в Централна и Източна Европа, в това число и България, за да отговорят на нуждите на новото поколение наематели. Около това становище се обединиха експерти по време на конференция “Инвестиции и строителство на бизнес сгради 2018”. Според тях компаниите ще изискват повече гъвкавост на условията за наем. Представените тенденции вероятно ще окуражат собствениците на бизнес сгради в ЦИЕ да обмислят включването на възможности за споделени работни пространства като част от концепцията на техните проекти. Новите офиси се нуждаят от сигурен достъп до информационни технологии. Големите корпорации дори имат собствени парници, посочи Адина Уелш, изпълнителен директор на “Експо 2000 Офис парк”. По думите й практиката в някои европейски държави – като Великобритания например, да се изнасят офис сградите в така наречените вторични градове – извън столицата, у нас засега не се прилага. Пазарът на офис площи в България е концентриран в София, а във вторичните градове като Пловдив, Варна и Бургас изостава, коментира Станимира Пашова, мениджър офис площи в консултантската компания Cush­man&Wakefield, Forton. София е доста развита по показателя офис пространство на човек от населението в сравнение с други столици в Европа, допълни тя. По думите й, ако компаниите положат усилия, открият наематели и инвеститори и имат подкрепата на местните власти, офис площите във вторичните градове могат да се доразвият и да допринесат за развитието на офис пазара в България като цяло. Тя посочи, че един от важните фактори, които трябва да се вземат предвид при развиването на офис площите във вторичните градове, е дали те разполагат с достатъчно кадри с добри умения. Сред слабостите на тези градове Пашова посочи недобрата свързаност, но според нея местните власти вече осъзнават големия им потенциал и нещата започват да се подобряват.   За една трета от работещите в Централна и Източна Европа работното място ще претърпи промени през следващите 2-3 години, показва проучване на Colliers. Над три четвърти от участниците в анкетата определят баланса работа – личен живот за най-важния фактор при избор на компания, за която да работят. Възнаграждението, възможностите за развитие и локацията на офиса, също са от ключово значение за удовлетвореността от работодателя. В сравнение с тях, дизайнът на офиса и физическата работна среда са по-малко важни – само 37% от респондентите казват, че тези фактори са определящи за тях, а 18% считат осигуряването на условия, съгласно стандартите за устойчив офис за характеристика на модерното работно пространство. Гъвкавото работно време, включително работата от вкъщи, нараства като популярност в региона. 49% от служителите споделят, че имат гъвкаво работно време и се възползват от тази възможност, а 57% могат да работят от дома си. Последните геополитически събития промениха начина, по който новото поколение гледа на сигурността на работното място. Според проучване на Deloitte “First Steps into the Labour Market”, посветено на очакванията на поколението Y в ЦИЕ към работното място, повечето от представителите му вече са по-малко склонни да сменят работодателя си и все повече виждат смисъл в работата на пълен работен ден. Проучването показва също, че гъвкавостта е ключова за тях. Това важи за работното време, кариерното развитие, обучението и оценката на представянето, както и за дрескода, и самия офис.", "date": "2018.04.23", "title": " Фирмите търсят офиси с гъвкав наем\t\t\t"}
{"url": "https://trud.bg/%d0%bd%d0%b0%d1%88-%d1%82%d0%b0%d0%bb%d0%b0%d0%bd%d1%82-%d1%82%d1%80%d0%b5%d0%bd%d0%b8%d1%80%d0%b0-%d1%81-%d0%bf%d1%8a%d1%80%d0%b2%d0%b8%d1%8f-%d0%be%d1%82%d0%b1%d0%be%d1%80-%d0%bd%d0%b0/", "text": "Иван Чалъков, юноша на „Локомотив“ (Пловдив), беше привлечен в представителния тим на „Торино“. В събота българският талант направи първа тренировка с мъжете на тима от Серия „А“. По щастливо стечение на обстоятелствата заниманието бе в деня, в който Чалъков навърши 19 години. За негова голяма изненада звездите на „биковете“ са били информирани за празника му и са направили встъпването в първата година след пълнолетието незабравимо, макар и далеч от дома. Суперзвездата на отбора Андреа Белоти е дирижирал посрещането на българина с песен за рождения му ден. Идолът на „Торино“ е трансферна цел и на „Манчестър Юнайтед“, които са готови да платят откупващата сума от 100 млн. евро за голаджията. Иван Чалъков премина в „Торино“ през зимата, когато бе забелязан от гостувалите у нас треньори и скаути на клуба.", "date": "2018.04.23", "title": " Наш талант тренира с първия отбор на „Торино“"}
{"url": "https://trud.bg/%d1%85%d0%b0%d0%bc%d0%b8%d0%bb%d1%82%d1%8a%d0%bd-%d0%be%d1%81%d1%82%d0%b0%d0%b2%d0%b0-%d0%b2-%d0%bc%d0%b5%d1%80%d1%86%d0%b5%d0%b4%d0%b5%d1%81/", "text": "Люис Хамилтън все още не е подновил договора си с „Мерцедес“, но явно това е само въпрос на формалност. Световният шампион във Формула 1 дълго отказваше да потвърди дали остава при „сребърните стрели“ и даде храна на слухове, че може да премина в друг отбор или да спре със спорта. „Целта ми за бъдещето е да продължа в това пътешествие заедно с „Мерцедес“ – заяви британецът след разговор с шефа на тима Тото Волф. – Искам да остана възможно най-дълго, да направя още големи крачки напред и да помогна на отбора да стане най-успешният във Формула 1.“ Пилотът обаче очаква битката за титлата този сезон да бъде значително по-тежка от предишните години. „Ако продължава така, ще ни е много трудно, но никой не знае какво крие бъдещето“, призна Люис.“", "date": "2018.04.23", "title": " Хамилтън остава в „Мерцедес“"}
{"url": "https://trud.bg/%d1%85%d0%b8%d0%bc%d0%b8%d1%87%d0%b5%d1%81%d0%ba%d0%b0%d1%82%d0%b0-%d0%b0%d1%82%d0%b0%d0%ba%d0%b0-%d0%b2-%d0%b4%d1%83%d0%bc%d0%b0-%d0%b1%d0%b8%d0%bb%d0%b0-%d0%bf%d0%be%d1%81%d1%82%d0%b0%d0%bd%d0%be/", "text": "Химическата атака срещу сирийския град Дума на 7 април е била инсценирана от терористи. Това заявяват пред репортера на германския обществен тв канал ZDF Улрих Гак бивши жители на Дума и на Източна Гута. Той разговарял с тях в бежански лагер в Сирия, който приютил около 20 хил. души от предградието на Дамаск. Според тях на мястото на атаката е имало команден пункт на “Ислямска държава”. Терористичната организация нарочно е оставила там контейнери с хлор, които да експлодират при въздушна атака на силите на режима. Гак посетил и болницата, която е снимана във видеоклип на доброволческата организация “Белите каски” с последствията от предполагаемата атака. Но лекарите му казали, че не са забелязали признаци на химическо отравяне сред пострадали и жертви. Информациите за удар с оръжие за масово поразяване доведоха седмица по-късно до ответно ракетно нападение на САЩ, Великобритания и Франция по обекти на правителството. “Тази ракетна атака имаше за цел да провали разследването на инспекторите на Организацията за забрана на химическото оръжие (ОЗХО), въпреки многобройни свидетелства, че става въпрос за постановка в Дума”, заяви вчера в Пекин руският външен министър Сергей Лавров. Експерти на ОЗХО успяха да вземат проби от града едва тази неделя. По данни на в. “Комерсант” Русия в най-скоро ще достави безвъзмездно зенитно-ракетни комплекси С-300 “Фаворит” на Дамаск. В понеделник говорителят на Кремъл Дмитрий Песков отказа да коментира информацията.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.23", "title": " Химическата атака в Дума била постановка (обзор)"}
{"url": "https://trud.bg/%d0%b4%d0%b8%d0%bc%d0%b8%d1%82%d1%8a%d1%80-%d0%b4%d0%b5%d0%bb%d1%87%d0%b5%d0%b2-%d0%b2-%d0%bc%d0%be%d0%bc%d0%b5%d0%bd%d1%82%d0%b0-%d0%b4%d1%8f%d1%81%d0%bd%d0%be%d1%82%d0%be-%d0%bd%d0%b5-%d0%bc%d0%be/", "text": "В момента дясното не може да се обедини, затова Движение „България на гражданите” не преговаря с никого за обединение. Това обяви пред   лидерът на ДБГ Димитър Делчев. Неговата формация наскоро напусна Реформаторския блок. Линията на разделение е подкрепата за управлението на ГЕРБ и Патриотичния фронт, на корупционния и на места феодален модел, каза Делчев. ДБГ поиска оставката на зам.-председателя на парламента Явор Нотев (Патриотичен фронт), защото той беше заедно с Волен Сидеров в Крим и легитимира инвазията на Русия там, уточни той. Важно е да се знае и кой е платил за това посещение, допълни лидерът на ДБГ. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.23", "title": " Димитър Делчев: В момента дясното не може да се обедини"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0%d1%80%d0%b8-%d1%81%d1%8a%d0%b1%d0%b8%d1%80%d0%b0%d1%82-%d0%bf%d0%b0%d1%80%d0%b8-%d0%b7%d0%b0-%d0%b3%d0%bb%d0%b0%d0%b2%d0%bd%d0%b8%d1%8f-%d0%b0%d1%80%d1%85%d0%b8-2/", "text": "Столичните общински съветници ще събират пари, за да платят 13 хил. лв. глоба, наложена на главния архитект на София Здравко Здравков. Той бе санкциониран от Върховния административен съд, защото не разреши на НИКМИ да издигне 44 етажна сграда на бул. “България” и бул. “Петко Тодоров”. Събирането на парите е по инициатива ГЕРБ и бе съобщена от председателя на Столичния общински съвет Елен Герджиков. Той се аргументира с това, че с отказа си да изпълни съдебното решение арх. Здравков изпълнява решение на СОС. С него се прекратява производството по одобряване на подробен устройствен план за имота, който по общ устройствен план е отреден за озеленяване. Общинският съветник и председател на Патриоти за София – ВМРО и “Атака” Карлос Контрера заяви пред „Труд“ че ще се включи. „Аз лично като общински съветник и цялата „Политическа група 5“ заставаме зад главния архитект Здравко Здравков. Още повече, че това е решение на Столичния общински съвет срещу решението на съда, което ние смятаме, че не е правомерно. Така че категорично се присъединяваме, даже бих призовал цялото общество да се включи в тази морална битка“, каза пред „Труд“ общинският съветник от „Политическа група 5“ Симеон Славчев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.23", "title": " Общинари събират пари за главния архитект на София\t\t\t"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb%d1%8f%d1%82-%d0%bd%d0%b0-%d0%b0%d1%80%d0%bc%d0%b5%d0%bd%d0%b8%d1%8f-%d0%bf%d0%be/", "text": "Министър-председателят на Армения Серж Саркисян подаде оставка, предава РИА Новости.  „Обръщам се към вас за последен път като ръководител на правителството. Лидерът на протестната акция Никол Пашинян бе прав. Сбъркал съм. В наложилата се ситуация има няколко решения, но няма да пристъпя към нито едно от тях. Оставям длъжността ръководител на нашата страна“, пише в официално заявление на Саркисян, обнародвано от неговата пресслужба.  Той се обърна с призив към всички граждани, участници в акцията на протеста, офицерите, войниците и съпартийците. „Уличното“ движение е против да заемам тази длъжност, аз изпълняват вашето искане. Нека има мир хармония и логика в нашата страна“, допълни той. Протестите срещу избирането на Саркисян започнаха на 13 април. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.23", "title": " Министър-председателят на Армения подаде оставка"}
{"url": "https://trud.bg/%d1%84%d1%83%d1%82%d0%b1%d0%be%d0%bb%d0%bd%d0%b8%d1%82%d0%b5-%d0%ba%d0%be%d0%bc%d0%b5%d0%bd%d1%82%d0%b0%d1%82%d0%be%d1%80%d0%b8-%d0%b8%d0%b7%d1%87%d0%b5%d0%b7%d0%b2%d0%b0%d1%89-%d0%b2%d0%b8/", "text": "За пореден път обществото се занимава с футболното хулиганство. Побоища на стадиона и извън него, арестувани запалянковци, разправии на терена, безсилни съдии. И като символ на безпомощната държава, на измъкващите се от отговорност спортни институции, на потресеното от кървави инциденти обществено мнение – пролята е кръвта на млада полицайка, която изпълнявала дълга си на стадиона. Не случайно и не погрешка – тя става жертва на предварително подготвена и нарочно прицелена бомба. Но венецът на цялата драма според мен е липсата на реакция от страна на медиите. Пълно мълчание в първите 24 часа. Раздвижиха се едва когато властта даде признаци, че се заема да разреши този проблем. За пореден път. Говоря преди всичко за телевизиите, защото наред с радиото те разполагат с възможността на реагират още по време на самото събитие, а не да изчакват властовите напъни. Медиите, които трябва първи да дадат сигнал за обществена опасност, да внушат на зрителите чувство за нетърпимост към това болно явление, да посочат на институциите пътя за лечение на проказата. Какво се случи обаче? Слушахме един мънкащ коментатор, който в моментите, когато сблъсъците на терена преминаха в бойни схватки и по трибуните на стадиона опасно се развихряха, същият този коментатор (чието име не знам и не ме интересува, защото става дума за явление, а не за персонално изключение), иронично и „дълбокомислено“ обобщаваше „какво друго очаквате от един мач ЦСКА-„Левски“. Ето това оневиняващо побойниците „прозрение“ разкрива цялата ограниченост на човека пред микрофона. Той е един дребен запалянко, който ни призовава да разберем емоциите на запалянковците на стадиона. Малък човек, чието интелектуално равнище е достатъчно да научи имената на играчите на терена и да не се меси много-много в действията на назначените съдии. Може би не е много правилно аз да се намесвам в работата на спортните журналисти. Те са много чувствителни и ревниво пазят своя периметър. Смело си служат с дръзки метафори и се смятат за владетели на общественото внимание. Нали толкова много хора ги гледат и слушат, коментират случилото се и казаното от един или друг футболен фактор. Интересът на публиката към футболната игра горките те тълкуват като интерес към самите себе си. Позволявам си да се намесвам по две причини. Първата, защото става дума за честта на професията като цяло и нейната обществена роля. И втората, защото още в първите години на работата ми като водещ в БНТ аз работех в една стая с великия футболен коментатор Николай Колев-Мичмана. Не си съперничехме за място в стаята, напротив, бяхме много добри приятели, имахме общи интереси. Той беше изключително добър човек, с неподражаемо чувство за хумор, джентълмен, любимец на народа. Неговите коментари бяха цяло изживяване, често по-интересни от това, което се случваше на терена. Вярно е, че тогава имаше и какво да се види на терена от българския футбол. Но заслугата беше на самия Мичман. Той беше авторитет. От неговия коментар зависеха настроенията на хората след ключови мачове. Знам много добре какъв натиск се опитваха да оказват върху него най-висшите партийни и държавни фигури, които имаха различни футболни пристрастия. Ако Мичмана допуснеше дори за малко да надделеят неговите пристрастия, каквито той несъмнено имаше, заплашваше го най-малкото изгонване от телевизията. Той коментираше сякаш в него са насочени пистолетите на властниците. Той не се страхуваше от тях. Слушал съм го да разговаря с тях по телефона. Винаги запазваше достойнство и учтиво, но твърдо ги поставяше на място. По-малко се знаеше, че легендарният коментатор ръководеше целия спортен отдел на телевизията. А там бяха такива крупни фигури, авторитетни коментатори като Коко Ексеров, Люпи Неделчев, там бяха колоритният Цецо Алипиев, Манченко, да не правя пълен списък. Всичките те бяха уважавани хора, техните мнения владееха аудиторията. От Мичмана научих как един ръководител трябва да работи с не по-малко талантливи от него журналисти. Пред мен те си правеха заседанията, обсъждаха работата си. Много научих от тях, благодаря им. Къде са сега авторитетните коментатори? Колкото бяха останали, постепенно отпадаха по неясни причини. Къде е сега Крум Савов? Къде е Краси Минев? Да, работят някъде. Да, идва ново поколение, нормално е да заемат местата им. Но защо няма авторитети, питам аз. В печатните медии има спортни журналисти, чиито обществени позиции са не само в областта на футбола и на спорта като цяло. Достатъчно е да спомена имената на Едуард Папазян, Георги Атанасов, които често пишат компетентно и от граждански позиции по политически или културни теми. Да се върнем на темата за футболното хулиганство. Без авторитетното въздействие на медиите ще се ограничим отново с някакви наказателни мерки, които няма да се спазват. Виждал съм как в присъствието на самия министър на вътрешните работи футболните хулигани нападнаха полицейската охрана на едно дерби. Взеха се някакви решения и тогава. И какво? Младата полицайка за малко да остане без едното си око.   Присъствах преди години на мач на нашия национален отбор с Германия в Берлин. Имаше един сектор, в който бяха агресивните хулигани, облечени в черно. Обградени бяха от три кордона полицаи с кучета, с гръб към терена и с очи, вперени в опасния контингент. Не шушнаха. През целия мач. Имаше едно време и английски хулигани. Днес англичаните ходят на мач като на театър. Гледаме ги по телевизията. Какво чакаме?", "date": "2018.04.23", "title": " Футболните коментатори – изчезващ вид\t\t\t"}
{"url": "https://trud.bg/%d0%b0-%d0%bd%d0%b0%d0%b4%d0%b5%d0%b6%d0%b4%d0%b5%d0%bd-%d0%bf%d0%b0%d1%80%d1%82%d0%bd%d1%8c%d0%be%d1%80-%d0%bb%d0%b8-%d0%b5-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%bd%d0%b0-%d0%bd%d0%b0/", "text": "„Прожекторите са включени, господин президент!“ – възкликна шефът на парламентарната група на ГЕРБ Цветан Цветанов ден преди Румен Радев да свика Консултативния съвет по национална сигурност. Непоносимостта между двамата политици се прехвърли с шекспиров драматизъм и талантливи, парещи реплики между двамата и на заседанието при държавния глава. На него трябваше да се поговори за актуалните заплахи, рискове за страната ни, предвид събитията в Сирия, Балканите, Егейско море. Още по-важната тема в дневния ред бе състоянието на отбранителните ни способности и в частност на армията. Скандалът, който вече няколко дни редува тлеенето с лумване между президентството и ГЕРБ, включи прожектор и светна като бял ден нежеланието да се върви конструктивно по тема, която трябва да обединява нацията ни – собствената ни сигурност, собственото ни бъдеще. Подгласниците в основния скандал също хвърлиха сухи клечки в огъня и така ако някой не е разбрал, че в България трудно се разбираме какво е в национален интерес, кое не – светна му. Спорът тръгна от проекта за становище на КСНС, което според Цветанов едва ли не е толкова анти-атлантическо, че е трябвало едва ли не България да започне стъпки за излизане от НАТО. Разбира се, президентската канцелария предостави работния документ на медиите, за да се убедят сами, че подобно нещо няма. От пръв прочит си личи, че уводът на становището е повече емоционален, отколкото в добрия тон на политическото говорене, особено по тема, свързана с националната сигурност. Няма и дума за излизане от НАТО, но има осъждане с пристисната уста на „несанкционираните от ООН“ удари на САЩ, Великобритания и Франция в Сирия. Подчертава се и разрастващия се конфликт между „двете натовски държави“ Турция и Гърция, доколкото Анкара поддържа агресивна риторика и политика спрямо Атина със сериозни териториални претенции. И двата факта са такива, но това не може да бъде част от такъв документ. Аз като журналист мога да си позволя да интерпретирам, коментирам и изразявам моето си становище по тези конфликти. КСНС – не. В Сирия отдавна активно участват повече от 20 държави чрез авиация, съветници, бойци на терен и финанси и никоя една от тях не оперира със санкция на ООН. Да заклеймиш само едно от милионите военни действия в тази клета страна е да вземеш позиция, а да критикуваш своите е странно. Още повече е очевидна причината за тези удари – заплахата, която надвисва над един друг наш приятел – Израел. Също така е очевидно защо Турция притиска Гърция – тя е приютила и пази военни, за които Анкара смята, че са участвали в опита за преврат срещу законния президент на страната. Може би е значително по-сложно, но точно заради това в дипломацията не се споменават имена, освен ако това не е задължително. Ето прост пример. Тази година се навършват 10 години от окупацията на Абхазия и Южна Осетия от Русия, без санкция на ООН. Би било интересно какво би казало президентството по темата – би ли осъдило това събитие, защото Грузия може да бъде дестабилизирана от Русия когато си пожелае, а тази страна ни е съседка през Черно море. Иначе по темата Крим знаем какво е становището. Позицията на Цветанов също е разбираема. Той много години размахва крила като ястреб-бащица на американската политика. Да, те са ни партньори, в един отбор сме, но американците, както и англичаните, имат вечни интереси, рядко приятели. И между другото го демонстрират на световната сцена всекидневно. „Флагът следва търговията“ – това е максимата на американската политика. Британия няма вечни приятели, а положителен финансов баланс. Сурово и прагматично. Лидерът на парламентарната група на ГЕРБ настояваше за едно престараване в позицията на страната ни по аферата „Скрипал“, без това да е нужно и остро критикува собствените си съпартийци. След това най-вероятно е изгубил няколко часа от живота си, заради балансираната позиция на правителството по химическата афера в Сирия и ударите на САЩ, Англия и Франция. България е толкова малка страна на световната сцена, че да се опитва да решава глобални въпроси и скандали е трагикомично, а може да бъде и болезнено. България обаче има сили да си отправи системата за отбрана и това трябва да бъде темата на дневен ред. Ясно е – засега само от Румъния не произтича заплаха за страната ни. Участниците във вече скандалното заседание на КСНС се съгласиха, че състоянието на армията не е добро и че трябва да се предприемат мерки. Тъй като това е вътрешен проблем, по него никой не вдигна скандал, освен че чисто популистки БСП в стил „защо да плащаме за оръжия, като имаме болни“. Изглежда там още не са осъзнали, че колкото и да се наливат пари за болните, все ще изтичат, защото такава е системата. Темата на КСНС обаче е отбраната. Надежден партньор ли е България на НАТО? Така възкликнаха едни лобисти преди няколко седмици, защото Министерството на отбраната най-накрая се пребори да ремонтира наличните си изтребители Миг-29 в компанията производител. България е надежден партньор и го е доказвала години преди да стане пълноправен член на Северноатлантическия договор. Страната ни трябва да бъде и ефективен партньор, нещо за което настояват от НАТО. Съгласно чл. 3 на Вашингтонския договор (4 април 1949 г.), страните-членки са поели юридическото задължение индивидуално и заедно, чрез продължителни и ефективни самостоятелни усилия и взаимопомощ, да поддържат и развиват на постоянна основа своята индивидуална и колективна способност за защита от въоръжено нападение. Това няма как да стане, без армията да бъде окомплектована, въоръжена и добре обучена. Не виждам каква е логиката да оставиш авиацията си на земята например, само защото някой е решил, че руските самолети не бива да се ремонтират от руски инженери. Полша, която е всичко друго, но не и симпатизираща на Русия, поддържа своите мигове, а ние – не бива. Едно не разбраха тези хора, че това са самолети българска собственост, платени от нашия джоб и е глупост да ги пратим на скрап, без да има алтернатива. В същото време пак лобисти провалят всеки конкурс за нова военна техника и така ние от години сме поставени пред дилемата да поддържаме старото оръжие от съветско време. Всяка нова техника, която е закупувана през последно време, е била на парче, без дългосрочна стратегия и така, както в здравеопазването изтекоха десетки милиони. Любимият ми пример е да купиш техника, пригодна за пустинята, на алпийския батальон, който не може да мине по коларските пътища в Родопите с тях и си карат руските зилове. От доста време насам имаме министър на отбраната, който не се заиграва с геополитически игри, не заработва за бъдеща длъжност някъде по света, а е фокусиран върху армията. Може би успехът в оздравяването на армията е залогът за бъдещето на Красимир Каракачанов в политиката и това е добре. Когато обещанията се превръщат в реалност се поощрява с бюлетина на следващите избори. След КСНС вицепремиерът потвърди, че проектите за модернизация на армията са подписани. Хубавото в случая е, че става въпрос вече за едновременно придвижване на всички проекти по родове войски, за цялостно обновяване на въоръжението, а не по симпатии, както се е случвало до сега. Ясни са и критериите, ясни са и правилата. Например, че не можем да купуваме въоръжение от страни, които са извън ЕС и НАТО. „Имам две седмици междуведомствено съгласуване и тогава влизат в МС. В новия бюджет очакваме 130 милиона лева за модернизация на армията“, каза Каракачанов. България е поела ангажимент в НАТО, че трябва да увеличи военния си бюджет на над 2% от БВП. Това не е някаква прищявка, а реално анализиране на заплахите за съюза. Отбранителната линия отдавна не е между два блока, както е било до края на Студената война. Заплахата може да възникне внезапно и да дойде отвсякъде. Дали имаме нужда от силна, добре обучена и мобилна армия? Странно е, че Корнелия Нинова е против актуализиране на бюджета за военните, защото когато в родната й Мизия стана трагедия, първа дойде армията. Така е при всяка природна криза, така ще е и не дай си боже при друга криза. Докато политици си мерят геополитическите симпатии, докато се допуска лобисти да провалят стабилизирането и превъоръжаването на армията, въпросът дали сме надежден съюзник ще стои на дневен ред.", "date": "2018.04.23", "title": " А надежден партньор ли е България на НАТО\t\t\t"}
{"url": "https://trud.bg/%d1%82%d1%8a%d1%80%d0%b3%d0%be%d0%b2%d1%86%d0%b8-%d0%b2-%d1%85%d1%80%d0%b0%d0%bc%d0%b0-%d0%bd%d0%b0-%d0%bf%d1%80%d0%b8%d1%80%d0%be%d0%b4%d0%b0%d1%82%d0%b0/", "text": "В храма на българската природа неколцина гяволета, маскирани като „еколози“са опънали сергийки от години и въртят здрава търговия с лалугери, червеногуши гъски, кресненски дефилета, сарматски степи и национални паркове. И никой не ги гони. Защо? Защото зад гърба на хората вкараха 35 на сто от територията на България в „Натура 2000“ и си осигуриха пълна рекетьорска власт на тази територия ли? Защото десет години саботират държавата и лично премиера с безумните си претенции към строежа на магистрала „Струма“ ли? Защото два месеца се лигавиха в безмислените си протести за Пирин ли, лъжейки, че 48 на сто от планината щяла да бъде застроена и накрая си признаха, че става дума само за два процента? Защото тепегьозлъкът им вече толкова е избуял, че неотдавна са отворили и политически магазин да продават новата си стока „Демократична България“ ли? Или защото, надушили миризмата на пресен рекет зад лозунгите за зелен квартал, направиха комбина с позорно завършилата службата кметица на квартал „Младост“? Тези ли екогяволета крепи управата на храма? Защото нещо не се връзва с борбата с корупцията, рекета и дезинформацията. А с екологията съвсем!", "date": "2018.04.23", "title": " Търговци в храма на природата"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%b8%d1%81%d0%ba%d0%b0-%d0%bf%d0%be%d1%81%d1%82%d0%be%d1%8f%d0%bd%d0%b5%d0%bd-%d0%b0%d1%80%d0%b5%d1%81%d1%82-%d0%b7-11/", "text": "Прокуратурата иска постоянен арест за шефа на РУ Раковски Георги Илиев, предаде  . Илиев и трима негови подчинени бяха   при спецакцията в районното управление. Според обвинението те са поискали сумата от 20 хил. лв. от търговец на нелегални цигари през март миналата година. Задържаните полицаи от Раковски били в комбина с други двама полицаи от Пловдив – Стефан Модев и Петър Атанасов. Модев и Атанасов бяха арестувани преди година заради въоръжен грабеж на бус, натоварен с контрабандни цигари. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.23", "title": " Прокуратурата иска постоянен арест за шефа на РУ Раковски Георги Илиев"}
{"url": "https://trud.bg/%d0%ba%d0%b0%d1%80%d1%83%d1%86%d0%b0-%d1%83%d0%bf%d1%80%d0%b0%d0%b2%d0%bb%d1%8f%d0%b2%d0%b0%d0%bd%d0%b0-%d0%be%d1%82-16-%d0%b3%d0%be%d0%b4%d0%b8%d1%88%d0%bd%d0%be-%d0%bc%d0%be%d0%bc%d1%87%d0%b5/", "text": "Каруца, управлявана от 16-годишно момче, е блъснала невръстно дете на улица в кв.”Шести” в Нова Загора, съобщиха от полицията. За инцидента е получено съобщение от Центъра за спешна медицинска помощ в Нова Загора, където около 18 ч. на 20 април пострадалото дете на 1 г. и 8 м. е било доведено от близките си. Имало съмнения за фрактура на ръката. Малкият пациент е бил транспортиран до областната болница в Сливен, където е оставен за лечение. Полицията установила, че детето е било ударено от каруцата, докато си играело пред дома си. Водачът на талигата също бил дете – момче от кв.”Шести”. Води се досъдебно производство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.23", "title": " Каруца, управлявана от 16-годишно момче, блъсна дете"}
{"url": "https://trud.bg/%d0%bd%d0%be%d0%b2-%d0%bf%d0%b0%d1%80%d0%ba%d0%b8%d0%bd%d0%b3-%d0%b7%d0%b0-100-%d0%b2%d0%be%d0%b7%d0%b8%d0%bb%d0%b0-%d0%b8%d0%b7%d0%b3%d1%80%d0%b0%d0%b6%d0%b4%d0%b0%d1%82-%d0%bf%d0%be%d0%b4-%d1%86/", "text": "Нов обществен паркинг с 80 места за автомобили и около 10-15 места за автобуси изграждат под крепостта Царевец във Велико Търново. Зам.-кметът на Община Велико Търново проф. Георги Камарашев, заедно с изпълнителите на дейностите в понеделник направиха първа копка по проекта „Привлекателна и съхранена автентична градска среда на град Велико Търново“. Паркингът ще е разположен на ул. „Крайбрежна“ и според проф.Камарашев изключително ще помогне за решаването на един от основните проблеми в старопрестолния град – намирането на паркоместа. Той припомни, че това създава затруднения както на жителите на Велико Търново, така и на гостите и туристите, които посещават старата столица. „Надявам се в близките два-три месеца, съоръжението да бъде завършено и въведено в експлоатация, така, че гостите в разгара на туристическия сезон, да могат да го ползват“, коментира проф.Камарашев. Предстои ремонт и на подвеждащата инфраструктура към крепостта, която също ще бъде изцяло обновена. Общата стойност на проектът, който се реализира е 11 010 062.50 лв. От тях съфинансирането от Европейския фонд за регионално развитие е в размер на 9 358 553.12 лв. а съфинансирането от националния бюджет – 1 651 509.38 лв. Целта му е подобряването на привлекателността на Велико Търново като градски и туристически център. Обектите, които ще бъдат реконстуирани, са разделени на шест подобекта, които се намират в старата част на града , както и в квартал „Чолаковци“ и на пътеката, която свързва жилищните комплекси “Чолаковци“ и „Бузлуджа“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.23", "title": " Нов паркинг за 100 возила изграждат под Царевец в Търново"}
{"url": "https://trud.bg/20-%d1%83%d0%b1%d0%b8%d1%82%d0%b8-%d0%b8-40-%d1%80%d0%b0%d0%bd%d0%b5%d0%bd%d0%b8-%d0%bf%d1%80%d0%b8-%d0%b2%d1%8a%d0%b7%d0%b4%d1%83%d1%88%d0%b5%d0%bd-%d1%83%d0%b4%d0%b0%d1%80-%d0%bf%d0%be-%d0%b2%d1%80/", "text": "Най-малко 20 души бяха убити и 40 други бяха ранени при въздушен удар по време на сватбено тържество в Йемен, предаде АФП, като се позова на спасителните екипи. Обвинена за атаката беше бунтовническата група „Хути“, която контролира по-голямата част от северен Йемен. Извършеното нападение е срещу коалицията, ръководена от Саудитска Арабия, която подкрепя правителството на страната. Спасителните екипи съобщиха, че сватбата се е провеждала в район, контролиран от хутите, в провинция Хаджа, на север от Сана, когато е извършена атаката.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.23", "title": " 20 убити и 40 ранени при въздушен удар по време на сватба в Йемен"}
{"url": "https://trud.bg/%d1%81%d1%8a%d0%b2%d0%b5%d1%82%d1%8a%d1%82-%d0%bd%d0%b0-%d0%b5%d0%b2%d1%80%d0%be%d0%bf%d0%b0-%d0%be%d0%b1%d1%89%d0%b5%d1%81%d1%82%d0%b2%d0%b5%d0%bd%d0%be%d1%82%d0%be-%d0%be%d1%82%d0%bd%d0%be%d1%88/", "text": "Съветът на Европа представи днес доклад за мигрантите и бежанците, посветен на България. Отчитат се положените от нашата страна усилия за преодоляване на предизвикателствата от големия миграционен приток. В документа се посочва, че мигрантите трудно достигат нашата страна от Турция и трудно получават международна закрила. Според доклада България е положила усилия децата на бежанците да посещават училище, но вписването на чужденците в местното общество остава затруднено заради липсата на задължение на общините в тази посока. Отчита се “общо отрицателно обществено отношение към мигрантите и бежанците” у нас. Съветът на Европа отбелязва, че е необходимо нашата страна да предоставя повече информация на мигрантите за техните права в търсенето на убежище, както и превод и правна помощ при преминаването през съответните процедури. Пояснява се, че за изготвянето на доклада представител на Съвета на Европа е бил у нас през ноември миналата година, за да посети центрове за мигранти и да разговаря с властите и местни неправителствени организации.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.23", "title": " Съветът на Европа: Общественото отношение към мигрантите и бежанците в България е отрицателно"}
{"url": "https://trud.bg/%d1%82%d1%80%d0%b5%d1%82%d0%be%d1%82%d0%be-%d0%b4%d0%b5%d1%82%d0%b5-%d0%bd%d0%b0-%d0%ba%d0%b5%d0%b9%d1%82-%d0%b8-%d1%83%d0%b8%d0%bb%d1%8f%d0%bc-%d0%b5-%d0%bc%d0%be%d0%bc%d1%87%d0%b5/", "text": "Роди се третото дете на Кейт Мидълтън и принц Уилям, то е момче. Днес сутринта Кейт беше приета в лондонската болница “Сейнт Мери” с контракции. На раждането е присъствал и таткото. Бебето тежи малко над 3,8 кг. Херцогинята на Кеймбридж и принцът вече имат две деца – принц Джордж (4 г.), и принцеса Шарлот (2 г.). Новото бебе ще е пето в реда за наследяване на трона след дядо си принц Чарлз, баща си принц Уилям, брат си и сестра си. То е и шестият правнук на кралица Елизабет. Третата бременност на Кейт беше обявена през септември, а последната ѝ публична изява беше на 22 март на благотворителен обяд в Лондон. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.23", "title": " Третото дете на Кейт и Уилям е момче"}
{"url": "https://trud.bg/%d0%b7%d0%b0%d0%bc-%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d0%bc%d0%bb%d0%b0%d0%b4%d0%be%d1%81%d1%82-%d1%80%d1%83%d0%bc%d0%b5%d0%bd-%d1%80%d1%83%d1%81%d0%b5%d0%b2-%d0%bf%d1%80%d0%b5/", "text": "Ето какво каза заместник-кметът пред „Труд“:   – Не знам за такова нещо.    – Усещал съм, да, така че нищо чудно да съм гласен за уволнение.    – Вече такава партия не съществува, но бях представител в 23 МИР в София и кандидат за районен кмет в район „Студентски“ през 2015 година. Но тогава събираха всички (с качества – б.а.) и колкото и да отказваш, нямаше как да не те кандидатират.  – (Смее се). Разбира се, а не от кол и въже. Иванчева изобщо нямаше как да знае от коя партия съм бил или за какъв пост съм кандидатствал.  – Не, не. С г-жа Биляна Петрова (арествуаната с Иванчева нейна заместничка – б.а.) се познавам отдавна. И просто ме поканиха за експерт при разглеждането на проекта на „Гаранти коза“ и явно тогава ме е харесала г-жа Иванчева. Кани ме няколко пъти, но й отказвах.  – Ами, това беше чудесна идея – хората да избират сами кой да ги управлява в районите. За съжаление всичко се обърка и опорочи.  – Разбира се. Веднага Ви давам пример – идват хора при мен и ми казват „Преписка стои при Вас за смяна на адрес“. Отивам при Иванчева и й обяснявам „Извинявай много, пускай ги тези неща директно към мен, нали аз ги разпределям“. Изготвиха заповед тези случаи да идват при мен, а тя един месец не ги подписва.  – Ами, с никакви. Като мине през мен преписка за издаване на регистрация за адрес какво ще стане? Ще се построи някой къща, която вече я има ли? Става дума за съвсем дребни неща – да речем изгребна яма в Горубляне, право на преминаване. Тя не ги подписва, ама хората идват при мен и се оплакват. А те просто тези документи ги няма при мен, защото тя не ми ги е пратила.    – Ами и аз се учудвам. Явно съм много издръжлив.    – Ако хората от администрацията искат да си тръгна, нека да дойдат и да ми кажат. Те специално дойдоха при мен и ми казаха – „Ако Вие си тръгнете и Владимир Клисуров си тръгне (зам.-кметът, който в момента изпълнява длъжността на кмет – б.а.), от Московска 33 ще ни назначат някого”. Ако ми нямат доверие, си тръгвам. Но да дойде пак някой отгоре и да ги прави на маймуни (с управлението си б.а.) – няма смисъл.  – Не.  – Трябва да е нещо, което работи. Някой да познава материята и проблемите и най-важното – да иска да ги реши, иначе няма да стане нищо.  – Никога не съм я чувал да иска пари.    – Некомпетентност е много крайна дума. По-скоро липсата й на чувство за време.", "date": "2018.04.23", "title": " Зам.-кметът на  “Младост” Румен Русев пред “Труд”: Иванчева бавеше всичко"}
{"url": "https://trud.bg/%d1%85%d0%b2%d0%b0%d0%bd%d0%b0%d1%85%d0%b0-%d0%b1%d1%83%d1%80%d0%b3%d0%b0%d0%b7%d0%bb%d0%b8%d1%8f-%d0%b4%d0%b0-%d0%b3%d0%be%d1%82%d0%b2%d0%b8-%d0%b4%d1%80%d0%be%d0%b3%d0%b0-%d0%b2-%d1%81%d0%bb/", "text": "34-годишен бургазлия е задържан от криминалистите в Сливен, докато приготвя наркотични вещества, съобщиха от ОД на МВР. Той е задържан при операция на 20 април, в жилище в сливенския кв.”Сини камъни”. От там са иззети прекурсори, вещества и предмети, които се използват за производството на синтетична дрога. Иззети са и 2 гр кристали, които на полевия тест са реагирали на метаамфетамин. Задържаният е криминално проявен и осъждан. Уведомена е Окръжната прокуратура в Сливен. Работата по случая продължава. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.23", "title": " Хванаха бургазлия да “готви” дрога в Сливен"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd%d0%be%d0%b2-%d0%bd%d0%b0-%d0%b4%d0%b8%d1%81%d0%ba%d1%83%d1%81%d0%b8%d1%8f-%d0%b7%d0%b0-%d0%bd%d0%be%d0%b2%d0%b8%d1%82%d0%b5-%d0%b7%d0%b0%d0%ba%d0%be%d0%bd%d0%b8/", "text": "Каквато и кампания да организираме за намаляването на пътнотранспортните произшествия – не променим ли манталитета си като водачи – ефект няма да има. За да е успешна борбата срещу войната по пътищата, трябва първо ние да станем по-толерантни шофьори. Това заяви председателят на Комисията по вътрешна сигурност и обществен ред и председател на ПГ на ГЕРБ Цветан Цветанов по време на откриването на кръглата маса „Обсъждане на проект на Закон за движението по пътищата, Закон за водачите на моторни превозни средства и Закон за пътните превозни средства“. Форумът се провежда в София, а негови организатори са Министерството на вътрешните работи и Фондация „Ханс Зайдел“ в България. „Макар и да намалихме жертвите на пътя, след всяко ново тежко пътнотранспортно произшествие си казваме, че е нужен пореден ремонт на Закона за движение по пътищата. Днес сме тук, за да представим един изцяло нов закон, който отразява всички особености на днешното време“, уточни Цветан Цветанов. Според него е необходим дебат по какъв начин да бъдат оползотворени средствата от постъпилите глоби за нарушения на пътя. ”Средствата във Фонд „Пътна безопасност“ се увеличават и вече са достигнали 60 млн. лв. Те могат да отидат за подобряването на пътната инфраструктура, което ще бъде една отлична превантивна мярка“, коментира председателят на Комисията по вътрешна сигурност и обществен ред и допълни, че друга посока, в която могат да отидат събраните средства, е за монтирането на повече камери. „Защо да не приложим модела на западните страни, където на една отсечка като София-Пловдив имат поне 3 камери, които отчитат как се изменя поведението на водача през целия път“, предложи Цветанов. По думите му в борбата срещу жертвите на пътя ключова роля може да има и местната власт. „Ако те се включат активно, приносът им за намаляването на „черната“ статистика може да бъде голям“, отбеляза Цветанов. Той посочи, че парите от глобите биха могли да бъдат използвани и за провеждането на информационни кампании сред учениците. „Получат ли още от ранна детска възраст точните съвети как да бъдат отговорни участници в движението, след години като застанат зад волана манталитетът им ще е друг“, каза още Цветан Цветанов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.23", "title": " Цветанов на дискусия за новите закони за шофьорите: Защо да не сложим поне 3 камери на отсечка като София-Пловдив"}
{"url": "https://trud.bg/%d0%be%d1%82%d0%ba%d1%80%d0%b0%d0%b4%d0%bd%d0%b0%d1%85%d0%b0-%d0%ba%d0%b0%d0%bc%d0%b8%d0%be%d0%bd-%d0%bf%d1%80%d0%b5%d0%b2%d0%be%d0%b7%d0%b2%d0%b0%d1%89-8-%d1%85%d0%b8%d0%bb-%d0%b1%d0%b8%d0%bb%d0%b5/", "text": "В Съединените щати е откраднат камион, превозващ 8000 билета за „Дисниленд“, съобщава UPI. Камионът е откраднат от паркинг в Южна Калифорния. Той превозвал билетите за увеселителния парк и материали за фермерска конфенерция. Според публикацията крадците обаче няма да могат да се възползват от плячката, тъй като билетите са анулирани и вместо тях ще бъдат издадени нови.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.23", "title": " Откраднаха камион, превозващ 8 хил. билета за “Дисниленд” в Южна Калифорния"}
{"url": "https://trud.bg/%d0%bf%d0%b0%d1%80%d0%ba%d0%b8%d1%80%d0%b0%d0%bd-%d0%b0%d0%b2%d1%82%d0%be%d0%bc%d0%be%d0%b1%d0%b8%d0%bb-%d0%bf%d0%bb%d0%b0%d0%bc%d0%bd%d0%b0-%d0%b2%d0%bd%d0%b5%d0%b7%d0%b0%d0%bf%d0%bd%d0%be/", "text": "Паркиран “Опел Астра” зад Кооперативния пазар в Шумен пламна внезапно към 11,30 часа в понеделник. На мястото веднага са били извикани огнеборци, които потушили пламъците. В колата е имало газова бутилка, предотвратен е по-сериозен инцидент. Късмет било, че шофьори на оставени в близост автомобили, успели да ги дръпнат далеч от огъня. Най-вероятно късо съединение в двигателя е причина за пожара. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.23", "title": " Паркиран автомобил пламна внезапно"}
{"url": "https://trud.bg/%d0%be%d0%b1%d1%80%d0%b0%d1%85%d0%b0-%d1%82%d1%83%d1%80%d0%b8%d1%81%d1%82-%d0%b2-%d1%80%d0%b5%d0%b7%d0%b5%d1%80%d0%b2%d0%b0%d1%82-%d0%bc%d0%b0%d0%b4%d0%b0%d1%80%d0%b0/", "text": "Мъжка чанта с 8 800 лева е била открадната от паркиран лек автомобил в района на археологическия резерват „Мадара“ в едноименното село. Кражбата станала за времето от 12,30 часа до 13,30 часа в събота, докато 39-годишният собственик от Добрич отмарял в района. Неизвестният обриджия счупил задно странично стъкло на “Ауди”-то му с варненска регистрация и освен мъжката чанта с парите, отмъкнал и газов пистолет „Зораки“. Извършен е оглед на място и е образувано досъдебно производство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.23", "title": " Обраха турист в резерват “Мадара”"}
{"url": "https://trud.bg/%d0%b8%d0%bd%d0%be%d0%b2%d0%b0%d1%82%d0%b8%d0%b2%d0%bd%d0%b8-%d0%b8%d0%b4%d0%b5%d0%b8-%d1%81%d1%8a%d1%81-%d1%81%d0%b5%d1%80%d0%b8%d0%be%d0%b7%d0%b5%d0%bd-%d0%bf%d0%be%d1%82%d0%b5%d0%bd%d1%86%d0%b8/", "text": "Иновативни идеи със сериозен бъдещ потенциал съпътстваха тридневния бургаски пролетен Хакатон, който се проведе в залите на Университет “Проф. д-р Асен Златаров”. Тазгодишната тема “Създаване на софтуерни приложения за спорт и забавления” провокира участието на 59 ученици и студенти, и двама ментори, с интереси в областта на софтуерната разработка, дизайна, информационните технологии и иновативните продукти. Разпределени в 15 отбора – 10 ученически и 5 студентски, участниците предложиха оригинални концепции на мобилно приложение за спорт, фитнес или физическа активност на открито като превенция в борбата срещу стреса и уседналия начин на живот на младите хора. Софтуерните разработки и работата на отборите бяха оценявани от експертно жури по 5 критерия: оригиналност на идеята, работеща функционалност, качество на програмния код, потребителски интерфейс и потенциал на приложението. Голямата награда на тазгодишния хакатон е професионален ангажимент за създаване на софтуерно приложение за Професионалната гимназия по компютърно програмиране и иновации, която ще отвори врати на 1 септември в ж.к. “Меден рудник”. Отличието беше връчено на двата първи отбора – Brogrammers и Team_Focus_2  от директора на новото училище Димитринка Тодорова. “Гордея се, че всяка следваща година се увеличава броят на младите хора, които участват в Хакатона. Те са активни, добре подготвени и мотивирани да участват и се представят добре в това състезание”, сподели кметът на Бургас Димитър Николов.", "date": "2018.04.23", "title": " Иновативни идеи със сериозен потенциал на пролетния бургаски Хакатон"}
{"url": "https://trud.bg/%d0%bf%d0%bb%d0%b0%d1%89%d0%b0%d0%bc%d0%b5-%d0%bf%d0%be-%d1%81%d0%ba%d1%8a%d0%bf%d0%be-%d0%b8-%d0%b7%d0%b0-%d0%bf%d0%be-%d0%bd%d0%b5%d0%ba%d0%b0%d1%87%d0%b5%d1%81%d1%82%d0%b2%d0%b5%d0%bd%d0%b8-%d1%85/", "text": "Министерство на земеделието, храните и горите публикува резултатите от проучването за наличие на „двоен стандарт“ при предлаганите на българския и европейския пазар храни. В рамките на проучването са взети общо 106 проби, обхващащи 53 храни и напитки от една и съща търговска марка, предлагани от една страна в търговска верига в България, а от друга – в същата или подобна верига магазини в избрани държави-членки на ЕС (Германия, Австрия, Италия и Чехия). Изследването обхваща: сравнение на етикети и на външни белези; сравнителни изпитвания в лаборатория – по органолептични и физикохимични показатели и съдържание на специфични съставки; сравнение на цените. Проведеното проучване показва, че е налице разминаване в състава и качеството на някои продукти, предлагани на българския и европейския пазар. При 13 продукта (24,5%) са налице различия в представената информация по отношение на състав и/или хранителна стойност в етикетите. Различията се отнасят за: мляко за малки деца, моцарела, безалкохолни напитки, сладкарски, тестени и шоколадови продукти и зеленчуков бульон. Органолептични показатели (сензорен анализ) – от изследвани 28 продукта, при 5 продукта (17,9%) са налице различия – моцарела, безалкохолни и шоколад. КОНСТАТИРАНИ ПО-СЪЩЕСТВЕНИ РАЗЛИЧИЯ Мляко за малки деца – по-високо съдържание на растителни мазнини (вкл. палмово масло) в българския аналог за сметка на по-малко съдържание на мляко на прах. Продуктът от България не съдържа млечна суроватка на прах и е с по-ниско съдържание на микроелементи и витамини. Въпреки че българският аналог може да се определи като с по-ниско качество, той се предлага на сходна цена с тази в Италия. Сирене моцарела – разлика в цвета и вкуса на продуктите, наличие на шупли в разрезната повърхност и утайка в саламурата на българския аналог. Продуктът от България е с по-ниско нетно количество и по-малко количество сирене в опаковката, за сметка на повече саламура. Бързо замразени багети – по-малко колбас и твърдо сирене в продукта на българския пазар, за сметка на повече чушки, доматено пюре и хлебна база. Млечен шоколад – по-ниска масленост и по-ниско съдържание на какао в българския аналог. В млечен шоколад от друга марка е установено по-малко съдържание на лешници в продукта на българския пазар. Безалкохолни напитки – разлики в състава, степента на газираност, вкуса и енергийната стойност. При безалкохолна напитка с вкус на портокал от една и съща марка, българският аналог е с малко по-ниско плодово съдържание в сравнение с продукта от Австрия и съдържа глюкозо-фруктозен сироп вместо захар. Тъй като продуктът е широко разпространен в цяла Европа е направено допълнително сравнение на етикетите с още пет други държави-членки на ЕС (Италия, Испания, Белгия, Германия и Унгария), според което плодовото съдържание варира от 5% в Българи и Унгария до 12% в Италия. В Италия, Белгия, Германия и Австрия продуктът съдържа захар, а в България, Унгария и Испания – фруктозо-глюкозен сироп. ЦЕНИ Данните сочат, че при 31 продукта (58% от обхванатите продукти) цените в България са с между 0,4% и 64,8% по-ниски от тези в съответната държава-членка на ЕС Като цяло цените на шоколад, бисквитени изделия и безалкохолни напитки в България са съществено под тези в останалите държави-членки на ЕС, обхванати от проучването. 22 продукта (42% от обхванатите продукти) се предлагат по-скъпо в България (от 1% за сирене „Бри“ в Чехия до 166% за една марка паста в Италия) отколкото в другата държава-членка на ЕС, като впечатление прави: Италия – драстична разлика при една марка макаронени изделия, чиито цени в България са около 2,5 пъти над тези на италианските аналози; Германия – значително по-високи цени на българския пазар за плодов сок, чай и месни продукти; За останалите продукти различията не са толкова съществени – в повечето случаи разликата не надвишава 20% по-скъп продукт в България.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.23", "title": " Плащаме по-скъпо и за по-некачествени храни от хората на Запад\t\t\t"}
{"url": "https://trud.bg/%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4-%d0%b8-%d0%be%d1%89%d0%b5-%d1%87%d0%b5%d1%82%d0%b8%d1%80%d0%b8-%d0%be%d0%b1%d1%89%d0%b8%d0%bd%d0%b8-%d1%89%d0%b5-%d0%b8%d0%b7%d0%b3/", "text": "Министърът на околната среда и водите Нено Димов подписа договор за проектиране и изграждане на две инсталации за преработка на отпадъците за общините Благоевград, Симитли, Рила, Кочериново и Бобошево. Това съобщиха от пресслужбата МОСВ. Проектът включва инсталация за компостиране на разделно събрани зелени и/или биоразградими отпадъци и инсталация за предварително третиране на смесено събрани битови отпадъци. Съоръженията ще обслужват близо 100 000 жители. Компостиращата инсталация е предвидена с капацитет 2516 тона годишно. Съоръжението за предварително третиране на смесено събрани битови отпадъци е с капацитет 24 117 тона годишно, генерирани от териториите на петте общини. Общият размер на инвестицията е близо 12 млн. лв. Оперативна програма „Околна среда 2014-2020“ осигурява безвъзмездна финансова помощ в размер на 9 млн. лв. Срокът за изпълнение на проекта е 24 месеца. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.23", "title": " Благоевград и още четири общини ще изграждат инсталации за преработка на отпадъци"}
{"url": "https://trud.bg/%d0%b8%d0%bb%d0%b8%d1%8f%d0%bd%d0%b0-%d0%b9%d0%be%d1%82%d0%be%d0%b2%d0%b0-%d0%bc%d0%bb%d0%b0%d0%b4%d0%b8%d1%82%d0%b5-%d1%85%d0%be%d1%80%d0%b0-%d0%b8%d0%bc%d0%b0%d1%82-%d0%be%d1%81%d0%bd%d0%be%d0%b2/", "text": "Основна е ролята на младите хора в разговора за бъдещето на Европейския съюз. Те трябва да предложат своите идеи за развитието на европейския проект. Това заяви вицепрезидентът Илияна Йотова, която откри в София Международна младежка инициатива „Европа: Презареждане“. Това съобщиха от пресслужбана на президентството. Семинарът, който се провежда до 29 април, е организиран от Националната студентска конфедерация по програма „Еразъм+“ с подкрепата на Съюза на европейските федералисти и Европейското движение в България. Над 40 младежи от 14 страни членки участваха в оживената дискусия с вицепрезидента. „Младите са най-голямото предизвикателство и същевременно най-голямата перспектива пред ЕС. Предизвикателство, защото те не трябва да изоставят европейския проект и трябва да бъдат убедени в бъдещето му“, отбеляза Илияна Йотова и сподели своите виждания за проблемите пред Европа и възможните решения. Според вицепрезидента дискусията за това е изключително важна днес, когато сме във втората половина на Българското европредседателство, в навечерието на европейските избори през май 2019 г. и заради необходимостта от спешни промени. Вицепрезидентът е категорична, че не съществува дебат „Не на Европа“, но са необходими радикални реформи – в политиките, в начините на взимане на решения, в лидерството. „Икономическата и финансовата криза, миграционната криза показаха, че Европа няма механизми да се справя с тежки предизвикателства“, отбеляза Илияна Йотова. По думите й на глобалната сцена ЕС предпочита ролята на наблюдател, вместо на активен участник в регулирането на конфликти в различни точки по света. Последните събития в Сирия са пряко доказателство за това. „Заплахите пред сигурността на европейските граждани белязаха този европейски мандат“, изтъкна вицепрезидентът. За идеите за обща отбрана на ЕС Илияна Йотова отбеляза риска от възникването на „нов Шенген“ пред някои страни – този път в областта на отбраната. По думите на вицепрезидента промяната на миграционната и бежанската политика се състои в ревизия на Дъблинския регламент, в изграждането на т.нар. горещи точки в транзитните страни, в създаването на легални пътища за миграция. Вицепрезидентът е убедена, че е необходима институционална реформа в ЕС, защото „днес имаме свръхроля на администрацията и назначените са по-силни от избраните“. По думите на Илияна Йотова важна част от разговора за бъдещето на ЕС е дебатът за следващата Многогодишна финансова рамка. Следващият бюджет на съюза ще определи и неговото бъдеще. Вицепрезидентът посочи, че трябва на всяка цена да бъде запазена кохезионната политика, която по настояване на президента Румен Радев бе записана в Римската декларация през 2017 г. Кохезионната политика Илияна Йотова определи като основата, върху която е създаден европейският проект – сближаване и солидарност между страните членки. По думите на вицепрезидента тази политика също се нуждае от реформа заради дългите и тромави процедури за кандидатстване по европейските фондове. Илияна Йотова отбеляза, че Европа трябва да оцени ползите и рисковете пред следващо разширяване. „С посочването на Западните Балкани за основен външнополитически приоритет България предприе смела крачка. Успехът ще бъде конкретен, когато срещата на върха на 17 май в София завърши с пътна карта за присъединяването на тези страни“, посочи вицепрезидентът. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.23", "title": " Илияна Йотова: Младите хора имат основна роля в разговора за бъдещето на ЕС"}
{"url": "https://trud.bg/%d0%b1%d1%81%d0%bf-%d0%b2-%d1%88%d1%83%d0%bc%d0%b5%d0%bd-%d1%81%d0%b5-%d1%81%d0%b4%d0%be%d0%b1%d0%b8-%d1%81-%d0%b4%d0%b2%d0%b5-%d0%b8%d0%b7%d0%bf%d1%8a%d0%bb%d0%bd%d0%b8%d1%82%d0%b5%d0%bb%d0%bd%d0%b8/", "text": "Общинската организация на БСП-Шумен се сдоби с две изпълнителни бюра. Всяко от тях казва, че то е легитимно избраното и именно то ще работи за възхода на организацията. Прясното, което е от 19 април, дори разрязряза торта с надпис “Промяна” след дадена пресконференция пред журналисти в понеделник. Междувременно от досегашното Изпълнително бюро излязоха с декларация, която е изпратена до лидера Корнелия Нинова, членове и симпатизанти на БСП и медиите. В нея се казва, че “легитимно избраното изпълнително бюро на БСП – Шумен, е функциониращо и изпълнява своите задължения. Всички други твърдения са неверни и заблуждаващи”. Обясняват и защо – на събранието в края на миналата седмица, на което е избрано друго Изпълнително бюро, “са присъствали хора, които не са членове на БСП – Владимир Иванов и Христо Николов, изключени от БСП, както и Мирослав Желев, който е член на партията, но не и на Общинския съвет”. Освен това, решението не е събрало необходимия брой гласове, съгласно устава, не е имало квалифицирано мнозинство от 21 от общо 41 души. Решението е взето с 19 гласа. “Събралите се членове на Общинския съвет на БСП са действали користно с цел удовлетворяване на лични амбиции, изразяващи се в дискредитиране на членовете на действащото в момента бюро и овладяване ръководството на БСП”, се казва още и като двигатели на преврата се сочат бившият кмет на Шумен Красимир Костов и общинският съветник Анатоли Стоянов. Те и още инициатори трябвало да понесат морална, гражданска и партийна отговорност. Бившият граданочалник не влиза в състава на новото бюро. От новото Изпълнително бюро заявяват обратното – че извършената смяна е по устав, а причината да се случи това са лошите резултати на изборите напоследък и неизпълняване на поети ангажименти. Целта е оздравяване на организацията. Новото Изпълнително бюро е от 15 души, а не от 11 и в него влизат Анатоли Стоянов, Борислава Борисова, Веселин Ангелов, Генчо Гатев, Данаил Милков, Златка Живкова, Мариела Великова, Марин Занков, Николай Калев, Николай Недеков, Павел Караиванов, Русанка Петрова, Светлозар Василев и Станислав Бачев. В него влиза и председателя Веселин Пенчев. Документите за проведеното извънредно заседание, на което е извършена смяната, ще се изпратят до централата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.23", "title": " БСП в Шумен се сдоби с две изпълнителни бюра"}
{"url": "https://trud.bg/%d0%b6%d0%b0%d0%bd%d0%b4%d0%b0%d1%80%d0%bc%d0%b5%d1%80%d0%b8%d1%81%d1%82%d0%ba%d0%b0%d1%82%d0%b0-%d1%83%d1%86%d0%b5%d0%bb%d0%b5%d0%bd%d0%b0-%d0%be%d1%82-%d0%b1%d0%be%d0%bc%d0%b1%d0%b8%d1%87%d0%ba/", "text": "Проговори   Гергана Зашева, която беше уцелена от бомбичка, хвърлена от фен по време на мача “Левски” – ЦСКА миналата сряда. Пред   тя обясни, че вече е по-добре, възстановява се и инцидентът не е успял да я пречупи. Гергана благодари на колегите и близките си, които през цялото време са били до нея и допълни, че готова отново да охранява подобни мероприятия: АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.23", "title": " Жандармеристката, уцелена от бомбичка: Това не успя да ме пречупи"}
{"url": "https://trud.bg/%d0%b7%d0%b0%d1%81%d0%b8%d0%bf%d0%b0%d1%85%d0%b0-%d1%81-%d0%ba%d1%80%d0%b8%d1%82%d0%b8%d0%ba%d0%b8-%d0%b7%d0%b0%d0%ba%d0%be%d0%bd%d0%be%d0%bf%d1%80%d0%be%d0%b5%d0%ba%d1%82%d0%b8%d1%82%d0%b5-%d0%bd/", "text": "В краткото време, което имахме да се запознаем с трите законопроекта, не успяхме да видим нов модел нито за организацията на пътната безопасност, нито за административно-наказателната отговорност, нито за обучението на водачите или поддръжката на превозните средства. Това заяви Диана Русинова от Института за пътна безопасност на  , на които се разделя Законът за движение по пътищата. Кръглата маса „Обсъждане на проект на Закон за движението по пътищата, Закон за водачите на моторни превозни средства и Закон за пътните превозни средства“. Форумът се провежда в София, а негови организатори са Министерството на вътрешните работи и Фондация „Ханс Зайдел“ в България. Тези законопроекти ни връщат в началото на нещата, когато изобщо имаше идея те да се правят. Ние не участвахме в работните групи, те бяха затворени за нас и сега си даваме предложенията, които можехме да дадем преди създаването на тези работни групи, , каза Йонко Иванов от Съюза на автомобилните инструктори. Според него най-важното е въвеждане на фазово обучение, което да е разделено на възрасти, например започващо дори от 4 до 10 г., от 10 до 15 г. и т.н. Категорично сме против въвеждането на задължителни светоотразителни каски и жилетки, заяви Радостина Петрова от сдружението “Велоеволюция”. В две страни от Европа има такова изискване, но и в двете то е ограничено по възраст или по място. На нейните думи реагира вътрешният министър Валентин Радев. “Аз съм вашият човек”, каза той и обясни, че карал велосипед във всяко свободно време. Тази мярка би съсипала общинските велосипеди под наем, каквито има в Бургас, в Добрич и са проектирани във Варна и в София, напомни още Петрова, а организаторите обещаха да я включат по-нататъшното обсъждане. Заловените след употреба на наркотици, преди да им върнат книжките, отново да се тестват за наркотици, предложи Владо Тодоров от Асоциацията на пострадалите при катастрофи. Бившият шеф на КАТ Алекси Стратиев каза, че е крайно време в закона да бъде уредено премахването на всякакви стикери от автомобилите, след като и винетките и останалите системи стават електронни. Той е категорично против няколко принудителни административни мерки, при които се свалят табелите на автомобили, след като шофьори са направили с тях тежки нарушения. Стратиев напомни, че това ще засегне автомобилите, които са собственост на юридически лица като превозвачите. Няма как да се докаже, че собствениците са допуснали да се направи нарушение, след като са инструктирали да се спазват правилата, обясни той.", "date": "2018.04.23", "title": " Засипаха с критики проектите за разделяне на три на Закона за движение по пътищата"}
{"url": "https://trud.bg/%d0%bd%d0%b0%d0%b9-%d0%bc%d0%b0%d0%bb%d0%ba%d0%be-%d0%b4%d0%b5%d1%81%d0%b5%d1%82-%d1%80%d0%b0%d0%bd%d0%b5%d0%bd%d0%b8-%d0%bf%d1%80%d0%b8-%d0%bd%d0%b0%d0%bf%d0%b0%d0%b4%d0%b5%d0%bd%d0%b8%d0%b5-%d1%81/", "text": "Властите на гръцкия остров Лесбос съобщиха, че най-малко десет души са били хоспитализирани, а над сто са били задържани след насилствен протест срещу мигранти, които лагеруват край главното пристанище на острова от пет дни, съобщи Асошиейтед прес. Полицията разчисти площада на главното пристанище Митилини рано тази сутрин след сблъсъци през цялата нощ. Местни протестиращи хвърляха бомбички  по мигрантите и подпалиха кофи за боклук. Държавната телевизия, позовавайки се на служители в болницата, съобщи, че повечето от ранените са мигранти и нито един от случаите не е сериозен. Протестът на търсещите убежище започна след като Върховният съд постанови  миналата седмица, че мигрантите, пристигащи на  гръцките острови от Турция, може да пътуват до континенталната част на Гърция докато се обработват молбите им за убежище. Решението няма ретроактивен ефект, което означава, че на мигрантите, които вече са пристигнали, няма да им бъде позволено да напуснат. Преди сблъсъците кметът на острова Спирос Галинос поднови обещанието си към правителството да намали голямото ниво на пренаселеност в лагерите на остров  Лесбос и други острови. “Има 10 хиляди търсещи убежище, а нашата община има население 27 000 души. Нашият остров отново е като заложник”, написа кметът в  писмо до гръцките министри на миграционната политика и обществения ред. Лесбос не може да търпи това повече, каза той. Управляващата лява Сириза заяви, че крайнодесни бандити стоят зад нападенията тази нощ. Това бе добре организирана акция, с убийствени намерения, от специфични крайнодесни криминални елементи и хулигани, която нямат нищо общо с острова и неговите традиции, се казва в партийна декларация. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.23", "title": " Най-малко десет ранени при нападение срещу мигранти на гръцки остров"}
{"url": "https://trud.bg/%d0%bd%d1%8f%d0%bc%d0%b0-%d0%bd%d0%b0%d1%80%d1%83%d1%88%d0%b5%d0%bd%d0%b8%d1%8f-%d0%b2-%d0%b7%d0%b0%d1%89%d0%b8%d1%82%d0%b5%d0%bd%d0%b0%d1%82%d0%b0-%d1%82%d0%b5%d1%80%d0%b8%d1%82%d0%be%d1%80%d0%b8/", "text": "Няма нарушение на режимите на защитената територия „Урумово лале” край търговищкото село Пайдушко. Това съобщиха от  РИОСВ – Шумен след проверка на състоянието на местността, където започна цъфтежът на защитения вид, включен в Червената книга. От екоинспекцията припомнят, че урумовото лале е растителен вид от род „Лалета”, наречен на името на българския ботаник Иван Урумов. То е описано, като нов за науката вид, през 1911 г. от австрийския ботаник Август фон Хайек. При класифицирането Хайек използвал растения, които българският ботаник Иван Урумов, събира през 1900 г. от околностите на село Сотиря. Защитената територия „Урумово лале“ в  Търговищко e ĸaмeниcт, cилнo вapoвит cтpъмeн cĸлoн c плoщ 12 xeĸтapa, уточниха още от РИОСВ. Тя е обявeнa за пpиpoднa зaбeлeжитeлнocт пpeз 1983 г., a 20 гoдини пo-ĸъcнo e пpeĸaтeгopизиpaнa в зaщитeнa мecтнocт. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.23", "title": " Няма нарушения в защитената територия „Урумово лале”"}
{"url": "https://trud.bg/%d0%b7%d0%b5%d0%bc%d0%b5%d0%b4%d0%b5%d0%bb%d1%81%d0%ba%d0%b8-%d0%bf%d1%80%d0%be%d0%b8%d0%b7%d0%b2%d0%be%d0%b4%d0%b8%d1%82%d0%b5%d0%bb-%d0%b8-%d0%b0%d0%b2%d0%b5%d1%80%d0%b8-%d0%bd%d0%b0%d0%bf%d0%b0/", "text": "Полицията в Попово е арестувала земеделски производител и негов приятел, които заплашвали и удряли двама младежи, за да признаят кражба на гориво. Опитът за саморазправа и принуда е станал в събота по обед в село Гагово. 38-годишният Н.Н., 61-годишният Х.А. и синът му С.А. (41 г.) срещнали в селото двама младежи, на 20 и 18 години, от село Заветно. Тъй като на единия от местните, който бил земеделец, изчезнали 80 литра нафта, тримата нарочили другоселците за крадци. Спрели младежите и започнали разправия с тях. Заплашвали ги, блъскали ги и употребили насилие срещу тях, като ги карали да признаят, че те са откраднали въпросната нафта. За шумната разправия били уведомени полицаите, които били наблизо и провеждали операция. Те се намесили и задържали двамата по-млади местни мъже. Потърпевшите младежи от съседното село не са арестувани, но полицията работи по изясняване на кражбата, от която се жалвал земеделецът. Той пък, заедно с приятеля си, ще отговаря за извършената принуда и насилие над младежите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.23", "title": " Земеделски производител и авери нападнали младежи да признаят кражба на гориво"}
{"url": "https://trud.bg/%d1%81%d1%8a%d0%bb%d0%b7%d0%b8-%d0%be%d1%82-%d1%89%d0%b0%d1%81%d1%82%d0%b8%d0%b5-%d0%b8-%d1%81%d1%80%d0%b5%d0%b4%d0%b5%d0%bd-%d0%bf%d1%80%d1%8a%d1%81%d1%82-%d0%b7%d0%b0-%d1%8e%d0%b2%d0%b5/", "text": "Неапол не спа цяла нощ след успеха с 1:0 на „Наполи“ в Торино срещу „Ювентус“. Тимът на Маурицио Сари срази лидера в Серия А и мечтае за първа титла от 1990 година насам. Разликата между двата тима е една точка в полза на „Юве“, а до края остават 4 кръга. А след последния съдийски сигнал камерите уловиха няколко привърженици и играчи на гостите да плачат от щастие.  Единственото попадение реализира бранителят Калиду Кулибали секунди преди края на редовното време. След двубоя голмайсторът бе поздравен лично от Диего Марадона.  „Юве“ – „Наполи“ 0:1! Мама мия! -написа легендата на клуба в социалните мрежи, а после допълни – Имаме една мечта. Благодаря ти, Калиду Кулибали!” От своя страна защитникът също призна за голямата цел, която вече е напълно реална: „Разликата е само една точка. Искаме да спечелим всички мачове до края на сезона. Винаги сме вярвали, че имаме сили да спечелим Скудетото и ще се борим докрай за титлата. През последните дни всички в града ни окуражаваха. Искаме да благодарим и на тези, които ни посрещнаха на летището след мача.“  А феновете, чакали цяла нощ своите герои да се завърнат в Неапол, бяха над 20 хиляди. Не така обаче бе в Торино, където „Наполи“ бе посрещнат на нож от привържениците на „бианконерите“. При пристигането на стадиона „небесносините“ бяха засипани с куп обиди от агитка на „черно-белите“. В напрегнатата обстановка Маурицио Сари, треньорът на гостите, не се стърпя и показа среден пръст на местните тифози. Според медиите на Апенините, това може да му коства наказание от един мач. „Играта ни не бе перфектна – призна след успеха италианският тактик. – Трябваше по-рано да вдигнем темпото и да решим всичко в мача. Целта ни бе да дойдем тук, да вземем инициативата и да принудим „Ювентус“ да играе само на контраатака. Смятам, че почти не дадохме шансове на съперника. Те ни затрудниха при едно-две статични положения, тъй като имат по-здрави физически играчи, но като цяло контролирахме събитията на терена. Засега съм доволен и истински щастлив, но знам също, че нищо не се е променило. Все още шансовете ни да ги изместим от върха са малки. Да победиш тук винаги е трудно, но и много приятно, и носи страхотна радост на нашите фенове.“ Масимилиано Алегри, наставникът на „Ювентус“, определи поражението като един от най-слабите мачове на тима през сезона. За това говори и статистиката, според която тимът му не е отправил нито един точен удар.  „Това бе ужасен мач и за двата отбора – обясни Алегри. – Почти нямаше удари към двете врати. В подобни сблъсъци всичко може да се случи. Сега имаме ден за почивка, след което започваме да се готвим за мача с „Интер“, който може наистина да реши сезона. Все още сме на върха в класирането. Добре е, че имаме предимство и в головата разлика, след като в преките мачове показателите са равни.“  До края на кампанията „Юве“ ще гостува на „Интер“ и „Рома“ и приема „Болоня“ и „Верона“. От своя страна мисията на „Наполи“ на пръв поглед изглежда по-лесна – визити във Флоренция и на „Сампдория“ и домакинства на „Торино“ и „Кротоне“.", "date": "2018.04.23", "title": " Сълзи от щастие и среден пръст за „Юве“"}
{"url": "https://trud.bg/%d1%81%d1%82%d0%be%d0%bb%d0%b8%d1%87%d0%bd%d0%b0%d1%82%d0%b0-%d0%be%d0%b1%d1%89%d0%b8%d0%bd%d0%b0-%d1%89%d0%b5-%d0%bf%d1%80%d0%be%d0%b2%d0%b5%d0%b4%d0%b5-%d0%bf%d0%b8%d0%bb%d0%be%d1%82%d0%b5%d0%bd/", "text": "“Провеждането на скринингови изследвания е изключително важно за ранната диагностика. Досега Столичната община е провела програма за скрининг на различни онкологични заболявания. С подобни скринингови програми повишаваме информираността, превенцията и ранната диагностика, което спасява човешки животи”. Това каза кметът на София Йорданка Фандъкова при откриването на конференцията “Рак на белия дроб – ранна диагноза и доказателства за скрининг”, организирана от Българския Алианс за Прецизирана и Персонализирана Медицина в сътрудничество с базирания в Брюксел Европейски Алианс за Персонализирана Медицина, съобщават от Столична община. Кметът Фандъкова посочи, че досега около 20 000 жени от София са включени в програмата за скрининг на рак на млечната жлеза, която предприе Столичната община преди четири години. Тази година се предвижда провеждането на пилотен проект за скрининг на дихателната система. Един от методите за ранна диагностика на белодробни заболявания е флуорографията на дихателната система и на белите дробове. Отчитайки значимостта на редовната профилактика за навременното откриване на болестта и провеждане на животоспасяващо лечение с цел превенция Столичната община ще проведе скринингово флуорографско изследване на състоянието на дихателната система на жителите на София. Предвижда се изследванията да се извършват от лекар – специалист по пневмология и фтизиатрия, с мобилен флуорограф, който е собственост на “Втора многопрофилна болница за активно лечение – София”. Проектът ще се осъществи в партньорството със Сдружение “Национална асоциация за профилактика на белодробните болести”. Общинските болници провеждат периодично безплатни профилактични прегледи и в момента във Втора градска болница продължават такива. Участниците в конференцията приветства и председятелят на БАППЛ д-р Жасмина Коева-Балабанова и Денис Хорган, изп. директор на Европейския Алианс за Персонализирана Медицина. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.23", "title": " Столичната община ще проведе пилотен проект за скринингово флуорографско изследване на дихателната система"}
{"url": "https://trud.bg/%d0%bf%d0%be%d1%81%d1%82%d0%be%d1%8f%d0%bd%d0%b5%d0%bd-%d0%b0%d1%80%d0%b5%d1%81%d1%82-%d0%b7%d0%b0-%d0%b9%d0%be%d1%80%d0%b4%d0%b0%d0%bd-%d0%b8%d1%81%d0%b0%d0%b5%d0%b2-%d0%ba%d0%be%d0%b9%d1%82%d0%be/", "text": "Софийският градски съд (СГС) остави за постоянно в ареста 25-годишния Йордан Исаев, който хвърли моделна бомбичка по време на мача “Левски” – ЦСКА на националния стадион на 18 април и рани двама служители на жандармерията – Гергана Зашева и Петър Иванов. “Искам да се извиня на Гергана и да й кажа, че много съжалявам”, заяви Исаев пред съдия Вера Чочкова. Тя го попита дали няма да извини и на другия полицейски служител, а той допълни: “Да, и на него”. Според съдия Чочкова има достатъчно доказателства, които сочат, че Исаев е хвърлил самоделното взривно устройство с големината на яйце и с това е причинил тежка телесна повреда на Зашева и лека телесна повреда на Иванов. СГС отчете, че Исаев е направил самопризнания, но едва след като станало ясно, че се издирва. Свидетели, сред които и фенове на “Левски”, и служители на жандармерията са видели, че Исаев бил с маска, която след престъплението изхвърлил заедно с чужди дрехи, които взел назаем преди това. След мача той се прибрал вкъщи и разказал за случилото се на майка си и на приятелката си. Нито една от тях обаче не се обадила в полицията. Съдия Точкова подчерта, че според свидетелските показания той умишлено е хвърлил самоделния взрив към тунела, където са били събрани най-много служители на жандармерията. Решението на СГС не е окончателно и може да се обжалва. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.23", "title": " Постоянен арест за Йордан Исаев, който рани полицайка с бомба на мач\t\t\t"}
{"url": "https://trud.bg/%d0%b1%d1%80%d0%b8%d1%82%d0%b0%d0%bd%d1%81%d0%ba%d0%b8-%d1%84%d0%b8%d0%bd%d0%b0%d0%bd%d1%81%d0%be%d0%b2-%d0%b5%d0%ba%d1%81%d0%bf%d0%b5%d1%80%d1%82-%d1%81%d1%8a%d0%b4%d0%b8-%d1%84%d0%b5%d0%b9%d1%81/", "text": "Британски финансов експерт съди Фейсбук (Facebook) в британския Върховен съд, обвинявайки социалната медия, че е допуснала публикуване на фалшиви реклами, използващи неговото име, предаде Асошиейтед прес. Експертът-консултант по потреблението и спестяванията Мартин Люис, основател на сайта МъниСейвингЕксперт (MoneySavingExpert), заявява, че името му се е появило в над 50 реклами миналата година, много от които с измамни обещания за забогатяване. Люис изтъква, че това е накърнило репутацията му, но по-важното е, че засяга реални хора, които предоставят пари напълно добронамерено, докато скамърите си пълнят гушите. Адвокатът на Люис е подал документите за клевета днес с искане компанията да промени процедурите си. Фейсбук заяви, че не разрешава “подвеждащи или фалшиви” реклами и че ще премахне всички, за които е докладвано на социалната мрежа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.23", "title": " Британски финансов експерт съди Фейсбук за фалшиви реклами от негово име"}
{"url": "https://trud.bg/%d0%bd%d0%b0%d1%81%d1%82%d0%b0%d0%bd%d0%b8%d1%85%d0%b0-%d0%b2-%d0%be%d0%b1%d1%89%d0%b8%d0%bd%d1%81%d0%ba%d0%be-%d0%b6%d0%b8%d0%bb%d0%b8%d1%89%d0%b5-%d0%b1%d0%b5%d0%b4%d1%81%d1%82%d0%b2%d0%b0%d1%89/", "text": "Анета Янева от Велико Търново, която е самотна майка на две деца, едното от които завинаги приковано към инвалидна количка, вече има има нов дом. Жената и момчетата, които бедстваха в една стая в покрайнините на старата столица, са настанени в общинско жилище във великотърновския квартал Зона В. До сега Анета и двамата й синове живееха във вилната зона край манастира „Света Троица“ в доста мизерни битови условия. Те обитаваха помещение в стара къща, а години наред Ани бе принудена ежедневно да изминава по 4 километра с инвалидната количка на 15-годишният Пресиян до най-близката автобусна спирка, за да води момчето на училище, а по-малкото дете на детска градина. Съдбата на Ани и болният й от мускулна дистрофия син Пресиян развълнува десетки търновци. След публикации по медиите, общинската управа взе мерки Анета и децата й да бъдат настанени приоритетно в общинско жилище, като след януари процедурата бе стартирана, а в края на март великотърновката получила ключове за гарсониерата. От историята на Ани се трогна и Милен Ангелов от старопрестолния град, който е собственик на агенция за недвижими имоти и извършва ремонти на жилища, и къщи. Научил, че търновката се мести в ново жилище, той й предложил да го ремонтира безвъзмездно, за да стане по- уютно и приветливо за живеене. Анета Янева с благодарност приела жеста, тъй като апартамента, който получила, бил в доста занемарен вид по вина на предишния наемател. Брокерът не се поколебал да изпрати майстори, които да шпакловат и измажат целия апартамент, както и да подменят счупени стъкла и дограма. „Постарахме се на първо време да освежим жилището и да подсигурим най- необходимото, сменихме счупените дограми, освежихме стените и ремонтирахме някои електроуреди, разказа Милен Ангелов. „Израсъл съм само с мама и знам как сме се чувствали и това ме кара сега да помагам на хора в нужда!“, сподели Милен. Той допълни, че от малък загубил баща си и това е поредният благотворителен жест, който прави към социално слаби и болни хора. По думите му, най- много се трогва от съдбите на болни деца и затова наскоро дарил сума за лечението на Никол Георгиева, която страда от сарком на Юинг. На Ани вече не и се налага да върви с километри пеш, за да заведе Пресиан на училище, тъй като от сега нататък учителите от Професионалната гимназия по моден дизайн ще го посещават у дома. „Нямам думи да изразя благодарността си към медиите, към общината и към Милен!“ , споделя развълнувана и Анета. Щастлив от новия си дом е и Пресиян. „Аз не съм се отказал от мечтата си да стана фризьор и да помагам на мама и на брат ми!“, категоричен е Пресиян. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.23", "title": " Настаниха в общинско жилище бедстваща самотна майка с две деца\t\t\t"}
{"url": "https://trud.bg/%d0%bd%d0%b0%d0%b9-%d1%81%d1%82%d1%80%d0%be%d0%b3%d0%b8%d1%8f%d1%82-%d1%80%d0%b5%d1%84%d0%b5%d1%80-%d1%81%d0%b2%d0%b8%d1%80%d0%b8-%d0%b4%d0%b5%d1%80%d0%b1%d0%b8%d1%82%d0%be/", "text": "БФС изпрати на “Левски” и ЦСКА най-строгия ни рефер този сезон. Става въпрос за Николай Йорданов, който беше определен за главен съдия на мача-реванш от полуфиналите в турнира за купата на България. В първия двубой “сините” спечелиха с 2:0. В Първата лига през сезона Йорданов е свирил 16 мача, в които е вдигнал рекордните 106 жълти и 10 червени картона. Отсъдил е и пет дузпи, което му отрежда втора позиция по този показател сред арбитрите. Реферът санкционира играчи средно по 6,63 пъти на двубой и гони играч по 0,63 на среща. В ръководените от него 16 двубоя общо 4 са на “Левски”. Под негово ръководство “сините” нямат загуба и допуснат гол. Победиха “Витоша (2:0), “Пирин” (3:0) и провдивския “Локомотив” (1:0), а с „Берое“ завършиха 0:0. На ЦСКА този сезон Йорданов не е свирил двубой. Последното, а и единственото до този момент дерби, на което той е бил главен съдия е през 2012-а. Тогава “сините” биха с 1:0. Голът вкара Кристовао Рамос. В срещата Йорданов вдигна 8 жълти картона на “Левски” и 2 на ЦСКА. В другия полуфинал-реванш между „Славия“ и „Ботев“ ще свири Станислав Ставров. Любопитното е, че той ръководи срещата между двата тима, но в първенство. Тя бе спечелена от “Ботев” насред София с 3:2. Първият двубой между „белите“ и „жълто-черните“ за Купата завърши с успех за пловдивския тим с 2:1. Снимка: СПОРТАЛ", "date": "2018.04.23", "title": " Най-строгият рефер свири дербито"}
{"url": "https://trud.bg/%d0%bb%d0%b8%d0%b2%d1%8a%d1%80%d0%bf%d1%83%d0%bb-%d1%8f%d0%b4%d0%be%d1%81%d0%b0-%d0%b3%d1%83%d0%b0%d1%80%d0%b4%d0%b8%d0%be%d0%bb%d0%b0-%d0%b8-%d0%bd%d0%b0-%d1%87%d0%b5%d1%80%d0%b2/", "text": "След като преди 2 седмици „Ливърпул“ изхвърли“ Манчестър Сити“ от Шампионската лига, сега „гражданите“ претърпяха още един удар от „Анфийлд“. Мохамед Салах бе избран за най-добър играч за сезона във Висшата лига в традиционната анкета на Асоциацията на професионалните футболисти. По този начин звездата на „червените“ влезе в историята като първият егепитски футболист с този приз.  А изборът на Салах не се понрави особено на Пеп Гуардиола, мениджърът на новия шампион на Англия. Испанецът се заяде с мърсисайдци и даде да се разбере, че не е съгласен с вота. Така бе и в срещата от евротурнирите, когато наставникът влезе в конфронтация със съдийската бригада на почивката на реванша и бе изгонен на трибуните.  „От моя гледна точка през последните 9-10 месеца нямаше по-добър играч от Кевин Де Бройне – обясни Гуардиола. – Той беше най-добрият, най-стабилният като показваше невероятна игра на всеки три дни. Но дори и без тази награда през лятото той ще си почива вкъщи със статута на шампион на Англия…“.  Именно белгиецът остана втори в допитването, а зад него се наредиха Лерой Сане и Давид Силва („Манчестър Сити“), Хари Кейн („Тотнъм“) и Давид де Хеа („Манчестър Юнайтед“).  По този начин Салах стана седмият играч на „Ливърпул“, печелил престижната награда. За последно това стори Луис Суарес през 2014-а. В историята на анкетата „Манчестър Юнайтед“ води с 11 победи, а третият клуб, излъчил най-много победители през годините, е „Тотнъм“.", "date": "2018.04.23", "title": " „Ливърпул“ ядоса Гуардиола и на червения килим"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bd%d0%b5%d0%bd%d0%be-%d0%b4%d0%b8%d0%bc%d0%be%d0%b2-%d0%bd%d1%8f%d0%bc%d0%b0-%d0%ba%d1%80%d0%b8%d1%82%d0%b8%d1%87%d0%bd%d0%b8-%d1%8f%d0%b7%d0%be/", "text": "В момента в страната няма критично запълнени и потенциално опасни язовири, увери екоминистърът Нено Димов. „Взимаме предварителни мерки за да имаме сигурност, че няма да има проблем“, успокои той. Правят се предписания за нивото на всички значими язовири. Димов провери яз. „Искър“, откъдето Столичната община източва превантивно 10 млн. кубика вода поради започването на валежния сезон. „През май се очаква 80 млн. кубика да влязат в язовира. Към днешна дата имаме много малко превишаване от прогнозната стойност за притока, така че считаме, че с тези 10 млн. кубика ще осигурим необходимия обем, за да може да бъде поета цялата вода, която се очаква през май“, обясни Димов. В момента 14% от яз. „Искър“ е свободен. Операцията започна вчера и ще продължи седмица, изпускат се 15 кубика на секунда, а има готовност и за 30 кубика. Направен оглед на коритото на реката след язовира, и тя е достатъчно добре почистена и проводима. Създадена е организация, така че живеещите в района на р. „Искър“ да нямат притеснение от наводнения, обясни столичният кмет Йорданка Фандъкова. Доброволци наблюдават постоянно изпускането и има готовност за поставяне на допълнителни диги по реката. Като превантивна мярка Столичната община почиства и речните корита в София. Миналата година са почистени 120 км. корита, и специално 5 км. от р. Искър. Тази година общината ще работи по 85 км. реки. „Готови сме с последния участък от 15 км. от р. Искър с проект за който ще кандидатстваме за финансиране“, каза Фандъкова. Тя добави, че в момента се избират проекти за ремонт на стената на яз. „Бели Искър“. Рибари оставиха въдиците си в почивните дни и почистиха бреговете на язовир „Огоста” от отпадъци. Четири камиона с над един тон боклуци са извозени на сметището край Монтана. Акцията се организира от сдружение „Рибар”. Следващата събота ще бъде почистен райониа на Малокутловския ръкав и с. Благово.", "date": "2018.04.23", "title": " Министър Нено Димов: Няма критични язовири в страната\t\t\t"}
{"url": "https://trud.bg/%d0%b1%d0%be%d0%b4%d0%b8%d0%b3%d0%b0%d1%80%d0%b4%d1%8a%d1%82-%d0%bd%d0%b0-%d0%b4%d0%b6%d0%be%d1%88%d1%83%d0%b0-%d1%81%d0%b5-%d0%bf%d1%80%d0%b8%d1%86%d0%b5%d0%bb%d0%b8-%d0%b2-%d0%ba/", "text": "Дилиън Уайт включи Кубрат Пулев сред враговете си на ринга. Британският боксьор поиска от мениджъра си Еди Хърн мач с българина. Злодея от няколко месеца хвърля предизвикателства към шампиона на WBC Дионтей Уайлдър, а отскоро сред целите му са и Тайсън Фюри, Александър Поветкин и Джоузеф Паркър. В списъка на предизвиканите е и Антъни Джошуа, но двамата с Уайт имат общ мениджър. „Искам поне двама от този списък в следващите 12 месеца. Хърн, моля те, уреди го!“, написа Уайт в Туитър. Любопитно е, че Злодея отправя предизвикателствата си именно към боксьори, които са потенциални съперници на Джошуа. Затова вървят слухове, че Хърн използва родения в Ямайка Уайт като „бодигард“ на шампиона на WBA, IBF, WBO и IBO и се опитва да го постави като препятствие пред Ей Джей. Агентът настояваше Уайлдър да се бие именно с Уайт, преди да получи бой с Джошуа. Обединителният мач обаче явно ще се забави, тъй като от лагера на Поветкин са сигурни, че Руският Витяз е следващият съперник на Антъни. „За да докажеш, че си най-добър, трябва да победиш най-добрите – заяви Андрей Рябински, мениджър на руснака. – Ето защо Джошуа трябва да се срещне в Поветкин. Мачът може да е в Москва на Лужники, или пък в Англия, където и двамата имат много фенове.“", "date": "2018.04.23", "title": " „Бодигардът на Джошуа“ се прицели в Кобрата"}
{"url": "https://trud.bg/%d0%b8%d0%b7%d1%82%d0%b8%d1%87%d0%b0-%d1%81%d1%80%d0%be%d0%ba%d1%8a%d1%82-%d0%b7%d0%b0-%d0%bf%d0%bb%d0%b0%d1%89%d0%b0%d0%bd%d0%b5-%d1%81-%d0%be%d1%82%d1%81%d1%82%d1%8a%d0%bf%d0%ba%d0%b0-%d0%bd%d0%b0/", "text": "Изтича срокът, в който местните данъци и такси в Търговище се плащат с отстъпка и се участва в томбола за предметни награди. От Общината припомниха, че желаещите да получат 5% намаление на сумите по налозите, като паралелно имат възможност да се включат в томболата, трябва да се издължат до края на април. Условието да са сред потенциалните печеливши на предметна награда е да са предплатили дължимите годишни суми  за недвижими имоти, такса смет, коли до изтичането на месеца. 40 хлебопекарни, прахосмукачки, микровълнови и други ще бъдат разиграни в присъствието на нотариус измежду най-съвестните данъкоплатци, внесли накуп данъците си, напомнят от местното кметство. Начислените суми могат да се платят на касите в Центъра за административно обслужване, чрез ПОС терминали, или безкасово, но като се посочи кодът на данъка, който се превежда. За улеснение плащания се правят и в пощенските клонове и чрез изпей. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.23", "title": " Изтича срокът за плащане с отстъпка на местните данъци"}
{"url": "https://trud.bg/%d0%b3%d0%b5%d1%80%d0%bc%d0%b0%d0%bd%d0%b5%d1%86-%d1%81%d0%b5-%d0%be%d1%82%d0%bc%d0%b5%d1%81%d1%82%d0%b8-%d0%be%d1%82-%d0%bf%d1%8a%d1%82%d1%8f-%d0%bd%d0%b0-%d0%b3%d1%80%d0%b8%d0%b3%d0%be%d1%80/", "text": "Филип Колшрайбер няма да играе с Григор Димитров за втора поредна седмица. 34-годишният германец, който загуби в 3 сета от българина миналата седмица в Монте Карло, се оттегли от турнира от категорията „АТП 500“ в Барселона. На негово място в основната схема влиза квалификантът Иля Ивашка (Беларус). Днес той ще мери сили с Жил Симон (Франция) в първия кръг, а победителят утре ще се изправи срещу Димитров. „Готов съм за Барселона, а целта ми е да изиграя възможно повече мачове – заяви Григор, който пусна снимка от пътуването си към каталунската столица с частен самолет. – Това ще ми помогне да си върна ритъма. Колкото до болките в рамото, не искам да се оправдавам с тях. Ясно е, че ако се появят в някой мач, това ще е срещу Рафаел Надал.“", "date": "2018.04.23", "title": " Германец се отмести от пътя на Григор"}
{"url": "https://trud.bg/%d0%bf%d0%be%d0%bb%d1%83%d0%bc%d0%b0%d1%80%d0%b0%d1%82%d0%be%d0%bd-%d0%be%d0%b1%d0%b8%d0%ba%d0%b0%d0%bb%d1%8f-%d1%86%d0%b5%d0%bd%d1%82%d1%8a%d1%80%d0%b0-%d0%bd%d0%b0-%d1%81%d0%be%d1%84%d0%b8%d1%8f/", "text": "София за пръв път ще приеме полумаратон, който ще обиколи забележителностите в централната част на града. Състезанието е на 13 май, а стартът и финалът са на площад „Св. Александър Невски“. Освен на класическата полумаратонска дистанция от 21,1 км, участниците ще могат да се надпреварват на 10 и 5 км. Събитието включва още щафетно бягане за ученици, игри и атлетически предизвикателства за деца, награди и др. Проявата е организирана от СК „Бегач“, представителството на Европейската комисия и Бюрото на Европейския парламент в България и е част от честванията за Деня на Европа.", "date": "2018.04.23", "title": " Полумаратон обикаля центъра на София"}
{"url": "https://trud.bg/%d0%bb%d0%b5%d0%ba-%d0%b0%d0%b2%d1%82%d0%be%d0%bc%d0%be%d0%b1%d0%b8%d0%bb-%d1%81%d0%b5-%d0%b1%d0%bb%d1%8a%d1%81%d0%bd%d0%b0-%d0%b2%d1%8a%d0%b2-%d0%b2%d0%be%d0%b5%d0%bd%d0%b5%d0%bd-%d0%ba%d0%b0%d0%bc/", "text": "Лек автомобил “Фиат” се блъсна във военен камион “УАЗ” на автомагистрала “Тракия”, съобщиха от полицията в Сливен. Произшествието е станало минути след 10 часа на 23 април, в сливенския участък на аутобана, в посока Бургас. Леката кола се е движила зад товарния камион. Застигнала го и се е ударила в него. При удара камионът се е обърнал в скоростната лента за движение. Шофьорът, мъж на 34 години, и неговият спътник, за щастие не са пострадали. Водачът на фиата, 26-годишен пловдивчанин, също не е ранен. Съставен му е акт за административно нарушение за това, че се е движил с несъобразена с пътния интензитет скорост. На двете моторни превозни средства са причинени материални щети. Движението е било временно затруднено, докато приключи огледа на местопроизшествието и преместят товарния автомобил. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.23", "title": " Лек автомобил се блъсна във военен камион на магистрала “Тракия”, няма пострадали"}
{"url": "https://trud.bg/%d0%bd%d0%b0%d0%b3%d1%80%d0%b0%d0%b4%d0%b8%d1%85%d0%b0-%d0%bf%d0%be%d0%bb%d0%b8%d1%86%d0%b0%d0%b8-%d0%be%d1%82-%d1%81%d0%bb%d0%b8%d0%b2%d0%b5%d0%bd-%d1%80%d0%b0%d0%b7%d0%ba%d1%80%d0%b8%d0%bb%d0%b8/", "text": "Трима служители на МВР от Сливен бяха наградени с благодарност от главния секретар на министерството гл.комисар Младен Маринов за проявен професионализъм. Наградите на инспектора в сектор “Криминална полиция” Георги Топалов, на ст.разследващия полицай Марина Кулева и на мл.експерт  към отдел “Криминална полиция” Ивелин Константинов бяха връчени на тържествено събрание от директора на Областната дирекция на МВР в Сливен ст.комисар Димитър Величков. Отличията им са присъдени за съществен принос в разкриването на тежко криминално престъпление – серия от кражби на луксозни стоки в особено големи размери. Работата по случая е започнала в началото на годината. Разследването е довело до спецакция на 21 февруари, планирана под надзора на Районната прокуратура. В магазин за маркови стоки от известна верига, намиращ се в един от търговските центрове в Сливен, са били задържани  мъж на 48 и жена на 49 години в момент на кражба на различни стоки, предимно дрехи, на стойност близо 3000 лева. В багажника на автомобила, с който са се придвижвали, са открити още крадени стоки. Престъпната двойка е разполагала с техническо средство, с което успявали да свалят защитните механизми на стоките в магазините и така да ги крадат безпроблемно. Събраните до залавянето им данни показвали, че двамата софиянци са извършвали подобни кражби от МОЛ-ове и в други градове от страната. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.23", "title": " Наградиха полицаи от Сливен, разкрили серия от кражби в маркови магазини"}
{"url": "https://trud.bg/%d0%b4%d1%8a%d1%80%d0%b6%d0%b0%d0%b2%d0%bd%d0%b8%d1%8f%d1%82-%d0%b4%d1%8a%d0%bb%d0%b3-%d1%81%d0%b5-%d0%bf%d0%be%d0%bd%d0%b8%d0%b6%d0%b8-%d0%b4%d0%be-25-%d0%be%d1%82-%d0%b1%d0%b2%d0%bf/", "text": "Дългът на България в края на 2017 г. е 25,064 млрд. лв., или 25,4% от БВП, обявиха от НСИ. Това ни нарежда на трето място в ЕС по най-малка задлъжнялост. Година по-рано дългът на сектор “Държавно управление” беше 27,321 млрд. лв., или 29% от БВП. Намалението на дълга с близо 2,3 млрд. лв. се дължи на факта, че през миналата година държавната хазна имаше излишък и Министерството на финансите пусна по-малко нов дълг от погасения в рамките на годината. През 2017 г. секторът “Държавно управление” има бюджетен излишък от 920 млн. лв., или 0,9% от БВП. Това е много добър резултат, като се има предвид, че за 2016 г. хазната има излишък от 209 млн. лв. според правилата на ЕС за изчисляването му на начислена основа. За 2017 г. излишъкът в подсектор “Централно управление” е в размер на 727 млн. лв., или 0,7% от БВП. Подсектор “Местно управление” е реализирал излишък от 256 млн. лв., а подсектор “Социалноосигурителни фондове” – дефицит от 63 млн. лева.", "date": "2018.04.23", "title": " Държавният дълг се понижи до 25% от БВП"}
{"url": "https://trud.bg/%d0%bf%d1%8a%d1%80%d0%b2%d0%b0-%d0%bb%d0%b5%d0%ba%d0%b0-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d0%b7%d0%b0-%d0%bd%d0%be%d0%b2%d0%b8%d1%82%d0%b5-%d1%88%d0%be%d1%84%d1%8c%d0%be/", "text": "Трите нови законопроекта са резултат от механичното разделяне на сегашния Закон за движение по пътищата (ЗДвП). В тях липсват нови модели за обучение на водачите, за административно-наказателна дейност, за отговорност на държавните и общински структурите, които осигуряват безопасността на гражданите. Това бяха част от мненията на експерти от различни браншове, участвали в кръгла маса, организирана от МВР. Както писа „Труд”, в петък бяха публикуваните проектите за нов ЗДвП, на Закон за водачите на МПС и на Закон за пътните превозни средства. Те бяха подготвени за около 6 месеца от работна група пътни полицаи и държавни чиновници. Днес те и депутати от вътрешната и транспортната комисия изслушаха търпеливо критиките, а МВР шефът Валентин Радев обеща всички предложения да бъдат разгледани от същата тази група. До 4 май на електронен адрес pravna@mvr.bg ще бъдат приемани всякакви становища от организации и граждани. Цветан Цветанов обеща публичните осъждания да продължат и след внасянето на проектите в парламента. Доминиращи бяха мненията, че КАТ води сбъркана статистика, не изяснява причините за катастрофи и за затова в 95 % от случаите за виновни се сочат българските шофьори. Навсякъде по света този процент е около 60. Така у нас изобщо не се отчита колко злополуки са заради лошите пътища или заради на техническа неизправност на автомобила.   Категорично сме против въвеждането на задължителни светлоотразителни жилетки и каски. Това обяви Радостина Петрова от сдружението “Велоеволюция”. По думите й само в две страни от Европа има такова изискване, но и в двете то е ограничено или до определена възраст или по място – извън градовете, по определени пътища и т.н. Петрова обясни, че това са полезни аксесоари, но ако правилото бъде въведено, то ще засегне хиляди възрастни хора по селата. От друга страна, ще провали програмите на няколко общини за даване на велосипеди под наем. Както писа „Труд”, колела вече могат да се ползват от гражданите в Бургас и Добрич, а предстои изпълнение на такива проекти в София и Варна. Представителката на „Велоеволюция” посочи също, че в закона не е описана разлика между велосипед на ток или с двигател с вътрешно горене. „Аз съм вашият човек!”, възкликна министър Валентин Радев и добави, че гледа да кара колело винаги, когато му остане свободно време. Бившият шеф на КАТ Алекси Стратиев каза, че е крайно време в закона да бъде уредено премахването на всякакви стикери от автомобилите, след като и винетките, и техническите прегледи и застраховките вече стават електронни. Стратиев е категорично против системата от принудителни административни мерки, по специално срещу правилото да се свалят номерата на автомобил, чиито собственик „е допуснал” шофьор да извърши нарушение. По този текст, действащ от началото на 2017 г. загуби търпят превозвачи, които са назначили тираджии на трудов договор, инструктират ги преди всеки курс и т.н.   “Средствата във Фонд “Пътна безопасност” се увеличават и вече са достигнали 60 млн. лв. Те могат да отидат за подобряването на пътната инфраструктура”, заяви на дискусията Цветан Цветанов. Той припомни, че фондът бе създаден през 2011 г. и в него постъпват 50 % от шофьорските глоби. Предстои част тези пари да се харчат за нови камери на КАТ и за поддръжка на старите. Със Сдружението на общините в България е било обсъждана идеята, ако самите кметства купят радари, част от глобите да отиват и в техните бюджети.", "date": "2018.04.23", "title": " Първа лека катастрофа за новите шофьорски закони (обзор)\t\t\t"}
{"url": "https://trud.bg/%d1%81%d0%bb%d0%b0%d0%b2%d1%87%d0%be-%d0%b0%d1%82%d0%b0%d0%bd%d0%b0%d1%81%d0%be%d0%b2-%d0%bf%d0%be%d1%81%d0%bb%d0%b5%d0%b4%d0%bd%d0%b8%d1%82%d0%b5-20-%d0%b3%d0%be%d0%b4%d0%b8%d0%bd%d0%b8-%d0%bf%d0%be/", "text": "Последните 20 години по стадионите се получиха много неприятни неща и както виждате на ключови мачове от българското първенство основно присъстват агитките на отборите, коментира пред   председателят на Комисията по въпросите на децата, младежта и спорта в НС Славчо Атанасов. От миналата сряда аз съм убеден, че в момента най-после в българското общество узря, че трябва да се вземат крути мерки, за да се преодолее това туморно явление, което е по българските стадиони, подчерта Атанасов. “За първи път в този законопроект има ясна дефиниция какво значи спортно хулиганство. Досега нямаше. В сега действащия закон от 2004 година – неговия проблем беше, че отговорността между различните институции, отговарящи за спортното мероприятие сериозно се разминаваше и имаше много пропуски в закона, което го правеше на практика неработещ”, поясни Атанасов. Въвеждаме системата – досега не е имало – оттук нататък задължаваме организаторите на всяко едно спортно мероприятие задължително да бъдат инсталирани камери, обясни той и допълни – “във всеки един сектор е предвидено, според този проектозакон, да бъдат инсталирани камери, видеонаблюдение”.       АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.23", "title": " Славчо Атанасов: Последните 20 години по стадионите се получиха много неприятни неща"}
{"url": "https://trud.bg/%d0%bc%d0%be-%d0%ba%d1%83%d0%bf%d1%83%d0%b2%d0%b0-%d0%bb%d0%b5%d0%ba%d0%b8-%d0%ba%d0%be%d0%bb%d0%b8-%d0%b7%d0%b0-%d0%b5%d0%b4%d0%b8%d0%bd-%d0%bc%d0%b8%d0%bb%d0%b8%d0%be%d0%bd/", "text": "Военното министерство обяви обществена поръчка за 20 леки автомобила. Доставката е обособена в три позиции. Първата е за леки коли с нормална проходимост и допустима маса до 3,5 т – 13 бр. Втората е за автомобили с повишена проходимост, допустима маса 3,5 т.- 5 бр. И третата обособена позиция е за автомобили с брой места за сядане 8 плюс 1-2 бр. Прогнозна стойност на обществената поръчка е 1 010 000 лева без ДДС. Изрично е подчертано, че тя не може да се надвишава. Сегашният автопарк на Министерството на отбраната е предимно с леки автомобили от марката “Тойота”, а с висока проходимост – джипове “Мерцедес”.", "date": "2018.04.23", "title": " МО купува леки коли за един милион"}
{"url": "https://trud.bg/%d0%b4-%d1%80-%d0%bc%d0%b8%d1%80%d0%be%d1%81%d0%bb%d0%b0%d0%b2-%d0%bd%d0%b5%d0%bd%d0%ba%d0%be%d0%b2-%d1%82%d0%b0%d0%ba%d1%81%d0%b0%d1%82%d0%b0-%d0%bf%d1%80%d0%b8-%d0%be%d0%b1%d1%89%d0%be%d0%bf%d1%80/", "text": "“Помощта, която може да окаже един неспешен лекар в спешен случай не е толкова ефективна, колкото един спешен лекар в спешен случай. В огромния процент от случаите хората им звънят за температура, която са вдигнали преди три дни и питат какво да направят”, заяви бившият служебен здравен министър д-р Мирослав Ненков пред Д-р Ненков коментира протеста на личните лекари и по думите му таксата при общопрактикуващия лекар трябва да се увеличи, но не се ангажира с колко точно. За парите, които ние с вас плащаме в края на месеца, които са твърде малко получава доста добро здравеопазване, коментира д-р Ненков. “Парите в здравеопазването трябва да се увеличат, защото не стигат, а от друга страна трябва да се “режат глави”, ама физически, защото има “кърлежи” в нашата система в здравеопазването, които й изпиват кръвта. Има хора, които са готови на тези кърлежи да им предоставят нашите пари”, заяви Ненков.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.23", "title": " Д-р Мирослав Ненков: Таксата при общопрактикуващите лекари трябва да се увеличи"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-147/", "text": "В София бе обсъдено бъдещето на здравните системи. Еврокомисар Андрюкайтис: ЕС ще се бори срещу агресивната реклама на вредни храни, насочена към децата.       Седмичната трудово-правна консултация на “Труд”.         Как съпругата на председателя на ВКС заблуждавала българския клон на френска банка и присвоила бизнеса на първия си съпруг.         Как да се усмири общественото недоволство – това ли е целта на измененията в Закона за устройството и застрояването на Столична община – анализ на Георги Вулджев.         Тестовете за кандидат-полицаи не са адекватни, казва Илка Алексиева, директор на Колежа по охрана и сигурност „Св. Георги Победоносец“, в интервю за “Труд”.         Идва ново вечно дерби с вечните мерки за сигурност. Мерки ли? Хайде на бас, че в сряда отново дим ще покрие стадион „Васил Левски“, ще има бомбички, ще има изпочупени возила на градския транспорт – коментар на Боян Бойчев.       Подиграва ли се поетът Петър Чухов с литературната памет на Вапцаров? Челен сблъсък между Съюза на БП и Сдружението на БП.         Силует на дипломата Бойко Коцев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.23", "title": " Вижте акцентите в броя на вестник “Труд” във вторник, 24 април 2018"}
{"url": "https://trud.bg/%d1%82%d1%80%d1%8f%d0%b1%d0%b2%d0%b0-%d0%bb%d0%b8-%d0%b4%d0%b0-%d0%bc%d0%b8-%d0%b8%d0%b7%d0%bf%d0%bb%d0%b0%d1%89%d0%b0%d1%82-%d0%ba%d0%bb%d0%b0%d1%81-%d1%81%d1%8a%d1%81-%d0%b7%d0%b0/", "text": " От около десет години работя във фирма, която не ми начисляваше добавка за „клас“ прослужено време. След мое настояване, едва сега започна да ми начисляват тези суми. Дали мога да санкционирам фирмата за времето, през което не са ми плащали и съответно да ме обезщетят?  Съгласно чл. 12, ал. 1 от Наредбата за структурата и организацията на работната заплата /НСОРЗ/, за придобит трудов стаж и професионален опит на работниците и служителите се заплаща допълнително месечно възнаграждение в процент върху основната работна заплата, определена с индивидуалния трудов договор. В чл. 12, ал. 4, т. 1 от НСОРЗ е предвидено, че работодателят е длъжен при определяне продължителността на трудовия стаж и професионалния опит, с оглед определяне на правото и размера на допълнителното възнаграждение да отчете и трудовия стаж на работника или служителя, придобит в друго предприятие на същата, сходна или със същия характер работа, длъжност или професия.", "date": "2018.04.23", "title": " Трябва ли да ми изплащат „клас“ със задна дата, ако е дължим"}
{"url": "https://trud.bg/%d0%b1%d0%b8%d0%b2%d1%88%d0%b8%d1%8f%d1%82-%d0%bb%d0%b8%d0%b4%d0%b5%d1%80-%d0%bd%d0%b0-%d0%b1%d0%be%d1%81%d0%bd%d0%b5%d0%bd%d1%81%d0%ba%d0%b8%d1%82%d0%b5-%d1%81%d1%8a%d1%80%d0%b1%d0%b8-%d1%80%d0%b0/", "text": "Бившият лидер на босненските сърби Радован Караджич настоя съдиите от Международния остатъчен механизъм на трибуналите към ООН да отмени присъдата му от 40 години за геноцид, военни престъпления и престъпления срещу човечеството в Босна в началото на 90-те. Караджич обжалва издадената му преди 2 години присъда с мотива, че Хагският трибунал е допуснал редица процесуални нарушения. Адвокатът Питър Робинсън заяви: “Ще ви покажем как процесът тръгна по неправилен път и се превърна в тежко мегадело извън всякакъв контрол. То започна с презумцията вина, основана на непроверени факти и писмени изявления, просмукано беше с нарушения на обвинението и завърши с нарушаване на правото на господин Караджич да свидетелства в своя защита”. Вдовиците и майките на избитите през 1995-а в Сребреница близо 8000 мюсюлмани обаче са категорични: „Ако не е доживотна присъда и присъда за геноцид, това няма да е наказание“ Делото продължава и утре, а съдът се очаква да се произнесе до края на годината. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.23", "title": " Бившият лидер на босненските сърби Радован Караджич настоя за отмяна на присъдата му за геноцид"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d1%89%d0%b5-%d1%83%d1%87%d0%b0%d1%81%d1%82%d0%b2%d0%b0-%d0%b2-%d1%81-2/", "text": "Министър-председателят Бойко Борисов ще участва в Срещата на върха утре, 24 април, на Процеса за сътрудничество в Югоизточна Европа. Форумът ще се проведе в Бърдо при Краню, Словения, която е ротационен председател на ПСЮИЕ. По време на разговорите ще бъде обсъдено задълбочаването на сътрудничеството между страните от региона, особено в областта на свързаността, сигурността, стабилността и икономическия прогрес, както и засилване на сътрудничеството с ЕС и другите международни организации и институции. Лидерите на страните-участнички в ПСЮИЕ ще изберат и нов генерален секретар на оперативния орган на Процеса – Съветът за регионално сътрудничество. Процесът за сътрудничество в Югоизточна Европа е структуриран с активното участие на българската дипломация през 1996 г., когато на среща в нашата страна е приета Софийската декларация за добросъседски отношения, стабилност, сигурност и сътрудничество на Балканите. Освен България, в ПСЮИЕ участват Албания, Босна и Херцеговина, Гърция, Република Македония, Молдова, Румъния, Словения, Сърбия, Турция, Хърватия и Черна гора, а от 2014 г. – и Косово. Ежегодната Срещата на върха на държавните и правителствени ръководители бележи финала на всяко ротационно председателство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.23", "title": " Премиерът Бойко Борисов ще участва в Срещата на върха на ПСЮИЕ"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d1%89%d0%b5-%d1%83%d1%87%d0%b0%d1%81%d1%82%d0%b2%d0%b0-%d0%b2-%d1%81-3/", "text": "Министър-председателят Бойко Борисов ще участва в Съвета за сътрудничество на високо равнище между Сърбия, България, Гърция и Румъния, съобщиха от правителствената информационна служба. Четиристранната среща на балканските лидери ще се проведе на 24 април в Букурещ. Премиерът на Румъния Виорика Дънчила ще бъде домакин на премиерите на Гърция и на България Алексис Ципрас и Бойко Борисов и на президента на Сърбия Александър Вучич. Държавните и правителствени ръководители на четирите страни ще обсъдят развитието на общите инфраструктурни проекти в контекста на свързаността на Балканите, сигурността и стабилността в региона и подкрепата за евроинтеграцията на държавите от Западните Балкани. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.23", "title": " Премиерът Бойко Борисов ще участва в Съвета за сътрудничество на високо равнище между, България, Румъния, Сърбия и Гърция"}
{"url": "https://trud.bg/%d0%b7%d0%b0%d1%82%d0%b2%d0%be%d1%80%d0%bd%d0%b8%d0%ba-%d0%bf%d0%be-%d0%b2%d1%80%d0%b5%d0%bc%d0%b5-%d0%bd%d0%b0-%d0%be%d1%82%d0%bf%d1%83%d1%81%d0%ba%d0%b0-%d0%bd%d0%b0%d0%b1%d0%b8%d0%bb-%d0%b8-%d0%be/", "text": "Затворник, пуснат в петдневна отпуска, набил и ограбил мъж от Сливен. Извършителят е на 36 години, но е осъждан повече от 30 пъти за тежки умишлени престъпления, съобщиха от Апелативната прокуратура в Бургас. Окръжната прокуратура е внесла обвинителния акт в съда за това, че в условията на опасен рецидив Д.Х. е отнел пари от жертвата си с намерението противозаконно да ги присвои, като е използвал сила и заплашване. Грозният инцидент е станал на 6 март, в района на централния кооперативен пазар в Сливен. Подсъдимият бил в едно от заведенията на пазара, където употребил значително количество алкохол. Той забелязал, че на една от пейките наблизо седи мъж. Без причина Д.Х. се приближил до него и го изритал. Нападнатият се изплашил и побягнал. Затворникът го подгонил. Успял да го стигне, хванал го за ревера и го ударил два пъти с юмрук в гърдите. След това му взел парите и се отдалечил. Потърпевшият подал сигнал в полицията. Рецидивистът бил задържан още същия ден. Първото заседание на Окръжния съд по делото е насрочено за 30 април. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.23", "title": " Затворник по време на отпуска набил и ограбил сливенец"}
{"url": "https://trud.bg/%d0%bd%d0%b5%d0%b4%d1%8f%d0%bb%d0%ba%d0%be%d0%b2-%d0%bd%d0%b0%d0%b9-%d0%b4%d0%be%d0%b1%d1%8a%d1%80-%d0%b7%d0%b0-%d0%b4%d0%b0%d0%bb%d0%b0%d1%81/", "text": "Антон Недялков изигра пореден силен мач зад Океана. Бранителят записа пълни 90 минути при успеха с 2:0 на „Далас“ над „Филаделфия“. Водещият световен сайт “Whoscored” постави най-висока оценка именно на българския играч – 8.4 по десетобалната система. За Недялков това бе пети мач от началото на сезона. А неговият тим остава непобеден в Мейджър Лийг след 6-ия кръг. „Далас“ фиксира 3 успеха и 3 равенства и заема третото място в Западната конференция с 12 точки, колкото има и „ЛА Галакси“ на Златан Ибрахимович.  В следващия мач Недялков ще има тежката задача да опази нападателя Давид Вия, световен и европейски шампион с Испания.  „Далас“ и „Ню Йорк“ се изправят един срещу друг на 30 април на „Йанки Стейдиъм“.  Първият мач на Недялков и компания през месец май пък ще бъде срещу „Лос Анджелис Галакси“ на Ибра.", "date": "2018.04.23", "title": " Недялков най-добър за “Далас”"}
{"url": "https://trud.bg/%d1%81%d0%be%d0%ba%d0%be%d0%bb%d0%be%d0%b2-%d1%81%d0%b8%d0%bb%d0%b5%d0%bd-%d0%bb%d1%83%d0%b1%d0%b5-%d0%bf%d0%b0%d0%b4%d0%b0/", "text": "Цветан Соколов направи силен мач и отбеляза 19 точки (2 аса, 3 блокади) в първия мач от финалната серия на италианското волейболно първенство. Въпреки усилията му неговият „Кучине Лубе“ (Чивитанова) загуби с 1:3 (-21, 22, -18, -23) гостуването на „Сър Сейфти Конад“ (Перуджа). Най-резултатен в мача бе друг ас на гостите – Османи Хуанторена, отбелязал 22 т. За домакините с 20 точки блесна сръбската звезда Александър Атанасиевич, приятелят на капитанката на българския национален отбор Елица Василева. Вторият сблъсък за титлата е утре в Чивитанова.", "date": "2018.04.23", "title": " Соколов силен, Лубе“ пада"}
{"url": "https://trud.bg/%d0%bf%d0%bb%d0%be%d0%b2%d0%b4%d0%b8%d0%b2-2019-%d0%ba%d0%b0%d0%bd%d0%b8-%d0%b2%d0%b0%d1%80%d0%bd%d0%b0-%d0%b2%d0%b5%d0%bb%d0%b8%d0%ba%d0%be-%d1%82%d1%8a%d1%80%d0%bd%d0%be%d0%b2%d0%be/", "text": "Фондация „Пловдив 2019“ кани градовете финалисти за столица на културата да се включат в програмата на най-големия европейски културен проект през следващата година. Варна, Велико Търново, София и регионите им могат да участват с най-добрите идеи, заложени в програмите, с които са достигнали до финала на конкурса за титлата. Отворената покана за проекти на културни организации, независими куратори и артисти стартира днес, 23 април, а крайният срок за подаване на предложенията е 29 юни 2018 година. Одобрените проекти могат да бъдат реализират от януари до декември 2019 г. или в съответния град, като бъде предвидено представяне в Пловдив, или само в българската европейска столица на културата. Целта на поканата е да бъде обогатено културното съдържание на програмата на национално ниво и местната сцена да бъде отворена към европейско и международно партньорство. Фондацията дава възможност идеите на градовете кандидати да бъдат реализирани като част от официалната програма на първата българска европейска столица на културата. Предложенията трябва да развиват цели и идеи от програмите, заложени в апликационните книги на градовете от финалния етап, а и да са съобразени с мисията и целите на проекта Европейска столица на културата. Идеите и концепциите могат да бъдат свързани с визуалните изкуства, артистични намеси, дизайн, платформи за обмен на знания между различни социални групи. Допуска се и реализацията на градско и домашно градинарство, био- и еко практики и строителство. Отворената покана за трите града е с общ бюджет от 500 000 лв. Максималното финансиране за един проект е до 50 000 лв. при собствен принос от страна на кандидата 30%, който може да бъде и нефинансов. Фондацията няма да подкрепя проекти от културния календар на съответния град. Пълният текст на поканата, както и всички документи, необходими за кандидатстването, са качени на сайта на фондацията тук. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.23", "title": " “Пловдив 2019“ кани Варна, Велико Търново и София в програмата на Европейска столица на културата\t\t\t"}
{"url": "https://trud.bg/%d0%b3%d1%8a%d1%80%d1%86%d0%b8%d1%8f-%d1%89%d0%b5-%d0%b8%d0%b7%d0%bb%d0%b5%d0%b7%d0%b5-%d0%be%d1%82-%d1%81%d0%bf%d0%b0%d1%81%d0%b8%d1%82%d0%b5%d0%bb%d0%bd%d0%b0%d1%82%d0%b0-%d1%81%d0%b8-%d0%bf%d1%80/", "text": "Гърция ще излезе от спасителната си програма без да иска предпазна кредитна линия, заяви днес гръцкият премиер Алексис Ципрас, цитиран от  Той обеща, че Гърция няма да се върне към “прахосническите дни” от времето преди започването на дълговата криза. Ципрас каза пред депутати, че Гърция ще представи свой собствен план за политиката след излизането от спасителната програма. Той добави, че “няма да настъпи краят на света, ако МВФ не участва в сегашната спасителна програма”, която приключва на 20 август. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.23", "title": " Гърция ще излезе от спасителната си програма без да иска предпазна кредитна линия, заяви Ципрас"}
