{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80%d1%8a%d1%82-%d0%bd%d0%b0-%d0%b2%d1%8a%d0%bd%d1%88%d0%bd%d0%b8%d1%82%d0%b5-%d1%80%d0%b0%d0%b1%d0%be%d1%82%d0%b8-%d0%b8-%d1%82%d1%8a%d1%80%d0%b3%d0%be/", "text": "Търговските отношения със Съединените щати и с Китай трябва да се водят поотделно. Това заяви пред   министърът на външните работи и търговията на Унгария Петер Сиярто. По думите му Европейският съюз не трябва да се меси в търговския конфликт между Вашингтон и Пекин, но трябва да намери начин да предотврати търговска война между Вашингтон и Брюксел. „Ние не трябва да се предаваме в опита си да постигнем крайната цел, а именно –  споразумение. Причината за това е, че ако стигнем до истинска търговска война със САЩ, това ще удари директно автомобилната индустрия в Европа. Тя е гръбнакът на европейската икономика и ако бъде наранена, ние ще почувстваме негативния ефект в икономиките на всички държави в Европейския съюз“, каза Сиярто. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.06", "title": " Министърът на външните работи и търговията на Унгария: ЕС трябва да предотврати търговска война със САЩ"}
{"url": "https://trud.bg/%d0%ba%d0%b0%d0%bd%d1%8f%d1%82-%d0%b1%d0%b8%d0%b7%d0%bd%d0%b5%d1%81%d0%b0-%d0%b4%d0%b0-%d0%bf%d1%80%d0%b5%d0%bf%d0%be%d0%b4%d0%b0%d0%b2%d0%b0-%d0%b2-%d1%83%d0%bd%d0%b8%d0%b2%d0%b5%d1%80%d1%81%d0%b8/", "text": "Работодателите ще предлагат промени в учебните планове Изявени представители на бизнеса ще могат да водят до 20% от общия хорариум на учебните часове при обучението на магистри и до 10% при бакалаврите. Поправки в Закона за висшето образование, които регламентират тези промени, внесе в НС председателят на парламентарната Комисия по образованието и науката Милена Дамянова. Предстои те да бъдат разгледани, като желанието е наесен да станат факт. Нуждата от по-активно участие на бизнеса в подготовката на кадите бе основна тема на Националната среща по проблемите на висшето образование, организирана от „Труд” под патронажа на Дамянова на 3 юли. Тя бе подкрепена от мнозинството от присъстващите ректори. Конкретните предложения, които вече са внесени в НС, бяха изложени на дискусията от проф. Стати Статев, ректор на УНСС и зам.-председател на Съвета на ректорите. Той подчерта, че е абсурдно хора от практиката да могат да водят само до 10% от лекционен курс, както е сега. В поправките са предвидени и други идеи, родени на срещата. Една от тях е работодателите да могат да внасят предложения за обновяване на учебните планове и програми. Освен това в държавните комисии за провеждане на държавен изпит или за защита на дипломна работа да могат да участват представители на работодателите. Предвидено е и утвърдени специалисти от бизнеса да могат да се включват и в постоянните комисии на Националната агенция за оценяване и акредитация.", "date": "2018.07.06", "title": " Канят бизнеса да преподава в университетите\t\t\t"}
{"url": "https://trud.bg/%d0%b4%d0%be-200-%d0%b4%d1%83%d1%88%d0%b8-%d0%bf%d1%80%d0%b8%d0%b2%d0%bb%d0%b8%d1%87%d0%b0%d1%82-%d0%b1%d0%b0%d1%81%d0%b5%d0%b9%d0%bd%d0%b8%d1%82%d0%b5-%d0%bd%d0%b0-%d0%b2%d1%8a%d1%80%d0%b1%d0%b8/", "text": "Двата басейна за възрастни и деца в спортен комплекс „Герлово“ до град Върбица, Шуменско, приемат посетители от близо месец, а в жегите вече работят с пълния си капацитет. До 200 посетители дневно идват за плаж и прохлада в Балкана. Първите се къпаха безплатно, но сега цената също е поносима, защото срещу една такса посетителите ползват и фитнеса на комплекса. Могат да ритат дори футбол на откритите игрищата. Басейните са под контрола на хигиенни инспектори. Водата за тях минава през слънчеви колектори и затоплена се използва и за душовете. „Трети сезон комплекс „Герлово“ е на разположение на привърженици на спорта, туризма и чистия въздух“, казва кметът инж. Мердин Байрям. Община Върбица го изгради на площ от 16 дка с 5,3 млн.лв. по европроект. Комплексът е част от курортната зона, в която са и двата минерални извора на Върбица. Известната от десетилетия целебна вода лекува очни и стомашно-чревни заболявания. За удобство на туристите общината възроди и близката вила „Еделвайс“ със собствени средства, за да има къде да отсядат спортисти и гости на комплекс „Герлово“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.06", "title": " До 200 души привличат басейните на Върбица в жегите"}
{"url": "https://trud.bg/%d1%80%d1%83%d0%bc%d0%b5%d0%bd-%d1%80%d0%b0%d0%b4%d0%b5%d0%b2-%d0%bf%d0%be%d1%81%d1%80%d0%b5%d1%89%d0%bd%d0%b0-%d0%ba%d0%b8%d1%82%d0%b0%d0%b9%d1%81%d0%ba%d0%b8%d1%8f-%d0%bf%d1%80%d0%b5%d0%bc%d0%b8/", "text": "Прегледът на Китайското икономическо развитие доказва, че съседни страни като Гърция, Румъния, Сърбия се радват на многократно по-голямо китайско инвестиционно присъствие. Желаем да наваксваме пропуснатото и да установим ефективни и рационални отношения. Това каза президентът Румен Радев по време на срещата си с китайския премиер Ли Къцян на „Дондуков“ 2. „Това означава не само инвестиции в енергетиката и транспортните инфраструктурни проекти, а и всестранен подход, включващ промишлеността, високите технологии, селското стопанство и туризма“, уточни Румен Радев. „Китай е наш първостепенен партньор от голямо значение. Във времена на подкопаване на принципите на пазарната икономика, Китай се превръща в стожер на отстояването на тези принципи“, заяви президентът. „България е втората държава, признала Китайската република, установихме, че първата на практика се разпадна. Така че България е първата държава признала Китай“, коментира Румен Радев. „Държим на приятелството ни през всички тези години, то трябва да се укрепва, защото е основа и за бъдещи ползотворни контакти. Удовлетворени сме, че имаме отлични политически отношения, базирани на взаимно доверие и уважение”, посочи държавният глава. „Приветстваме инициативата „16+1“. Тя е един работещ механизъм за стимулиране на търговски, икономически и други връзки“, каза още Румен Радев. „С министър-председателя на Китайската народна република Ли Къцян се съгласихме, че си струва да проучим идеята за изграждане на Център за перспективни изследвания в София“, допълни държавният глава. „Центърът да работи в направленията, които до момента ни спират – липсата на достатъчно информация, не добро познаване на стандарти, процедури и модели на функциониране на двете страни“, обясни той. „Един такъв център може да повиши неимоверно много ефективността на отношенията ни“, обяви Румен Радев и допълни, че центърът може да съдейства за координацията на проектите в икономическата и във всички други сфери в региона. Китайският премиер Ли Къцян заяви, че създаването на изследователски център в София е много добра идея и ще я обяви на Срещата на върха утре. „Утре ще се проведе Срещата на върха между правителствените ръководители от Централна и Източна Европа. Тогава искам да обявя, че в София ще се учредява този център“, заяви той. „Визитата ми е първата от 18 години насам. България е първата ми спирка в европейския ми маршрут“, посочи Ли Къцян. „Много се радвам да се запозная с президента, с радост дойдох в България – втората държава в света, която призна новата Китайска народна република. Вече не съществува СССР, затова може да се каже, че България е първата държава“, каза още китайският премиер. Ли Къцян е на посещение у нас за участие в Седмата среща на върха на групата 16+1 за сътрудничество между Китай и страните от Централна и Източна Европа, която тази година се провежда в София. Президентът Румен Радев и неговата съпруга Десислава Радева ще бъдат домакини на официална вечеря във вила „Калина“ по случай визитата на министър-председателя Ли Къцян и съпругата му Чън Хон. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.06", "title": " Румен Радев: Желаем да наваксваме пропуснатото китайско инвестиционно присъствие и да установим ефективни и рационални отношения"}
{"url": "https://trud.bg/%d0%ba%d0%b8%d1%82%d0%b0%d0%b9-%d0%bf%d0%be%d0%b4%d0%b0%d0%b4%d0%b5-%d0%bd%d0%be%d0%b2%d0%b0-%d0%b6%d0%b0%d0%bb%d0%b1%d0%b0-%d0%b2-%d1%81%d1%82%d0%be-%d0%b7%d0%b0-%d0%b0%d0%bc%d0%b5%d1%80%d0%b8%d0%ba/", "text": "Министерството на търговията на Китай заяви, че е подадена нова жалба в Световната търговска организация във връзка с митата, наложени от САЩ, предава AFP, като се позовава на официалната информационна агенция на Пекин – Xinhua. САЩ наложиха допълнителни тарифи в размер на 25% върху вноса на китайски машини, електроника и високотехнологично оборудване на стойност около 34 милиарда долара, което доведе до ответни мерки от страна на Пекин. Китай вече определи случващото се като „най-голямата търговска война в икономическата история“ между двете водещи световни икономики. В отговор „Китай подаде допълнителна жалба до Световната търговска организация…относно тарифите, официално прилагани от САЩ“, се казва в изявление от Министерството на търговията, цитирано от Xinhua. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.06", "title": " Китай подаде нова жалба в СТО за американските тарифи"}
{"url": "https://trud.bg/%d1%81%d0%b2%d1%8a%d1%80%d1%88%d0%b8%d0%bb%d0%be-%d0%b3%d0%be%d1%80%d0%b8%d0%b2%d0%be-%d0%b5-%d0%bf%d1%80%d0%b8%d1%87%d0%b8%d0%bd%d0%b0%d1%82%d0%b0-%d0%b7%d0%b0-%d0%bf%d0%b0%d0%b4%d0%b0%d0%bd%d0%b5/", "text": "Отначало се подозираше, че причината за   е технически проблем, но се оказа, че машината каца в полето поради свършило гориво, предаде Канал 3. По-рано днес самолетът падна в близост до 107-ия километър на АМ „Тракия“ – от северната ѝ страна. Пилотът предприел приземяване в полето, но след контакта с меката почва в оризището самолетът се е преобърнал, а самият пилот и изпаднал от кабината. Той е 67-годишен от Стара Загора и за радост е в добро състояние след инцидента и се е отървал само с охлузвания. След катастрофата той е откаран в болница. Самият летец е обяснил, че причината да предприеме подобна маневра е свършване на горивото. Във връзка с инцидента е образувано досъдебно производство, което е поверено на следовател от окръжната прокуратура в Пазарджик. Експерти от специализираното звено за разследване на авиокатастрофи към министерството на транспорта са започнали своя проверка на мястото на инцидента. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.06", "title": " Свършило гориво е причината за падането на самолета между Пловдив и Пазарджик\t\t\t"}
{"url": "https://trud.bg/%d1%84%d1%80%d0%b0%d0%bd%d1%86%d0%b8%d1%8f-%d0%bc%d0%b5%d1%87%d1%82%d0%b0%d0%b5-%d0%b7%d0%b0-%d0%bd%d0%be%d0%b2-%d1%81%d0%b2%d0%b5%d1%82%d0%be%d0%b2%d0%b5%d0%bd-%d0%b2%d1%80%d1%8a%d1%85/", "text": "20 години след спечелването на единствената до момента световна титла, Франция отново мечтае за най-високия връх във футбола. Тимът на Дидие Дешан е първият полуфиналист на мондиала в Русия след успех с 2:0 над бойкия тим на Уругвай. В герой за „петлите“ се превърна Антоан Гризман, отличил се с гол и асистенция. Звездата на „Атлетико“ (Мадрид) даде голов пас към Рафаел Варан и сам довърши южноамериканците след почивката. Така нападателят вече има 7 гола за Франция в последните 6 мача в елиминационни мачове от големи турнири (Мондиал и Евро 2016). За Варан пък това бе трето попадение на нациолано ниво като интересното е, че всичките са реализирани след удар с глава. Двубоят пък пропусна голямата звезда на „урусите“, таранът Едисон Кавани. Играчът на ПСЖ се контузи при успеха с 2:1 над Португалия на 1/8-финалите и не успя да се възстанови навреме. А последният път, когато Кавани и Сураес не си партнираха отново доведе до негативен за Уругвай резултат – 1:4 от Бразилия. Така в крайна сметка Франция е на 90 минути от мач за титлата. В следващата фаза Мбапе и компания ще се изправят срещу победителя от Белгия и Бразилия.  ", "date": "2018.07.06", "title": " Франция мечтае за нов световен връх!"}
{"url": "https://trud.bg/%d0%b0%d0%bc%d0%b5%d1%80%d0%b8%d0%ba%d0%b0%d0%bd%d0%ba%d0%b0-%d1%88%d0%be%d0%ba%d0%b8%d1%80%d0%b0-%d1%81%d0%b5%d0%bc%d0%b5%d0%bd%d1%8f-%d0%b2-%d0%bb%d0%be%d0%b7%d0%b0%d0%bd%d0%b0/", "text": "Кастър Семеня, двукратна олимпийска и четирикратна световна шампионка на средни бягания, претърпя изненадваща загуба на турнира от Диамантената лига в Лозана. Само преди седмица южноафриканката постигна четвърто най-добро време в историята на 800 метра (1:54,25 мин), но в швейцарския град дори не успя да попадне в призовата тройка на 1500 метра. Чернокожата лекоатлетка бе шокирана от американката Шелби Хълихан, която постигна рекорд на турнира и личен резултат – 3:57,34 мин. Силите на Семеня стигнаха едва за шестото място – 4:00,44 мин.  В отсъствието на Кастър победата на 800 м бе за най-голямата й конкурентка Франсин Нионсаба (Бурунди) – 1:57,80 минути. Неспортсменско поведение обаче демонстрира двукратният световен шампион на 3000 м в зала при мъжете Йомиф Кеджелча. На финалната права етиопецът препречи пътя на сънародника си Селемон Барега, с което му отне възможността да стигне до победата. Сблъсъкът между двамата откри пътя на Бирхану Балеу (Бахрейн), който се поздрави с успеха с личен рекорд и най-добър резултат в света за сезона – 13:01,09 мин.  Каджелча завърши 14-ти след падане, но грозната му постъпка не убягна от очите на реферите, които го дисквалифицираха.", "date": "2018.07.06", "title": " Американка шокира Семеня в Лозана"}
{"url": "https://trud.bg/%d1%85%d0%b0%d0%bc%d0%b8%d0%bb%d1%82%d1%8a%d0%bd-%d0%b1%d0%b5-%d0%bd%d0%b0%d0%b9-%d0%b1%d1%8a%d1%80%d0%b7-%d0%b2-%d0%bf%d1%8a%d1%80%d0%b2%d0%b0%d1%82%d0%b0-%d1%81%d0%b2%d0%be%d0%b1%d0%be%d0%b4%d0%bd/", "text": "Люис Хаилтън успя да се пребори с трудностите и даде най-добро време в първата свободна тренировка на пистата „Силвърстон“, която в неделя ще посрещне Гран при на Великобритания от „Формула 1“. Пилотът на „Мерцедес“ се оплака от неравности на домашния терен, които са провокирали дискомфорт в колата му. Все пак Люис бе доволен от резултата, тъй като след себе си остава основния си конкурент за титлата и водач във временното класиране Себастиан Фетел (“Ферари”), трети. Второ време даде Валтери Ботас, съотборник на Хамилтън, който бе по-бавен с три десети от секундата. Той обаче е с възможност за наказание, тъй като по време на старта смени двигателя на болида си.", "date": "2018.07.06", "title": " Хамилтън бе най-бърз в първата свободна тренировка"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b7%d0%b0%d1%85%d0%b0%d1%80%d0%b8%d0%b5%d0%b2%d0%b0-%d0%bd%d1%8f%d0%bc%d0%b0-%d0%b4%d1%8a%d1%80%d0%b6%d0%b0%d0%b2%d0%b0-%d1%87%d0%bb%d0%b5%d0%bd/", "text": "Няма държава членка, която да не оценява това, което България успя да направи в европейската перспектива на страните от Западните Балкани. Това каза вицепремиерът и министър на външните работи Екатерина Захариева по време на среща на Евроклуба към Българската търговско-промишлена палата. „Много пъти се чуваха оценки, че не сме успели да постигнем нещо конкретно, че всъщност темата за Западните Балкани ще мине и замине. Радвам се, че това като че ли само в България се чува. Няма държава членка, която да не оценява това, което България успя да направи в европейската перспектива на страните от Западните Балкани“, коментира Захариева. „Благодарността към България е голяма. Голяма част от страните на ЕС наистина опознаха добре тези страни. В част от тях за първи път се направиха посещения от председателите на Европейската Комисия и Европейския Съвет, както и на редица министри и министър-председатели на европейските държави“, допълни тя. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.06", "title": " Министър Захариева: Няма държава членка, която да не оценява това, което България направи за европейската перспектива на Западните Балкани"}
{"url": "https://trud.bg/160-%d1%85%d0%b8%d0%bb%d1%8f%d0%b4%d0%b8-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8-%d0%bf%d0%b0%d1%86%d0%b8%d0%b5%d0%bd%d1%82%d0%b8-%d1%81%d0%b0-%d0%b7%d0%b0%d1%81%d0%b5%d0%b3%d0%bd%d0%b0/", "text": "160 хиляди души в България се лекуват с   из цяла Европа, предаде БТВ. По-рано днес стана ясно, че е открит примес в тях, който се класифицира като вероятен канцероген. Властите у нас успокоиха, че алтернативни лекарства има. Засегнатите лекарства съдържат активното вещество валсартан. Китайски производител на това вещество е докладвал, че е открит примес в него. Именно този примес е класифициран като вероятен канцероген. Затова са блокирани само лекарствата на фирмите, които се снабдяват с активното вещество от китайския завод. Списъкът им е публикуван на сайта на  . „Това дали е опасно зависи от това в какво количество е. Твърде е възможно откритото количество въобще да не е проблем, тъй като има и други продукти, при които като се приема тази съставка се отделя при метаболизма им“, обясни фармацевтът Стефан Минков. Китайската фирма твърди, че отритият примес е свързан с промени в производствения процес от 2012 г. и уточнява, че няма нарушения на правилата за добра производствена практика, както и няма данни други активни вещества, произведени от компанията, да са засегнати. Заместители на блокираните лекарства има, списъкът също е на сайта на Агенцията по лекарствата. Малко над 160 хиляди пациенти у нас пият блокираните лекарства. Освен при хипертония, те се прилагат и при скорошен миокарден инфаркт и сърдечна недостатъчност. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.06", "title": " 160 хиляди български пациенти са засегнати от спирането на лекарствата за сърце и високо кръвно"}
{"url": "https://trud.bg/%d0%bd%d0%b0-%d0%bc%d0%b0%d1%87-%d0%b2%d0%bb%d0%b8%d0%b7%d0%b0%d0%bc%d0%b5-%d1%81%d0%b0%d0%bc%d0%be-%d1%81-%d0%bf%d0%be%d0%b8%d0%bc%d0%b5%d0%bd%d0%b5%d0%bd-%d0%b1%d0%b8%d0%bb%d0%b5%d1%82-%d0%be%d0%b1/", "text": "Глобата за първо нарушение е от 1000 до 2000 лв. Влизането на стадионите да става с поименни билети, или с чекиране на личната карта, за да се съхраняват личните данни. Това предвиждат промени в Закона за опазване на обществения ред при провеждане на спортни мероприятия. Те бяха внесени в деловодството на парламента. Спешните мерки срещу футболното хулиганство трябва да се гласуват до 20 юли, когато започва първенството. Вносители са депутати от ГЕРБ, ОП и “Воля”. До края на годината ще има и Закон за футболното хулиганство, увери шефът на спортната комисия Славчо Атанасов. Той съобщи, че се регламентира “правило на стюардите” и че УЕФА е поела ангажимент да обучи обучителите на стюардите.  Футболните хулигани ще бъдат глобявани от 1000 до 2000 лв. и ще им бъде забранено да посещават спортни прояви за срок от 1 до 2 г. При повторно нарушение глобата е от 3000 до 5 000 лв., а забраната за посещение на мачове – от 2 до 3 г. “С промените предвиждаме районното управление да може да издаде постановление, с което да се ограничи възможността на лице, което застрашава сигурността, да влиза на спортните мероприятия”, поясни шефът на вътрешната комисия в НС Цветан Цветанов. Към настоящия момент това наказание се налага от административния съд, но докато делото тече, футболният хулиган може спокойно да ходи на мачове. Лица с наложена принудителна административна мярка няма да могат да си купуват билети за мачове. Ако някой заобиколи санкцията, ще получи забрана за по-дълъг период. Предвидено е и разширяване на видеонаблюдението на стадионите. Там задължително трябва да бъдат поставени камери на всеки вход и изход, както и на всички сектори. Непълнолетни лица до 16 г. се допускат до мачове само с придружител, който попълва декларация, че носи пълна отговорност за детето. Придружителите имат право да водят до три деца. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.06", "title": " На мач влизаме само с поименен билет (обзор)\t\t\t"}
{"url": "https://trud.bg/%d0%bf%d0%be%d0%bb%d0%b8%d1%86%d0%b0%d0%b8-%d1%83%d1%81%d0%bf%d1%8f%d1%85%d0%b0-%d0%b4%d0%b0-%d0%bd%d0%b0%d1%81%d1%82%d0%b8%d0%b3%d0%bd%d0%b0%d1%82-%d0%b8-%d1%85%d0%b2%d0%b0%d0%bd%d0%b0%d1%82-%d0%bc/", "text": "Жена е била блъсната от моторист в района на паметника на Цар Освободител в София, съобщи  . Инцидентът е станал около 18:10 часа. Жената е откарана в болница за преглед. Тъй като мотористът не е спрял на местопроизшествието се е наложило полиция да започне да го преследва. След гонка по „Цариградско шосе“ мотористът е задържан е в района на ж.к. „Младост“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.06", "title": " Полицаи успяха да настигнат и хванат моторист, блъснал жена и избягал"}
{"url": "https://trud.bg/%d1%80%d0%b5%d0%bc%d0%be%d0%bd%d1%82%d0%b8%d1%82%d0%b5-%d0%bf%d0%be-%d1%82%d1%80%d0%b0%d0%ba%d0%b8%d1%8f-%d1%81%d0%bf%d0%b8%d1%80%d0%b0%d1%82-%d0%b7%d0%b0%d1%80%d0%b0%d0%b4%d0%b8/", "text": "Спират всички ремонти по магистрала „Тракия“ през лятото. Очаква се движението там да бъде изключително интензивно, съобщиха от МВР. Над 500 километра от републиканската пътна мрежа са в ремонт в момента. През лятото ремонтни дейности ще има и на автомагистрала „Хемус“, предупредиха от пътната агенция. Тъй като юли е един от месеците с най-много катастрофи на пътя, институциите призоваха шофьорите за повече внимание. Тежкотоварните автомобили ще бъдат спирани от движение в най-натоварените дни и часове. Силовият министър Валентин Радев предупреди, че по магистралите ще има засилено полицейско присъствие. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.06", "title": " Ремонтите по „Тракия” спират заради летния сезон"}
{"url": "https://trud.bg/%d1%81%d0%bf%d0%b5%d1%86%d0%b8%d0%b0%d0%bb%d0%bd%d0%b8%d1%8f-%d1%81%d1%8a%d0%b1%d0%be%d1%82%d0%bd%d0%be-%d0%bd%d0%b5%d0%b4%d0%b5%d0%bb%d0%b5%d0%bd-%d0%b1%d1%80%d0%be%d0%b9-%d1%82%d1%80%d1%83%d0%b4/", "text": "Уважаеми читатели, От 1 юли можете спокойно да пиете неделното си кафе, без да ходите до будката за любимия вестник. Слагаме неделните страници в събота и така през уикенда ще имате мнооого голям вестник – чаровният съботно-неделен „Труд“. Взимайте го още в събота – доволни ще останете!", "date": "2018.07.06", "title": " Специалния съботно-неделен брой Труд Уикенд\t\t\t"}
{"url": "https://trud.bg/%d1%83%d0%b2%d0%b5%d0%bb%d0%b8%d1%87%d0%b8%d1%85%d0%b0-%d1%82%d0%b0%d0%ba%d1%81%d0%b0%d1%82%d0%b0-%d0%b7%d0%b0-%d0%b4%d0%b5%d1%82%d1%81%d0%ba%d0%b8%d1%82%d0%b5-%d0%b3%d1%80%d0%b0%d0%b4%d0%b8%d0%bd/", "text": "С 4.20 лв. се увеличава месечната такса за детските градини в общината и тя става 44.90 лв. Дневната такса за детската кухня в града вече е 2.20 лв., като нейното увеличение е с 40 стотинки. Завишават се и таксите за храноден в Домашния социален патронаж, за пълен месец абонатите ще плащат със 7 лв. повече. Тези изменения на Наредбата за определянето и администрирането на местните такси и цени на услуги на територията на община Елена влизат в сила от 1 юли с решение на Общинския съвет от последната му сесия. Увеличението на таксите е направено след задълбочен анализ от общинската администрация на приходите от тях и на разходите, които извършва общината, за да гарантира нормалното функциониране на детските заведения. Таксите не са високи и покриват едва 37.8% от средствата за издръжка, която с всяка година нараства и трябва да се осигурява с местни приходи. При определяне на таксите за Домашен социален патронаж пък не са включени компоненти от реалната издръжка, например разходите за поддръжка на автомобилите, данъци, винетки. С измененията в наредбата, освен че ще се постигне съгласуваност със Закона за местните данъци и такси, ще се увеличат и приходите в бюджета – от 7000 лв. до 10 000 лв. годишно от всяка институция. В действащата наредба общинските съветници регламентираха реда и условията за ползване на завършения след дълги години застой Дом за тъжни ритуали в гробищния парк на Елена. За ползване на залата за траурен ритуал ще се заплаща 12 лв. на започнат час, а на хладилната камера – 1.20 лв. на започнат час. В наредбата се създава нов член във връзка с възможността общината да подпомага Агенцията по геодезия, картография и кадастър при административното обслужване с кадастрална информация и предоставяне на официален удостоверителен документ на хартия. На база на решението на Общинския съвет между двете институции ще бъде сключено споразумение и в Елена ще има изнесено работно място на агенцията с цел улеснение на гражданите и пестене на средства и време. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.06", "title": " Увеличиха таксата за детските градини в община Елена"}
{"url": "https://trud.bg/%d0%b3%d0%bb%d0%b0%d0%b2%d0%bd%d0%b8%d1%8f%d1%82-%d0%b4%d1%8a%d1%80%d0%b6%d0%b0%d0%b2%d0%b5%d0%bd-%d0%b7%d0%b4%d1%80%d0%b0%d0%b2%d0%b5%d0%bd-%d0%b8%d0%bd%d1%81%d0%bf%d0%b5%d0%ba%d1%82%d0%be%d1%80/", "text": "– Д-р Кунчев, предстоят промени в рецептурниците за училищата и детските градини. Какво ново се предвижда? – Няма големи промени. Има желание обаче да се даде възможност на готвачите, които приготвят храната за училищата, детските градини и яслите да включват по-голям брой продукти за по-разнообразно хранене. От тази гледна точка ще се включат някои екзотични плодове и зеленчуци, за които сме сигурни, че са достъпни и като цена, и като наличност на пазара, като например авокадо и цитрусови плодове. Промените са минимални. Балансът между основните хранителни вещества – мазнини, въглехидрати и белтъчини, е ясен. Има само минимални корекции за някои от възрастовите групи. Световната здравна организация препоръча съвсем леко да се намали количеството на въглехидратите например, защото се оказа, че те също имат отношение към наднорменото тегло и затлъстяването. Това, което ние искаме да избегнем, е именно наднорменото тегло, особено при по-ниските възрасти. Там след 10-15 години постоянно увеличение на процента деца с този проблем, най-сетне постигнахме в някои възрасти задържане на едно положение, а в други – дори понижение с 1-2%. За да има устойчива тенденция в тази насока, ще са нужни още 5-10 години. Храненето трябва да е съобразено с препоръките на здравеопазването, но не може да бъде направено от самата система. Тук роля имат още селскостопанското производство, цялата хранителна индустрия, образованието като възможност да повлияе от най-ранна възраст на хранителната култура. Целта е не да има сблъсък на интереси, а да убедим производителите, че не е страшно да произвеждат продукти с по-малко съдържание на сол, захар и мазнини, за да не попада тяхната стока в графа „Нездравословно“. – Предвижда се затягане на контрола над рекламата на вредни храни и напитки. Какви мерки конкретно ще бъдат взети? – Има решение да се работи в посока на по-драстично ограничаване на рекламата на вредни храни и напитки и в това отношение ще разчитаме повече на европейското законодателство, отколкото на националното. Европейската комисия трябва да промени директивата за средствата за масова комуникация по отношение на рекламата. Желанието е да се ограничи обсегът на настоящите ограничения. Досега те бяха само за радио, телевизия и печат, но в бъдеще ще покриват и всички възможни канали в интернет, които са огромни. Другата посока, в която се работи, е да се ограничат и методите на скрита реклама. Например, продуктовото позициониране, използването на популярни сред младежта лица за реклама, промоционални кампании от типа на плащаш едно, получаваш две. Те също трябва да попаднат в обсега на забраната. – На какъв етап е стигнала процедурата на ниво европейско законодателство и ще бъдат ли промените транспонирани и в българското законодателство? – Да, идеята на директивата е точно такава. Всичко, което изброих, е заложено да се случи. От административна гледна точка в Европа нещата се случват бавно, тъй като решенията трябва да се взимат с пълен консенсус. Една страна да е против едно изречение, нещата трябва да започнат отначало. Нужно е пълно единодушие. Въпреки това стремежът е промените да се случат до края на тази година. Ако се изработи въпросната директива, тя ще стане факт в законодателствата на всички държави членки и забраните ще важат за всички. Ще варира обаче размерът на санкциите в отделните държави, тъй като е той е въпрос на вътрешно законодателство. – До каква степен заслугата е на България в качеството й на домакин на европредседателството? Здравословното хранене при децата беше сред приоритетите ни. – Две неща направихме. Действително поставихме тази тема като приоритет и това беше прието от останалите държави. Второ, успяхме в рамките на 6 месеца, което не е често срещано, от започване на дискусия по темата, през няколко различни прояви – технически и експертни, да направим препоръки, които бяха подписани от всички здравни министри в края на юни в Люксембург. Постигнахме това, което искахме. – Миналата година станахме свидетели на сериозен недостиг на ваксината срещу коклюш, която е част от задължителния детски имунизационен календар. Защо се стигна до тази ситуация и има ли опасност тя да се повтори? – Опитът ни от предишни години показва, че колкото по-рано заявим какви са ни намеренията, толкова по-голям е шансът те да се реализират. Това е така, защото за разлика от всички други лекарства, при имунизациите има доста дълъг период на подготовка. Никъде в света няма склад за ваксини, от който да ти се доставят количества в момента, в който ти извадиш пари и ги поръчаш. Нужни са между една и две години предварително да заявиш, че желаеш определена ваксина в определени количества, за да бъдеш включен в плановете на производителя. Миналата година имаше много сериозен производствен проблем с единия от компонентите срещу коклюш и ваксина нямаше никъде на Балканите. В подобни случаи страдат първо малките пазари, защото нито един производител няма да си развали отношенията с големи поръчители като Германия и Франция, на които продава милиони дози. Когато има недостиг на ваксина, поради производствени проблеми, го отнасят първо малките пазари каквито са България, Румъния, Сърбия, както се случи. Друг възможен проблем за недостиг на ваксина е забавяне на обществените поръчки. Това може да стане и при обжалване на процедурата от някои от участниците, което бави с половин година. През което време се заформя недостиг на ваксини. За да не се повтарят проблемите, които имахме, от тази година сме заложили един сериозен допълнителен резерв от 10-20% повече от необходимото, за да може, ако нещо се случи, да имаме поне едно тримесечие буфер за решаване на проблема. Друга мярка, която взехме, е, че вече сключваме с производителите договор за доставка на ваксини не за една, а за две години. Това дава по-голяма яснота и готовност на фирмите да обслужват нуждите на страната ни. Всичко това вече е одобрено и прието от ръководството на Министерството на здравеопазването. – Какви промени предстоят в имунизационния календар на България и кога се очаква да влязат в сила? – Една от промените е свързана със сезонния грип. Експертният съвет по имунопрофилактика предложи реимбурсиране на противогрипната ваксина за най-рисковите групи. Смятам, че това са лицата над 65-годишна възраст. В Европейския съюз няма държава, която да не го прави от години. България остана единствената такава. Затова се надяваме да коригираме това изоставане. Вероятно това няма да стане факт от този сезон, защото дори да се приеме много бързо националната програма, тя трябва да бъде финансирана със средства от следващия сезон. За сегашната ситуация такива просто не са предвидени в бюджета. Идеята е всеки българин, който попада в тази рискова група, и желае да си направи противогрипна имунизация, след което нейната стойност да му бъде върната от парите по програмата. – Това означава ли, че от есента на 2019 г. на хората над 65-годишна възраст ще им се полага безплатна имунизация срещу грип? -Да, през 2019-2020 година това трябва да е вече факт. – Какво се предвижда по отношение на детския имунизационен календар? – Промените там са в две насоки. Едната е намаляване на приемите на някои препарати. Единият е за туберкулоза. Преди година и половина-две направихме някои корекции в тази насока, защото България беше единствената държава, която правеше пет приема – основа имунизация и четири реимунизации при положителна проба манту. Намалихме приемите на четири, сега ще ги сведем до три. И това е оправдавано. Практиката показва, че имаме голямо понижаване броя на случаите на туберкулоза у нас. Текат от години и много програми за профилактика на туберкулоза. От 42-43 на 100 хил. души, случаите паднаха на 25, т.е. почти на половина. Считаме, че по никакъв начин премахването на една реимунизация няма да създаде риск от туберкулоза. – Какво бихте посъветвали родителите, които са против ваксините? – Бих им препоръчал да се доверяват на медиците, които ги лекуват. Лекарите са за това да помагат на хората. Тезата, че някой от тях би се опитал да увреди здравето, е толкова абсурдна за тази професия, че просто не я приемам. Водили сме разговори на различно ниво, с различни организации. Не бягаме от диалог, напротив, готови сме да обясняваме колкото е нужно какво съдържа всяка една ваксина, да предоставяме данни и информация. В България се правят 2,2 млн. ваксини всяка година и резултатите непрекъснато се наблюдават. Няма никакви притеснения, относно реакциите след ваксините. Имунизациите са лекарствените продукти с най-малко странични ефекти. Ще цитирам и малко цифри. На базата на всички тези имунизации през изминалата година са съобщени, ако не греша, 61 нежелани реакции общо. Всяко подобно съобщение води след себе си проследяване и изключително дълбочинни и прецизни проучвания – има ли връзка между съобщеното състояние и ваксината. Единствено при 11 от тях е потвърдено, че е възможна такава връзка. При десет от тях годината е приключила без абсолютно никакви негативни последствия и при едно-единствено дете имаше препоръка да се проследи и през настоящата година. – Настъпва времето на летните инфекции. Какво трябва да знаят хората, за да сведат до минимум риска от зараза в сезона на плажовете, басейните и морето? – За разлика от зимните респираторни вируси, при които сме по-безсилни – достатъчно е в трамвая един човек да кихне и на 3-4 метра около него всички вече са в досег с вируса, при летните вируси не е точно така. Предаването не е въздушно-капково, а фекално-орално. Това става с вода, храна и замърсени ръце. От тук възможностите ни за предпазване са малко по-добри. Ако са на ниво личната хигиена и обществената, намаляват случаите на едипемични взривове. Наблюдаваме го последните години, включително по морето. Трябва да се подбират източниците, от които пазаруваме, и местата, на които се храним. Препоръчително е и ползването на мокри кърпички за ръце, за да намалее броят на вирусите. Тъй като има инфекциозна доза, не можете с пет или сто вируса да се заразите, за това са нужни милион. – С промените в климата по нашите ширини вече се наблюдават екзотични, нехарактерни за региона болести. Какво се очаква това лято? – Ние наблюдаваме този процес в последните 10-15 години и той още повече се ускори в последните 4-5 години. С видимите промени в климата се променя и организмовият свят – както микроорганизмите, така и приносителите. По нашите ширини основни приносители са кърлежи, комари, мухи и гризачи. Тази година в България са проблем основно кърлежите, тъй като беше влажна пролетта и това създаде много благоприятни условия за тях. Същото важи на по-късен етап и за комарите, защото заблатяванията, които се появяват от дъждовете, са идеални за развитието им. Ако общините не предприемат мерки навреме за дезакаризация и дизинсекция на площи, то ефектът ще е отрицателен. Ние вече го виждаме – тази година са повече случаите на лаймска болест и марсилска треска, които се принасят от кърлежи. Появи се треска чикунгуня, която е чисто тропическо заболяване. От няколко години се появява през летния сезон в южните части на Италия и Франция, но за сега не сме я засичали в България. Тук засичаме, макар и като отделни заболявания, западнонилска треска, която също се предава с летящи насекоми. Това, което следим сега особено внимателно е маларията. България е страдала много от нея през 20-те и 30-те години на миналия век. Сега имаме 10 до 15 случая внесени всяка година. – Има ли реален риск от малария тази година? – Много внимателно наблюдаваме, за момента – вътрешна малария няма. Фактът обаче, че случаи на местна малария регистрираха в Турция и Гърция в последните години, също така и в Русия, която е и по на север, показва, че това може да се случи и у нас. Затова правим проучване на състава на комарите в отделните области. Препоръчваме ранни, навременни и многократни обработки срещу тях, за да избегнем риск. Засега се справяме, включително и по превенцията на малария, внесена от бежанци. Имаше много страхове в това отношение, но бежанците не създадоха особен риск от гледна точка на заразните болести. Миналата година, благодарение на мерките ни за контрол, хванахме рано шест случая на малария на бежанци в Харманли и един-два в Любимец, така че да не се разпространят в страната.  ", "date": "2018.07.06", "title": " Главният държавен здравен инспектор д-р Ангел Кунчев пред „Труд“: Здравните власти нащрек за малария\t\t\t"}
{"url": "https://trud.bg/%d0%b7%d0%b0%d0%b3%d0%b0%d0%b4%d0%ba%d0%b8%d1%82%d0%b5-%d0%bd%d0%b0-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%be%d1%82%d0%be-%d0%bc%d0%be%d1%80%d1%8f%d1%87%d0%b5%d1%81%d1%82%d0%b2%d0%be/", "text": "Турците отрязали главата на цар Иван Шишман, защото им отказал да предаде флота си на Дунава Един тежък спор се води сред българските историци вече десетилетия наред. А то е дали българите са моряци. Една част – и то не малка, твърди, че българите са сухоземен народ и изтъкват като доказателства, че никога в историята си българите не създават силен морски флот. Флот, който да печели или дори да губи сражения срещу своите противници в Черно море, Византия, Османската империя и т. н. Освен това подчертават, че българските къщи в крайбрежните градове са обърнати със слепи стени към морето – прозорците гледат на юг, в най-добрия случай на изток. Техните противници изтъкват, че само шантави хора обръщат прозорците на къщите си на север и казват, че в Норвегия, Англия и други морски страни – прозорците, т. е. слепите стени на къщите също са към морето – оттам, откъдето може да дойде студен вятър през зимата. Що се отнася до липсата на силен военен флот, те не го отричат, но казват, че това не е единственото доказателство за наличието на морячество и отношение към морето в средите на българското крайбрежно население. Те казват, че риболовните и търговските кораби са много често при българите. Дотам, че в 1844 година френският академик Ксавие Омер дьо Хел твърди, че българите държали монопола в Черно море и очевидно той не е сбъркал, тъй като много добре различава носията на българските рибари край Истанбул, която била шарена като тази на бретонците (сравнението често се използва от френски автори), докато гърците били със скромна синьо-сива носия.  Да видим сега как се е развил в историята риболовът, търговията и дори военният флот. Защото такъв все пак имаме, макар и в ограничени количества. В Черно море българите не могат през Втората българска държава да създадат такъв флот. И слава Богу. Защото българските владетели правилно са преценили, че този флот е запушен от Босфора и Дарданелите и не би могъл да излезе в широки води. А освен това той няма къде да бъде подслонен. По целия западен бряг на Черно море, който владеем, единственият що годе закрит за опасни ветрове залив, е Созополският. Той може да приеме няколкостотин единици, но не и 2000, които византийците удобно разполагат в Мраморно море зад Златния рог на постоянна база. Там този флот е недосегаем, както за морски бури, така и за внезапно нападение. А българският би бил изложен точно на внезапно нападение. Трябва да се има предвид, че в тази епоха и чак до XVII век корабите не са непрекъснато с окомплектовани екипажи. Те се свикват само в случай на война или на генерални маневри. А пътят на византийския флот до Созополския залив при внезапно нападение е 14 часа. Тоест, напълно съществува възможност за внезапно нападение и унищожение на нашия флот на пясъчните ивици край Созопол, където евентуално би могъл да бъде разположен. Но на Дунав създаваме флот и тук има нещо наистина интересно. Византийците съобщават, че имаме флот и твърдят, че той е разположен на моноксили. Моноксила на гръцки буквално означава едно дърво. И така се превежда, както от българските историци, така и от много чуждестранни техни колеги. На този флот обаче се твърди, че българите товарели заграбени мебели при нападения над други пленници. Това е невъзможно, защото ако приемем, че моноксилата е лодка еднодръвка (изрязана от едно дърво), то ако тя се обърне, не би могла да приеме такъв товар. Веднъж, разхождайки се край Созопол, видях рибари, които приготвяха лодката си за риболов. И единият каза на другия, използвайки този симпатичен българо-гръцки език, на който говорят: „Подай ми ксилата” (ксила значи дърво, но означава и мачта). Тогава моноксила би трябвало да се превежда едномачтов кораб, както е било почти до XX век – много кораби са наречени по броя на мачтите, с които разполагат. На моноксилата действително, ако е кораб с една мачта, могат да се разполагат и мебели, и пленници, и много други неща, без тя да се обърне. Много любопитно е, че през 829 година всички западни автори, които са описали първата българо-франкска война, пише, че кан Омуртаг стоварил с „наве” – тоест, с кораби, десант в Панония (Унгария), промъквайки се по реките Дунав, Драва и Тиса. Но в тях има отбелязани и надгробни паметници на български офицери, загинали в тези реки. Надписите са поръчани от Омуртаг и част от тях са открити при археологически разкопки в Плиска. Да разположиш конница на моноксила също е трудно. Очевидно, българите са имали на Дунав и хеланди. Хеланди е транспортен кораб, доста по-голям от моноксилата, който би могъл да приеме и конници. Румънският археолог Петре Дякону при разкопки на остров Пъкуюл луй Соаре на Дунав – намира се на 18 километра от Силистра, разкопа една огромна военна крепост на кан Омуртаг, която има и пристанище. Някой от нашите заяви, че това е пристанището на бойния флот на българите по времето на Омуртаг. За този флот рядко има сведения. Куриозното е, че по времето на цар Иван Шишман едно от обвиненията на турците срещу него и заради което са му отрязали главата, е, че им е отказал да предаде флота си на Дунав, за да прехвърлят своята войска на влашкия бряг и да поведат борба с власите. А с тях Шишман очевидно е бил сключил съюз и то независимо от васалните отношения с Османската империя. А какво става с търговията? Освен риболова, търговията по море отново е била до голяма степен в ръцете на българи. И за това има изключително много сведения. Българите са се наемали и във Венецианския флот – наскоро академик Васил Гюзелев публикува списъци на българи моряци и то на отговорни висши позиции (ролеви, боцмани и дори капитани), наемащи се във Венецианския и дори Генуейския флот срещу добро заплащане. Много българи има и в османския флот. Нещо повече – за първия адмирал на турците Балтоглу (Балтов на български език) изрично се съобщава в турските хроники, че е българин и, че той вероятно произхожда от няколкото бойни галери, с които е разполагал добруджанският владетел Добротица. Споменатият в началото Ксавие Омер дьо Хел се е придвижил с една гемия от Истанбул по устието на Дунав (той е бил там като пътник), която е била командвана от българина Янко. Целият екипаж е бил от българи, с изключение на един Щерю, който бил грък. Така че българинът е бил и морски търговец, и рибар, и дори военен. Макар и основно в чужди флотове.", "date": "2018.07.06", "title": " Загадките на българското морячество\t\t\t"}
{"url": "https://trud.bg/%d0%bf%d0%b5%d0%b4%d0%b0%d0%b3%d0%be%d0%b3%d0%b8%d0%ba%d0%b0-%d0%bd%d0%b0-%d0%be%d0%b1%d1%83%d1%87%d0%b5%d0%bd%d0%b8%d0%b5%d1%82%d0%be-%d0%bf%d0%be-%d1%84%d0%b8%d0%b7%d0%b8%d1%87%d0%b5%d1%81%d0%ba/", "text": "Истински бум на интереса към специалността педагогика на обучението по физическо възпитание отбелязват във Великотърновския университет „Св.Св.Кирил и Методий“. Това е една специалност, която подготвя не само учители, но и треньори, мениджъри и други спортни специалисти. Вече са записани за студенти по държавна поръчка 64 души, предстои записването най-малко на още 40. Заедно с приетите срещу заплащане общият брой на студентите първокурсници ще нарасне до 150 души. Специалността се превръща в една от най-популярните и многолюдни специалности във Велико Търново. Голяма заслуга за това се пада на катедрата по теория и методика на физическото възпитание, чиито преподаватели се ползват с висок авторитет не само в страната, но и в чужбина. Заедно с останалите студенти от горните курсове по физическо възпитание и магистрите по спортна педагогика общият брой на обучаващите се е около 500 души, т.е. колкото е броят на обучаемите е един средено голям български факултет и колкото е целият състав на някои малки университети и колежи. В университета вече е обявено първото класиране по специалности и факултети, като записването на приетите студенти ще бъде от 9 до 11 юли. Местата по държавна поръчка са заети на 93 процента. От Бюрото за кандидатстудентска информация, реклама и прием коментират, че тази година сякаш ще забравят какво е това „няма студенти“. Възвръща се интересът към хуманитарните и учителските специалности, в които е именно силата на университета във Велико Търново.", "date": "2018.07.06", "title": " Педагогика на обучението по физическо възпитание е най-популярната специалност във ВТУ"}
{"url": "https://trud.bg/%d0%b4%d0%b0-%d0%b8%d0%b7%d0%bd%d0%b0%d1%81%d0%b8%d0%bb%d0%b8%d1%88-%d0%bf%d1%80%d0%b0%d0%b2%d0%be%d1%82%d0%be/", "text": "Още когато стана известно решението на Съда на Европейския съюз, според което дори и държава член на Общността да не допуска сключването на еднополовите бракове, то тя не може да отказва пребиваване на еднополови семейства, сключили брак в друга държава, беше ясно, че е въпрос на време то да отвори “вратата в полето” за легализиране на хомосексуалното съжителство и у нас. Едва ли, обаче, някой е очаквал, че това ще се случи по-малко от месец след произнасянето на Съда в Люксембург. Само че то не само се случи, а за него радостно ни информираха от поредното лобистко НПО на радетелите на хомосексуализма – Младежка организация ЛБГТ “Действие”.   се оказа на съдия от Административен съд-София град, откъдето обаче не бяха намерили за нужно да съобщят за “историческия”, според радетелите на гей-правата, съдебен акт. Решението, което не е окончателно, разкрива далеч по-сложни процеси, засилващи деморализацията в обществото, неглижиране на исторически ценности и традиции, а в крайна сметка и отслабване на националния суверенитет. Стратезите на тези ерозиращи процеси със сигурност са изчислили очакваните загуби, доколкото на показ излизат дълго отричани зависимости, простиращи се върху целия властови спектър и особено върху правосъдната система. Отдавна е ясно, че задача №1 на гей-лобистите е превръщането на целия Европейски съюз в зона, която приема еднополовите бракове за “нормални”. България и Румъния са сред последните държави членки, които не са променили Конституцията и законите в тази посока. Но влиятелните гей-лобита намират начин да “изнасилят правото”, като атакуват властите в двете държави по заобиколен начин – например със съдебна атака срещу правилата за пребиваване на чужденци. За целта: първо – намират се еднополови партньори, като е задължително единият да е гражданин на ЕС, а другият на държава извън Общността; второ – сключва се еднополов брачен съюз в страна от ЕС, която го е приравнила към традиционните семейства; трето – еднополовото “семейство” се мести да живее в държава, отказваща “да мине под дъгата” на хомосексуалистите, в случая Румъния и България. Зад всичките тези процеси стоят финансово осигурени неолиберални фондации и неправителствени организации, които осигуряват безплатна правна помощ, логистика, задкулисно и явно лобиране и не на последно място – осигуряват издръжка под формата на работа на хомосексуалното “семейство”. Точно по тази схема се стигна и до решението от 5-ти юни, по което Съдът в Люксембург бе сезиран от семейство гейове – румънец и американец, сключили брак извън Румъния, но поискали право на пребиваване на това основание в северната ни съседка. Само три седмици след решението на Съда в Люксембург, то е приложено в акт на български съдия. “Историческото” решение е на Полина Якимова-Илиева – съдия в Административния съд в София. Според българската съдийка, австралийката Кристина следва да получи право на пребиваване у нас от Дирекция “Миграция” на МВР на основание сключения на 1-ви юни 2016 г. във Франция брак с французойката Мариама. Двете твърдят, че имат съвместно съжителство от 12 години. Какво е накарало еднополовото семейство да живее в България не е известно, но според доказателствата по делото, през ноември 2017 г. Кристина иска от компетентната служба на МВР право на продължително пребиваване на основание, че е член на семейството на гражданин на ЕС. Логично, от Дирекция “Миграция” на МВР отказват правото на продължително пребиваване на Кристина, като се позовават на Конституцията и на Семейния кодекс, според които в България семейство може да има само между мъж и жена. Австралийката, разбира се, веднага атакува по съдебен път отказа, като така се стига до заседанието на АССГ от 5-ти юни в 14.00 часа. Парадоксалното е, че два часа по-рано СЕС вече бе обявил решението си по идентичния казус в Румъния, на което съдия Полина Якимова-Илиева ще се позове. Но тъй като решението на съдия Полина Якимова не е окончателно, настоящият анализ ще се ограничи в коментарите на съдържанието му. За сметка на това, обаче, налице са поредица от факти, чийто безпристрастен прочит обяснява “как съдия Полина от ССБ побърза да отвори вратата за легализирането на еднополовите бракове и у нас”. На 30 август 2017 г. съдия Якимова декларира, че е член на Съюза на съдиите в България от 2007 г. “През последните 9 години не съм заплащала членски внос и нямам данни членството ми да е прекратено”, пише Якимова. Едва ли ССБ разчита толкова на членския внос на малцината останали членуващи в организацията магистрати, колкото на “грантовото” финансиране от свързани с мизантропа Джордж Сорос фондации и сдружения. Добре известен факт е пълното сходство в позициите, изразявани от ръководството на ССБ и Българския хелзинкски комитет, който се явява “пионер” в лобирането за разширяване правата на хомосексуалистите у нас. На какво, освен на щедро “грантово” финансиране, разчита и Младежката организация ЛБГТ “Действие”, която стои зад провокирането и пропагандирането на “историческото” съдебно решение на съдия Полина от ССБ. (Прави впечатление, че във всичките ПР-материали по темата, никъде името на съдийката не се споменава. И още факти. Съдия Полина Якимова-Илиева е съпруга на Борис Илиев – съдия в Гражданската колегия на Върховния касационен съд. Съдия Илиев е член на съдебен състав, начело на който е върховният съдия Борислав Белазелков, бивш председател на Съюза на съдиите в България. Съдия Борис Илиев се оказа личният избор на провалилия се правосъден министър Христо Иванов за председател на комисия, излъчена от Министерството на правосъдието, която преди три години проведе конкурс за нотариуси. Същият ще се запомни с множеството обжалвания и твърдения за допуснати нарушения именно по вина на правосъдното министерство. Вече като партиен лидер Христо Иванов бе в коалиция с кратко просъществувала партия, която открито се обявяваше в подкрепа на гей-браковете, а след разпускането си се вля в поредния ГМО-политически проект на олигархичното задкулисие. Свързаностите далеч не свършват тук. В защита на съдебното решение, в ефира на бТВ се изяви адвокат Христо Христев, учредител на пловдивската организация на партията на Христо Иванов. Христев, който бе за кратко съветник на служебния премиер Георги Близнашки, е добре познат от участията си в множество хибридни инициативи на върхушката от Съюза на съдиите в България и други грантово зависими НПО-та, лобиращи за легализиране на хомосексуалните бракове у нас. Христо Христев е сред най-приближените до Христо Иванов. Това прави възможно в началото на 2015 г., като министър на правосъдието Иванов, да назначи своя приятел Христев за член на Комисията по избор на генерален адвокат пред Съда на Европейския съюз. Разбира се, не може да се твърди с категоричност, че изброените факти са надделели при взимането на съдебното решение от съдия Полина, но целия низ от свързаности за пореден път показват съществуването на неформалните мрежи за влияние в съдебната власт и в държавното управление като цяло, прикрити зад “грантово” издържани организации. И тъй като освен решението на СЕС в полза на очевидно добре организираното и функциониращо хомосексуално лоби, търсещо всевъзможни начини за заобикаляне на законодателните пречки пред превръщането на Стария континент в мека на джендър идеологиите, все още в България е валиден чл. 46, ал. 1 от Конституцията, според който “бракът е доброволен съюз между мъж и жена”, то би било редно Административната прокуратура да предприеме действия по обжалване на решението на съдия Полина от ССБ пред Върховния административен съд. А междувременно Дирекция “Миграция” на МВР може да се позове на чл. 26, ал. 3 от Закона за чужденците, като постанови отново отказ за разрешение за продължително пребиваване на австралийската гражданка, с мотив, че “са налице данни, че бракът е сключен с цел заобикаляне на нормите, регламентиращи режима на чужденците в Република България, и получаване на разрешение за пребиваване”. Съдебното решение на съдия Полина от Административния съд в София наистина има исторически характер, защото най-накрая извади на показ гей-лобито в българската политика, съдебната власт и в онези поръчкови “медии”, които вместо да представят факти, в последните дни ги подменят със сладникавата история на един противоречащ на природата “брак”.", "date": "2018.07.06", "title": " Да изнасилиш правото\t\t\t"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d1%84%d0%be%d1%80%d0%bc%d0%b0%d1%82%d1%8a%d1%82-161-%d0%bd%d0%b5-%d1%80%d0%b0%d0%b7%d0%b4%d0%b5%d0%bb%d1%8f-%d0%b5%d0%b2%d1%80%d0%be%d0%bf%d0%b0/", "text": "Форматът 16+1 не разделя Европа. Това не е геополотически съюз – той не противопоставя никого в Европа. Това заяви министър-председателят Бойко Борисов на съвместен брифинг след срещата с председателя на Държавния съвет на Китай Ли Къцян. „Целим не разцепване на ЕС, а обратното – Източна Европа и Балканите да наваксат изоставането в доходите“, добави той. По думите му, и двамата с китайския премиер ще проведат двустранни срещу с лидерите на всички държави от инициативата 16+1, които пристигат днес за срещата в София. „Това посещение може да бъде разделено на 3 части – двустранното посещение, което е два дни и по време на което подписахме 20 меморандума, спогодби и проведохме съответните детайлни разговори по теми, които са от взаимно изгоден интерес. Днес следобед ще пристигнат 16 премиери за срещата утре „16+1“, за което се извинявам на гражданите на София. Интересът е голям, защото проектите, които ние предлагаме, са в интерес на целите Балкани и на гражданите на Източна Европа. А след това премиерът Ли отива при канцлера Ангела Меркел“, каза Бойко Борисов. Премиерът посочи, че е важно посланието на формата „16+1“ за неразделна Европа и целта му е да подпомогне взаимния обмен между държавите. „Той не е насочен срещу останалите държави. Напротив, там където кохезионните политики не могат да смогнат, можем да напраивим двустранни, тристранни договори, четиристранни договори. Това не е геополитически съюз, той не противопоставя никой на никой в Европа. Срещите целят да вдигнат БВП и доходите на хората. Така че искам това послание да прозвучи много ясно от София към всички мои колеги в Европа. Целим не цепене на Съюза или разделяне, а напротив – колкото може повече изостаналите Балкани да достигнат до доходите, които всички желаем да имаме. Това е целта на тези многостранни и двустранни срещи. Ще използваме съботния и неделния ден да свършим допълнителна работа с двустранните срещи“, коментира Борисов. „Премиерът на Китай лично се ангажира, че ще ни помогне да изведем проекта „Белене“ до успешен край“, каза още министър-председателят. „По темата енергетика  – с контактите, които Китай има с държави-членки на ЕС, действително по проекта „Белене“ бихме могли да направим един добър проект, за който той лично се ангажира, че ще ни помогне да го изведем до успешен край“, обясни Борисов. Министър-председателят посочи, че и по отношение на инфраструктурните проекти има напредък. „Понеже много се говори, че не се спазват процедурите там, където участва Китай, премиерът Ли каза, че те ще се случат на пазарен принцип, на конкурсно начало и спазвайки всички правила. Съвременното китайско правителство работи за един доста по-дълъг период напред от България. Те имат стратегии за 50 години напред. Бях озадачен когато разбрах, че още първата магистрала в Китай, независимо, че управлява комунистическата партия, е платена. Те нямат безплатна магистрала. Казвам го за тези, които много обичат да говорят по тази тема. Няма безплатна магистрала в Китай. Затова ние разчитаме много на тол системата, която може да ни позволи на пазарен принцип да се върнат инвестициите на базата на преминаващия трафик. Имаме възможност нашите министри  да проведат срещи и да защитим интереса на България, и на Балканите, и на инвеститорите в Китай“, обясни Борисов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.06", "title": " Борисов: Форматът 16+1 не разделя Европа\t\t\t"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b0-%d0%ba%d0%be%d0%bc%d0%bf%d0%b0%d0%bd%d0%b8%d1%8f-%d1%80%d0%b0%d0%b7%d0%b3%d1%80%d0%b0%d0%b6%d0%b4%d0%b0-%d0%be%d1%80%d0%b3%d0%b0%d0%bd%d0%b8/", "text": "Разграждане на органичен отпадък чрез ларвите на черната муха. Това е проектът, с който българска компания се класира в топ 10 на международно състезание за бизнес със социална отговорност, информира  . Иновативният проект на българския екип играе важна роля в справянето с два глобални проблема – недостигът на протеини и увеличаващото се количество хранителни отпадъци, които заплашват бъдещето на човечеството. „Докарваме ги тук в нашата база, след което те се смилат до размери, които на нас ни вършат работа. След което вече започва така нареченото хранене на нашите ларви”, обясни Камен Кръстанов, оперативен мениджър на проекта. Използват черната муха, защото се храни единствено с плодове и зеленчуци и така няма опасност да пренася болести. „Науката доказва, че ако включим насекомите в диетата например на кокошката, здравословното й състояние и развитието ѝ се подобряват“, обясни биологът и съосновател на компанията Марк Болар. Следващата цел е да преработват няколко милиона тона отпадъци годишно, а когато това се случи, усилията им ще се насочат към хората с производството на храна, която е непозната на трапезата ни досега. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.06", "title": " Българска компания разгражда органичен отпадък чрез ларвите на черната муха"}
{"url": "https://trud.bg/%d1%81-35-%d0%bc%d0%bb%d0%bd-%d0%b3%d0%bb%d0%be%d0%b1%d0%b8%d1%85%d0%b0-%d0%bf%d0%be%d1%89%d0%b5%d0%bd%d1%81%d0%ba%d0%b0%d1%82%d0%b0-%d1%81%d0%bb%d1%83%d0%b6%d0%b1%d0%b0-%d0%bd%d0%b0-%d1%81%d0%b0/", "text": "Пощенската служба на САЩ бе глобена с $3,5 млн. за нарушаване на авторските права, след като използва грешна Статуя на свободата върху марка, съобщи Си Ен Ен. Пощенската служба използвала снимка от копието, направено от скулптора Робърт Дейвисън в Лас Вегас на своя марка от 2010 г. вместо оригинала в Ню Йорк. Дейвисън заяви, че неговата творба е „по-секси“, а федерален съдия постанови, че статуите несъмнено са различни. Според решението скулпторът има право на дял от печалбата от марката. Американската пощенска служба продала 4,9 млн. марки със снимката на Статуята на свободата в Лас Вегас и спечелила $70 млн., преди да я изтегли през 2014 г. През 2011 г. тя призна, че на марката има грешна снимка, но продължи продажбите. Дейвисън, който завърши статуята си в Лас Вегас през 1996 г., подаде иск за нарушаване на авторските му права през 2013 г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.06", "title": " С $3,5 млн. глобиха пощенската служба на САЩ заради грешна статуя върху марка"}
{"url": "https://trud.bg/%d1%84%d1%83%d1%82%d0%b1%d0%be%d0%bb%d0%b5%d0%bd-%d0%ba%d0%bb%d1%83%d0%b1-%d1%81%d0%bf%d0%b0%d1%80%d1%82%d0%b0%d0%ba-1918-%d0%be%d1%82%d0%bd%d0%be%d0%b2%d0%be-%d0%b8%d0%bc%d0%b0-%d1%81%d1%82%d0%b0/", "text": "Варненският футболен клуб „Спартак 1918“ получи правото да стопанисва своя стадион и прилежащите спортни бази. Решението взе почти единодушно на извънредна сесия общинският съвет, който предостави на клуба за 10 г. безвъзмездно право на ползване на имотите, собственост на новото общинско дружество „Стадион Спартак“ ЕАД. То бе създадено след преобразуването на стария комплекс „Спартак“ и подялба на активите му между общината и двама частни акционери. Решението бе посрещнато с аплодисменти от феновете на клуба, които опънаха в зала „Пленарна“ транспарант с надпис „Стадион Спартак – наш дом“. Все още обаче футболистите ще ползват стадион „Локомотив“, тъй като техния се нуждае от основен ремонт. По предварителни разчети той ще струва 1,45 млн. лв. Местната хазна ще осигури малко над 50 000 лв., а за останалите средства ще разчита на финансова подкрепа от държавата, каквато правителството обеща миналата есен, стана ясно на сесията. На нея съветниците избраха нов тричленен съвет на директорите на общинското дружество, който ще се разпорежда с активи до 5000 лв. Амбициите на ФК „Спартак 1918“ са да се завърне в професионалния футбол и да развива детско-юношеската школа. Според зам.-председателя на УС на клуба Евгений Балев интересът към нея расте – докато в края на миналата година са били записани 60 деца, сега броят им е 250.", "date": "2018.07.06", "title": " Футболен клуб „Спартак 1918“ отново има стадион"}
{"url": "https://trud.bg/%d0%b4%d0%b5%d0%b9%d0%b2%d0%b8%d0%b4-%d0%b8-%d0%b2%d0%b8%d0%ba%d1%82%d0%be%d1%80%d0%b8%d1%8f-%d0%b1%d0%b5%d0%ba%d1%8a%d0%bc-%d0%be%d1%82%d0%bf%d1%80%d0%b0%d0%b7%d0%bd%d1%83%d0%b2%d0%b0%d1%85%d0%b0-19/", "text": "Дейвид и Виктория Бекъм отбелязаха 19-ата годишнина от сватбата си. Двамата напълно опровергаха слуховете за развод, публикувайки снимка от празника. Те са отишли на романтична вечеря в ресторант на открито и позират, хванати за ръце. „19 години уау… Честита годишнина на най-невероятната съпруга и майка… Обичам те“, написа Дейвид и тагна четирите си деца от Вики – Бруклин (19), Ромео (15), Круз (13) и Харпър (6). Жена му беше по-лаконична: „19 години!!! Обичам те толкова много.“ Цялата статия и всички снимки вижте в ", "date": "2018.07.06", "title": " Дейвид и Виктория Бекъм отпразнуваха 19 години брак с романтична вечеря"}
{"url": "https://trud.bg/%d0%b3%d0%b4%d0%b1%d0%be%d0%bf-%d0%b7%d0%b0%d0%b4%d1%8a%d1%80%d0%b6%d0%b0-42-%d0%b3%d0%be%d0%b4%d0%b8%d1%88%d0%b5%d0%bd-%d0%bf%d0%b5%d0%b4%d0%be%d1%84%d0%b8%d0%bb/", "text": "42-годишен мъж е задържан при операция за противодействие на онлайн сексуалната експлоатация на деца, съобщиха от МВР. Спецоперацията е реализирана от служители от отдел „Киберсигурност“ в ГДБОП. На лаптопа му са открити над 1600 видеофайла, съдържащи брутални сцени на насилие на деца от 0 до 12 години. Установено е, че клиповете са обменяни с други потребители от цял свят, споделящи интересите на мъжа, както и че в дните преди ареста му, е бил изключително активен в изтеглянето на видеомателиалите. Според анализа на ГДБОП, по време на летния сезон, извършващите подобен вид престъпления, значително увеличават опитите си за осъществяване на реален контакт с деца, с цел блудствени действия. Основният способ, използван от тях за осъществяване на контакт с жертвите, е чрез създаване на фалшиви профили в социалните мрежи, които визуално изглеждат като тези на връстниците им. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.06", "title": " ГДБОП задържа 42-годишен педофил"}
{"url": "https://trud.bg/%d0%bd%d0%b8%d0%ba%d0%be%d0%bb%d0%b0%d0%b9-%d0%ba%d0%be%d0%bb%d0%b5%d0%b2-%d0%b1%d0%be%d1%81%d0%b8%d1%8f-%d0%b4%d0%be-%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d0%b0-%d1%80%d0%b0%d0%b4/", "text": "„Прочетох отговора ви на моето писмо-декларация и съм дълбоко разочарован от него. Знам, че президентската администрация е с много нисък КПД и интелектуален капацитет, но до такава ниска степен не очаквах да бъде. Отговорът, който са ви написали вашите съветници и технически изпълнители е повече от скромен и уязвим“. Това изтъква в свой отговор на писмото на Румен Радев, гладуващият вече 25-ти ден Николай Колев – Босия. Вчера президентът Румен Радев   да прекрати гладната стачка. Вчера и министърът на транспорта Ивайло Московски призова Босия да спре гладната стачка, а днес председателят на парламента Цвета Караянчева заяви, че   към смъртта. Босия е възмутен, че от „Дондуков“ 2 отговарят на писмото му едва на 24-ия ден след като са го получили, още повече, „когато се отнася за хуманитарен момент. Това е грубо, нетактично и безумно“, казва гладуващият. Николай Колев припомня, че е поискал среща с президента, за да му докаже с документи и факти за организираната престъпна група в Министерството на транспорта, но Радев изобщо не отговарял на това искане. „Накрая вие се обръщате към мен да прекратя гладната си стачка, но не споменавате нищо за условията, които съм поставил. Явно смятате, че аз при вашия отговор ще подскоча до небето от кеф, че сте ми написали едно възглупаво писмо и веднага ще си поръчам порция кебапчета, шопска салата и отлежала гроздова“, завършва с ирония отговора си Босия. Нямате основание да ми се сърдите на отговора. Каквото писмото ви-такъв и отговорът ми, заявява Босия. Рано тази сутрин протестиращи в подкрепа на Босия отново бяха се събрали до Народното събрание. Те настояваха председателят на НС да излезе при тях. „Противозаконно са изпратили изпълнители, които не познават закона и не се интересуват от него. Те са подлоги на властта. Грубо нарушават Конституцията. Готов съм да гладувам докрай!“, каза пред Bulgaria ON AIR Николай Колев-Босия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.06", "title": " Николай Колев – Босия до президента Радев: Очаквах лична среща, получих едно възглупаво писмо"}
{"url": "https://trud.bg/%d0%bc%d0%b0%d1%80%d0%be%d0%ba%d0%b0%d0%bd%d1%86%d0%b8-%d1%81-%d1%84%d0%b0%d0%bb%d1%88%d0%b8%d0%b2%d0%b8-%d0%b4%d0%be%d0%ba%d1%83%d0%bc%d0%b5%d0%bd%d1%82%d0%b8-%d1%81%d0%b0-%d0%b7%d0%b0%d0%b4%d1%8a/", "text": "Гранични полицаи задържаха на ГКПП „Капитан Андреево“ мароканци с фалшиви документи, съобщиха от МВР. Вчера на пункта пристигнал за влизане в страната лек автомобил, управляван от турски гражданин. С него пътували трима мъже от Мароко. Те представили за проверка италиански лични карти за чужденци и италиански разрешителни за пребиваване. Граничните полицаи установили, че документите на мароканците са фалшиви и подправените лични карти са обявени за издирване в Шенгенската информационна система. Тримата са задържани в ГПУ-Свиленград. По случая са образувани бързи производства. В хода на разследването станало ясно, че мароканците са платили по 450 евро за фалшивите документи в Истанбул. Работата по случая продължава.", "date": "2018.07.06", "title": " Мароканци с фалшиви документи са задържани на Капитан Андреево"}
{"url": "https://trud.bg/%d0%b6%d0%b5%d1%80%d1%82%d0%b2%d0%b8%d1%82%d0%b5-%d0%bd%d0%b0-%d0%bf%d0%be%d1%82%d1%8a%d0%bd%d0%b0%d0%bb%d0%b8%d1%8f-%d1%82%d1%83%d1%80%d0%b8%d1%81%d1%82%d0%b8%d1%87%d0%b5%d1%81%d0%ba%d0%b8-%d0%ba/", "text": "27 души са загинали, а десетки се издирват, след като   край бреговете на остров Пукет, предаде  . Общо 105 души са били на борда, сред които 93 китайски туристи и 12 тайландци екипаж и екскурзоводи, предаде Ройтерс. Водолази са намерили тела в плавателния съд, който лежи на около 40 метра дълбочина. Полицията разследва случая. Корабът е бил надлежно регистриран и не е бил претоварен, съобщават още властите. Инцидентът е станал на около 7 км от брега. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.06", "title": " Жертвите на потъналия туристически кораб край остров Пукет са най-малко 27"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-64-%d0%b3%d0%be%d0%b4%d0%b8%d1%88%d0%bd%d0%b0-%d0%ba%d1%83%d1%80%d0%b8%d0%b5%d1%80%d0%ba%d0%b0-%d0%bd%d0%b0-%d1%82%d0%b5%d0%bb%d0%b5%d1%84%d0%be/", "text": "64-годишна куриерка на телефонни измамници е задържана в Търговище, а в нея са намерени крупни суми и злато от 4 престъпления в областния център и вероятно още 4 в Попово. В дома на безработната жена е открит и 4 кг тютюн без бандерол. Задържаната е с адресна регистрация във Варна, но от близо година била в Търговище, където гледала по-възрастната сродница. Попаднала на обява за работа и се хванала да посредничи на телефонни измамници срещу съответното заплащане. Така през юли прибрала предадените пари и златно от 4 жители на Търговище. Сред тях е и 31-годишна жена, която дала 2000 лв., заплашена от измамниците, че ще пребият нея и близките й, ако не съдейства. В същото време престъпниците, които играели и роля на полицаи, обещали да я пазят и да върнат парите, след като им окаже подкрепа. Жената била толкова наплашена, че се хванала. По същия начин изгорели 85-годишен мъж и две жени на 49 и 69 години. От всички четирима от Търговище общо са взети 9250 лв., 1510 турски лири и 60 грама златни накити. Почти всички пари са открити преди да бъдат предадени на поръчителите и същинските извършители на измамите, които звънят на хората. Първо се представят за полицаи, после влизат в истинската си роля на престъпниците и подлудяват хората. Задържаната куриерка е предадена на полицията в Попово, където има данни, че също е участвала в други 4 измами. В петък течали разпити и събиране на доказателства, че е пътувала до съседния град с таксита, за да прибира пари и от измамени там. В единия случай се касаело за 13 000 евро и злато. Останалите били за малко по над 1000 лв. всеки. В къщата в Търговище, която обитавала жената, полицаите открили и тютюн без бандерол. Нямало данни тя да го е продавала и вероятно наистина бил за нейни нужди, както твърдяла.", "date": "2018.07.06", "title": " Задържаха 64-годишна куриерка на телефонни измамници\t\t\t"}
{"url": "https://trud.bg/%d0%bc%d0%b8%d0%b3-29-%d1%81%d0%b5-%d1%80%d0%b0%d0%b7%d0%b1%d0%b8-%d0%b2-%d0%bf%d0%be%d0%bb%d1%88%d0%b0-%d0%bf%d0%b8%d0%bb%d0%be%d1%82%d1%8a%d1%82-%d0%b7%d0%b0%d0%b3%d0%b8%d0%bd%d0%b0-%d1%81%d0%bd/", "text": "Изтребител МиГ-29 се разби тази нощ около 2.00 часа в Северна Полша, съобщиха военното министерство във Варшава. Пилотът е катапултирал, но не е оцелял. Изтребителят съветско производство е излетял от 22-ра тактическа военновъздушна база Малборк и е катастрофирал само на 300 метра от най-близките къщи в село Саковко. Тялото на пилота е открито на около 200 метра от отломките. Според министерството на отбраната той е бил опитен летец с повече от 800 часа стаж, от които 600 на самолети МиГ-29. Участвал е в национални и международни военни учения. Специална комисия е натоварена със задачата да изясни причините за катастрофата. Министърът на отбраната Мариуш Блашчак заяви, че докато това стане се прекратяват всички полети на МиГ-29. Полските военновъздушни сили разполагат с 32 изтребителя от този модел. С няколко от тях вече не могат да бъдат извършвани полети поради липса на резервни части. За изминалите 29 години, откакто МиГ-29 са в експлоатация в страната, това е първият авиационен инцидент с фатален изход. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.06", "title": " МиГ-29 се разби в Полша, пилотът загина (СНИМКИ)"}
{"url": "https://trud.bg/%d0%b4%d0%b2%d0%be%d0%b5%d0%bd-%d1%83%d0%b4%d0%b0%d1%80-%d1%81%d0%bb%d0%b5%d0%b4-%d0%b8%d0%b7%d0%bf%d1%80%d0%b5%d0%b2%d0%b0%d1%80%d0%b2%d0%b0%d0%bd%d0%b5-%d0%b8-%d0%b4%d0%b2%d0%b0%d0%bc%d0%b0-%d1%80/", "text": "Автомобил „Хонда”, управляван от 35-годишен мъж от Варна, се ударил последователно в насрещно идваща кола и друго превозно средство след опит за изпреварване на пътя към Русе, на разградска територия. В резултат в болница са водачът му и шофьорът на насрещната кола. Инцидентът е станал към 15,20 часа в четвъртък в отсечката между Момин рид и село Каменар. 35-годишният М.Т. от Варна, предприел изпреварване и блъснал челно движещия се в насрещното платно „Форд Фокус“, шофиран от 30-годишния С.М. от Русе. „Хонда“-та се завъртяла на пътя и е била ударена от „Опел Корса“ с румънска регистрация, поясниха от полицията в Разград. При произшествието са пострадали водачът от Варна, който е с натъртвания и шофьорът на „Форд Фокус“, който пък е със счупена лицева кост. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.06", "title": " Двоен удар след изпреварване и двама ранени"}
{"url": "https://trud.bg/%d1%88%d0%be%d1%84%d1%8c%d0%be%d1%80%d0%b8-%d1%80%d0%b0%d0%bd%d0%b8%d1%85%d0%b0-%d0%b4%d0%b2%d0%b5-%d0%b4%d0%b5%d1%86%d0%b0-%d0%b7%d0%b0-%d0%b4%d0%b5%d0%bd%d0%be%d0%bd%d0%be%d1%89%d0%b8%d0%b5/", "text": "Две пътни произшествия с пострадали деца пешеходци станаха във Варненско за денонощие, съобщиха от полицията. В четвъртък около 18,30 ч хлапе пресичало паркинга пред блок в кв. Владиславово, когато било блъснато от неустановен до момента автомобил. Той се движел с ниска скорост и затова детето се отървало с охлузвания на лакета и кръста и след преглед било освободено за домашно лечение. Много по-тежко пострадало непълнолетно момче, ударено малко след полунощ от „Рено“ на улица в град Игнатиево. То е настанено във варненската МБАЛ „Св. Анна“ с множество счупвания на крайниците, луксация на двете рамена и има опасност за живота му, уточниха от полицията. Оттам издирват виновния водач, който след инцидента избягал. По случая е образувано досъдебно производство.", "date": "2018.07.06", "title": " Шофьори раниха две деца за денонощие"}
{"url": "https://trud.bg/%d0%bf%d1%80%d0%be%d0%b5%d0%ba%d1%82%d0%b8-%d0%b7%d0%b0-%d0%bc%d0%b8%d0%bb%d0%b8%d0%b0%d1%80%d0%b4%d0%b8-%d1%81-%d1%83%d1%87%d0%b0%d1%81%d1%82%d0%b8%d0%b5%d1%82%d0%be-%d0%bd%d0%b0-%d0%ba%d0%b8%d1%82/", "text": "Впечатлихме гостите с древни артефакти Проекти за милиарди може да бъдат реализирани в България с участието на Китай, стана ясно след срещата на премиерите на двете страни Бойко Борисов и Ли Къцян в София. АЕЦ “Белене” и жп линия, която ще свързва България с Егейско море са сред проектите, които двамата премиери са обсъдили на четири очи. От среща в Министерството на транспорта с Китайската железопътна група CREC стана ясно, че Китай се надява България да предложи подходящи трасета за включване в железопътния коридор, който се изгражда между Китай и Европа. CREC е изразила и готовност да обсъди финансиране на български жп проекти. Рамкови споразумения за сътрудничество при реализацията на тунел под връх Шипка, магистралите “Черно море”, “Русе – Велико Търново” и “Хемус”, както и скоростния път “Видин – Ботевград” подписа регионалният министър Николай Нанков с пет китайски компании. “Досега се проучвахме, защото Китай работи по един начин, Европа по друг. Сега Китай се съгласи да следва европейските правила”, обясни Бойко Борисов пред български и китайски медии. Участието на Пекин в големите проекта ще стане след обществени поръчки и с възможност за хибридно финансиране, уточни той. Част от финансирането може да е от международни финансови институции като Европейската банка за възстановяване и развитие или Световната банка, стана ясно от думите на Борисов. Ли Къцян подчерта, че страната му ще следва европейските правила при участието си в проекти в България, но недържавните инвестиции трябва да бъдат гарантирани от държавата. “Бях учуден да разбера, че в Китай, където управляват комунисти, още първата магистрала е била платена. Там няма безплатна магистрала”, подчерта премиерът Борисов. Относно енергийните проекти Борисов уточни, че китайският премиер може да помогне с довеждането на проекта АЕЦ “Белене” до успешен край, тъй като страната им работи с високотехнологични европейски компании. “Ще наема китайския премиер Ли Къцян за рекламен агент на България в Китай, тъй като е много впечатлен от нашето културно-историческо наследство”, каза още Бойко Борисов. Премиерът на Китай е останал силно впечатлен от древните артефакти, на възраст 6-7 хиляди години, които разгледа късно в четвъртък в Националния исторически музей. “Всички в Китай трябва да ги видят”, заяви Ли Къцян.   Излагат знамето на Боян Петров в музей Знамето на загиналия в Тибет български алпинист Боян Петров ще бъде изложено в музей в Китай. Това заяви китайският премиер Ли Къцян след като получи знамето от съпругата на Петров – Радослава Ненова. “Гордеем се с куража на българския алпинист”, каза Ли Къцян и покани Радослава Ненова да посети Китай. Тя му благодари за положените усилия за издирването на съпруга й през месец май.   Отпускат кредити за 1,5 млрд. евро След срещата на премиерите на България и Китай бяха сключени множество споразумения и между частни компании и правителствени структури. Китайската и Българската банки за развитие сключиха меморандум за сътрудничество, според което ББР ще получи кредити за общо 1,5 млрд. евро за финансиране на наши фирми и проекти. Двете държави подписаха и меморандуми за мирното използване на ядрена енергия, за сътрудничество в областта на малките и средните предприятия, за подкрепа в областта на науката и технологиите. Споразумяха се и за износ на български тютюн в Китай, както и за сътрудничество между Национална компания “Индустриални зони” и Китайския център за развитие на индустрията. Параходство “Български морски флот” ще получи от китайска банка кредит за 94,15 млн. долара за изграждане на шест кораба за насипни товари. Бяха подписани и договор за изграждане на нова централа за комбинирано производство на топлинна и електрическа енергия, както и споразумение за сътрудничество между Борика АД и UnionPay. Козметичният производител “Българска роза” пък се споразумя с Китай да увеличи износа си на розово масло и козметика. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.06", "title": " Проекти за милиарди с участието на Китай (обзор)\t\t\t"}
{"url": "https://trud.bg/%d1%81%d0%b5%d0%bb%d1%81%d0%ba%d0%be%d1%81%d1%82%d0%be%d0%bf%d0%b0%d0%bd%d1%81%d0%ba%d0%b8-%d1%81%d0%b0%d0%bc%d0%be%d0%bb%d0%b5%d1%82-%d0%bf%d0%b0%d0%b4%d0%bd%d0%b0-%d0%bc%d0%b5%d0%b6%d0%b4%d1%83/", "text": "Селскостопански самолет падна в оризище на границата на Пловдивска и Пазарджишка област, съобщи  . По първоначални данни пилотът е в добро общо състояние, съобщи говорителят на пазарджишката полиция Мирослав Стоянов пред  . Машината е паднала на около 500 метра от магистрала „Тракия” , в близост до 105-ия километър. На място са изпратени екипи на пожарната от Пловдив и Пазарджик, полицията и спешна помощ. Самолетът е паднал далеч от лентите за движение на магистралата и не задръства движението. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.06", "title": " Селскостопански самолет падна между Пловдив и Пазарджик"}
{"url": "https://trud.bg/%d0%bf%d0%b0%d0%bf%d0%b0%d1%82%d0%b0-%d0%ba%d0%bb%d0%b8%d0%bc%d0%b0%d1%82%d0%b8%d1%87%d0%bd%d0%b8%d1%82%d0%b5-%d0%bf%d1%80%d0%be%d0%bc%d0%b5%d0%bd%d0%b8-%d0%bf%d1%80%d0%b5%d0%b2%d1%80%d1%8a%d1%89/", "text": "Папа Франциск призова правителствата да изпълнят ангажиментите си да ограничат климатичните промени. Той предупреди, че ако неустойчивото развитие и необузданото потребление се запазят, те заплашват да превърнат Земята в купища „развалини, пустини и отпадъци“. Папата отправи призива днес на конференция във Ватикана по случай третата годишнина от неговата енциклика за климатичните промени. Посланието му във връзка с Парижката конференция за климата през 2015 г. съдържаше призив за промяна в парадигмата на отношенията на човечеството с природата. В днешната си реч папата призова отделните правителства да спазят ангажиментите си от Париж и заяви, че институции като Международният валутен фонд и Световната банка имат да изиграят важна роля, за да насърчават реформите и да поощряват устойчивото развитие. „Има голяма опасност да оставим на бъдещите поколения само развалини, пустини и отпадъци“, предупреди Светият отец. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.06", "title": " Папата: Климатичните промени превръщат Земята в пустиня и бунище"}
{"url": "https://trud.bg/%d0%b8%d0%b7%d0%bb%d0%be%d0%b6%d0%b1%d0%b0-%d0%b7%d0%b0-%d0%bc%d0%b8%d1%82%d1%80%d0%be%d0%bf%d0%be%d0%bb%d0%b8%d1%82-%d0%bd%d0%b5%d0%be%d1%84%d0%b8%d1%82-%d0%b2%d0%b8%d0%b4%d0%b8%d0%bd%d1%81%d0%ba/", "text": "Документална изложба „За правда и човечност” – за живота и делото на видинския митрополит Неофит /1868 – 1971 г./, бе открита в Държавния архив в Монтана по случай 150 годишнината от рождението на видния духовник. Експозицията представя със снимки и документи църковната, родолюбива и благотворителна дейност на духовния водач на българите не само на Видинската епархия, а и в цялата страна. Сериозно място в изложба е отделено на приноса на митрополит Неофит за спасяването на българските евреи. Заради самоотвержените му действия по време на Втората световна война за спиране на депортацията на евреите, митрополит Неофит е предложен от организацията „Шалом” пред мемориала Яд ва Шем за званието „Праведник на света”. Експозицията е подготвена по инициатива на Видинската света митрополия, Централния държавен архив и Държавния архив във Видин. Сред показаните експонати са и оригинали на документи, съхранявани в Държавния архив в Монтана. На откриването на изложбата присъстваха видинският митрополит Даниил, свещеници, историци, общественици и родственици на големия българин, наречен от българската православна църква „великан на българската духовност и държавност и олицетворение на патриотизъм и несломим дух”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.06", "title": " Изложба за митрополит Неофит Видински откриха в Монтана"}
{"url": "https://trud.bg/%d1%84%d0%b0%d0%bd%d0%b4%d1%8a%d0%ba%d0%be%d0%b2%d0%b0-%d0%bf%d1%80%d0%b0%d0%b2%d0%b8%d0%bc-%d1%81%d0%b5%d1%80%d0%b8%d0%be%d0%b7%d0%bd%d0%b8-%d0%b8%d0%bd%d0%b2%d0%b5%d1%81%d1%82%d0%b8%d1%86%d0%b8/", "text": "В последните години Столична община работи много усилено и със сериозни инвестиции за превенцията срещу наводнения. Това каза кметът на София Йорданка Фандъкова по време на проверка на корекцията на река Боянска в район „Витоша“.  „Освен почистването не реки, което правим ежегодно, инвестираме и в корекции на коритата“, посочи тя. Кметът заяви, че продължават с усилената работа, като за момента са почистени около 6 км речни корита, а изразходваните средства са над 26 млн. лв. „Имаме два готови проекта, а в момента се разработват още 21“, посочи Фандъкова. Кметът на София посочи още, че освен почистването не реки, което се прави ежегодно, се инвестира и в корекции на коритата, за да се подобрят отводнителните съоръжения. Фандъкова обясни, че коригирането на участъка на река Боянска е около 700 м и ремонтът е извършен особено добре не само заради превенцията срещу наводнения, но и заради инфраструктурата. „Тук преди беше много опасно, дори имаше случаи с паднали автомобили в реката“, обясни кметът Фандъкова. Столична община инвестира в изграждането на диги, като предстои да бъдат изградени около 2 км. Подобни инвестиции не се виждат, дори когато е хубаво времето хората не ги оценяват, но са с особено значение за гражданите, изтъкна кметът. „Около 600 хил. лева е стойността на ремонтирания участък на река Боянска в район „Витоша“, като с тези средства са ремонтирани различни части от реката“, посочи Фандъкова. Тя заяви още, че с тези средства е планувано да се ремонтира участък от 400 м., но след усилена работа са успели да изградят 700 м.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.06", "title": " Фандъкова: Правим сериозни инвестиции за превенцията срещу наводнения"}
{"url": "https://trud.bg/%d0%bd%d0%b0%d1%81%d1%82%d1%8a%d0%bf%d0%b5%d0%bd-%d0%ba%d0%b0%d0%b1%d0%b5%d0%bb-%d0%bd%d0%b0-%d0%b5%d0%bd%d0%b5%d1%80%d0%b3%d0%be%d1%82%d0%be-%d0%b5-%d0%b2%d0%b5%d1%80%d0%be%d1%8f%d1%82%d0%bd%d0%b0/", "text": "Вероятната причина за смъртта 50-годишната жена, чието   на улица в село Михайлово, е спъване в провиснал електрически проводник, съобщиха от пресцентъра на ОДМВР-Враца. В 10.45 часа на 4 юли в РУ- Козлодуй е получен сигнал, че около минути преди това на улица в с. Михайлово е открито починало лице. На място са изпратени служители на УП-Хайредин, които установили, че починалото лице е 50-годишна жена. Извършен е оглед на местопроизшествие, като при огледа са установени ел. проводници, минаващи под тялото. По трупа са установени следи от електрическо изгаряне. Не са открити следи от насилие по тялото. Вероятна причина за настъпване на смъртта е спъване в провиснал електрически проводник.Трупът е извозен за аутопсия в МБАЛ „Христо Ботев” –Враца. По случая в РУ-Козлодуй е образувано досъдебно производство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.06", "title": " Настъпен кабел на енергото е вероятната причина за смъртта на 50-годишната жена от село Михайлово"}
{"url": "https://trud.bg/%d0%b1%d0%bb%d0%be%d0%ba%d0%b8%d1%80%d0%b0%d1%85%d0%b0-%d0%bb%d0%b5%d0%ba%d0%b0%d1%80%d1%81%d1%82%d0%b2%d0%b0-%d0%b7%d0%b0-%d1%85%d0%b8%d0%bf%d0%b5%d1%80%d1%82%d0%be%d0%bd%d0%b8%d1%8f-%d0%b8-%d1%81/", "text": "В цяла Европа блокираха лекарства, използвани за лечение на артериална хипертония, скорошен миокарден инфаркт и сърдечна недостатъчност. Причината – примес в активното вещество валсартан, който се класифицира като вероятен канцероген, съобщиха от Изпълнителната агенция по лекарствата. Активното вещество е доставено в ЕС от Zhejiang Huahai Pharmaceuticals и е произведено в Китай. Европейската агенция по лекарствата и националните компетентни органи работят съвместно, за да проучат степента на замърсяване с примеса NDMA при лекарствените продукти, съдържащи валсартан, и възможното им въздействие върху пациентите, които ги приемат. Допълнителна информация за това проучване ще бъде направена публично достояние, веднага след като бъде на разположение, се казва в официалното съобщение. Блокираните у нас лекарствени продукти са 62. Можете да видите пълния списък На българския фармацевтичен пазар има много други терапевтични алтернативи, съдържащи ангиотензин-II-рецепторни антагонисти, уточняват от Изпълнителната агенция по лекарствата. Оттам допълват, че само някои лекарствени продукти, съдържащи валсартан, са повлияни от блокирането. – Пациентите, приемащи лекарствени продукти, съдържащи валсартан, които имат въпроси относно засегнатите лекарства, трябва да се свържат с фармацевт и лекуващия им лекар. – Валсартан е ангиотензин-II-рецептор антагонист, използван за лечение на артериална хипертония, скорошен миокарден инфаркт и сърдечна недостатъчност. Той се предлага на фармацевтичния пазар самостоятелно или в комбинация с други активни вещества. Примесът N-нитрозодиметиламин (NDMA) се класифицира като вероятен канцероген. Проучването от страна на Zhejiang Huahai показва, че наличието на NDMA е свързано с промени в производствения процес, въведени през 2012 г. Това не е свързано с установени нарушения при спазването на правилата за добра производствена практика (GMP) и не е известно други активни вещества от тази компания да са засегнати. Zhejiang Huahai е докладвала за тези примеси на производителите на крайните лекарствени продукти в Европейския съюз, които използват активното вещество валсартан, за да произвеждат лекарствени продукти с валсартан, които от своя страна съобщиха за това на регулаторните органи в ЕС. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.06", "title": " Блокираха лекарства за хипертония и сърдечна недостатъчност в цяла Европа заради вероятен канцероген"}
{"url": "https://trud.bg/%d0%bc%d0%b0%d0%ba%d0%b5%d0%b4%d0%be%d0%bd%d1%81%d0%ba%d0%b8%d1%8f%d1%82-%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82-%d0%bd%d0%b5-%d0%be%d0%b4%d0%be%d0%b1%d1%80%d1%8f%d0%b2%d0%b0-%d0%b4/", "text": "От кабинета на македонския президент Георге Иванов в петък опровергаха твърденията на премиера Зоран Заев в интервюто пред гръцката телевизия ЕРТ, че държавният глава ще подкрепи Договора с Гърция, предава македонската електронна медия A1 On. В съобщението се подчертава, че позицията на президента не се е променила и че той няма да бъде разколебан от никакъв натиск, увещания и заплахи. „Премиерът Заев, със своите променливи, противоречащи си и объркани позиции продължава да лъже и манипулира не само македонската, но гръцката и международната общественост. Членството на Македония в Европейския съюз и НАТО, не може да става повод за злоупотреба и за приемане на вреден Договор с непредвидими последици за македонската държава и македонския народ. Македонският президент не приема Договора, който вреди на македонската национална идентичност и вреди на интересите на Република Македония“, се казва в съобщението от канцеларията на държавния глава. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.06", "title": " Македонският президент не одобрява Договора с Гърция"}
{"url": "https://trud.bg/%d1%81%d0%b2%d0%b8%d1%89%d0%be%d0%b2-%d0%b5-%d1%87%d0%b0%d1%81%d1%82-%d0%be%d1%82-%d0%ba%d1%83%d0%bb%d1%82%d1%83%d1%80%d0%bd%d0%b0%d1%82%d0%b0-%d0%bf%d1%80%d0%be%d0%b3%d1%80%d0%b0%d0%bc%d0%b0/", "text": "В организирания от Департамента по езиково обучение на ВТУ „Св. Св. Кирил и Методий” 41-ви международен форум ще участват 120 участници, от 33 страни. Проявата ще е от 16 юли до 5 август. В подкрепения от Министерство на образованието и науката мащабен форум, представителите на академичната общност ще участват в практически занятия за изучаване на български език, българска литература и специализирани семинари за история, традиции, култура, ще се запознаят със съвременния облик и постижения на българското общество в различните сфери на живот. Като партньор в рамките на културната програма „Чудесата на България“, кметът на община Свищов Генчо Генчев е поканен да участва в официалното откриване на 16 юли в Аулата на университета. Всички 120 участници ще посетят Свищов на 28 юли по покана на градоначалника. Подготвената програма за тяхното посещението включва представяне само на част от обектите в огромното историческо наследство на крайдунавския град. Ще се докоснат до автентични носители на неповторимото музикално и певческо фолклорно богатство на България, източник на духовна сила, принадлежност и самочувствие. Предвидени са посещение на античен град Нове и възстановка от Първи Италийски легион, фолклорен танцов спектакъл на открито в крепостта „Калето“ с участието на Фолклорен танцов състав „Творецът“, фолклорни изпълнения на група за автентичен фолклор „Фолклорен извор“ в Етнографския музей, посещение в Къща музей „Алеко Константинов“, посещения в Ректората и Академичния музей на СА „Д. А. Ценов“, манастира „Св.св. Петър и Павел“. Стремежът е Свищов да се превърне в традиционен партньор и участник в мащабни международни културни, образователни и туристически прояви с цел популяризиране на общината, като атрактивна туристическа дестинация. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.06", "title": " Свищов е част от културната програма „Чудесата на България“\t\t\t"}
{"url": "https://trud.bg/5-%d0%b3%d0%be%d0%b4%d0%b8%d1%88%d0%b5%d0%bd-%d1%81%d1%8a%d1%81-%d1%81%d1%87%d1%83%d0%bf%d0%b5%d0%bd-%d0%ba%d1%80%d0%b0%d0%ba-%d1%81%d0%bb%d0%b5%d0%b4-%d1%83%d0%b4%d0%b0%d1%80-%d0%b2%d1%8a%d0%b2/", "text": "5-годишно момченце е в болницата в Разград със счупен крак, след като тичайки се блъснало във вратата на преминаваща кола. Инцидентът е станал към 18,10 часа в четвъртък в разградското село Ясеновец. Детето било близо до естрада за празненства и хукнало да бяга, изскачайки на пътя. Там в това време преминавал „Опел Зафира”, шофиран от 26-годишния Т.А. Детето се ударило в предната дясна врата на автомобила. От полицията допълват, че няма опасност за живота на пострадалото момченце. Алкохолната проба на шофьора е отрицателна. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.06", "title": " 5-годишен със счупен крак след удар във врата на кола"}
{"url": "https://trud.bg/%d1%8f%d0%b7%d0%be%d0%b2%d0%b8%d1%80-%d0%ba%d1%80%d0%b0%d0%b9-%d0%bb%d1%8f%d1%81%d0%ba%d0%be%d0%b2%d0%b5%d1%86-%d1%81%d0%b5-%d0%be%d1%86%d0%b2%d0%b5%d1%82%d0%b8-%d0%b2-%d0%b7%d0%b5%d0%bb%d0%b5%d0%bd/", "text": "Експерти от РИОСВ – Велико Търново и представители на Басейнова дирекция – Плевен и Регионална лаборатория – Велико Търново извършиха проверка във връзка с получен сигнал за наблюдавано оцветяване на водата в крайбрежни участъци на язовир „Добри дял“, община Лясковец. При огледа на язовира и вливащото се в него дере Брода не беше установено наличие на мъртва риба, а зелено оцветяване на водата в отделни участъци на язовира. За изясняване характера и степента на вероятно замърсяване на водния обект от представител на Регионалната лаборатория са взети четири водни проби за изследване: 1 от яз. „Добри дял“, 2 от дере Брода и 1 от отпадъчните води, зауствани в дере Брода от производствено предприятие в района. Те ще се изследват по показателите: арсен, олово, хром (шествалентен), хром (общ), живак, никел, цинк, кадмий, мед, цианиди, нефтопродукти. На място водите на язовира и дерето са изследвани по показателите: рН, разтворен кислород и електропроводимост. Получените резултати съответстват на добро и умерено състояние на водния обект съгласно Наредба №Н-4 за характеризиране на повърхностните води. Пълните резултати от анализите на взетите водни проби ще бъдат готови след няколко дни. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.06", "title": " Язовир край Лясковец се оцвети в зелено, РИОСВ изследва причините\t\t\t"}
{"url": "https://trud.bg/%d0%b8%d0%b7%d1%87%d0%b8%d1%81%d1%82%d0%b8%d1%85%d0%b0-%d0%bc%d0%b0%d0%b7%d1%83%d1%82%d0%bd%d0%b8-%d1%82%d0%be%d0%bf%d1%87%d0%b5%d1%82%d0%b0-%d0%be%d1%82-%d0%bf%d0%bb%d0%b0%d0%b6%d0%b0-%d0%b2-%d0%bd/", "text": "Цялата южна ивица на плажа в Несебър е почистена от  . Концесионерът реагира мигновено и само за няколко часа замърсяване бе отстранено. Мазутните топчета са почистени по целия бряг, морската вода е с отлични качества, няма никакви отклонения от показателите, крайбрежието и пясъкът са абсолютно чисти. „Създадохме спешна организация и успяхме за много кратко време да отстраним замърсяването, без това да пречи на комфорта на туристите“, казаха от фирмата-концесионер. Втвърдени мазутни частици се появиха в морската вода преди три дни, като най-вероятният причинител на замърсяването е кораб, от който са били изпуснати. РИОСВ – Бургас извърши проверки по плажната ивица на Приморско, Несебър, Ахелой и плаж Алепу след сигнали на граждани за наличие на мазутни топчета. Инспекцията установи наличие на т.нар. катранени топчета и издаде предписание към концесионерите за почистване на плажовете. Във вторник РИОСВ отправи питане до „Морска администрация“ Бургас като компетентен орган, извършващ контрол за опазване на морската среда от замърсяване, причинено от плавателни съдове. От отговора става ясно, че вероятно се касае за т. нар. катранени топчета, които се получават като краен резултат от естественото обветряне на нефт или нефтопродукти след престой във водата. След престояване продължително време на дъното на морето обикновено се изхвърлят на брега, смесени с разпилени отпадъци в резултат на силен вятър и вълнение, каквито има през последните дни. В това им състояние тези остатъци не дават възможност да се определи кой е конкретният източник на замърсяването. Подобни замърсявания често са факт извън териториалното море на Република България, където е невъзможно да се проведе разследване. Единственият възможен начин за почистване е механичното им събиране от плажа, за което РИОСВ – Бургас е издало предписание на концесионерите на съответните плажове. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.06", "title": " Изчистиха мазутни топчета от плажа в Несебър, няма замърсяване на морето и пясъка"}
{"url": "https://trud.bg/%d1%80%d0%b0%d0%b7%d1%81%d0%bb%d0%b5%d0%b4%d0%b2%d0%b0%d1%82-%d0%bf%d1%80%d0%b8%d1%87%d0%b8%d0%bd%d0%b8%d1%82%d0%b5-%d0%b7%d0%b0-%d0%bf%d0%be%d0%b6%d0%b0%d1%80-%d0%b8%d0%b7%d0%bf%d0%b5%d0%bf%d0%b5/", "text": "Изясняват причините за пожар, който изпепелил 100 кв. м покривна конструкция и мебели в нощта срещу петък в Свищов. Сигнал за огнената стихия е подаден две минути преди полунощ. Шестима пожарникари са гасили огъня на ул. „Стефан Караджа”. Във Велико Търново пък 20 минути след полунощ живущи в кооперация на бул „България” потърсили съдействие от пожарникарите заради задимяване на общите стълбища. Оказало се, че димът е от ел.захранването на асансьора, което било изключено. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.06", "title": " Разследват причините за пожар, изпепелил покрив и мебели в къща в Свищов\t\t\t"}
{"url": "https://trud.bg/%d1%84%d0%b5%d0%bd%d0%be%d0%b2%d0%b5-%d0%bd%d0%b0-%d0%b0%d0%bd%d0%b3%d0%bb%d0%b8%d1%8f-%d0%bf%d0%be%d0%bb%d1%83%d0%b4%d1%8f%d1%85%d0%b0/", "text": "Феновете на Англия буквално полудяха в навечерието на двубоя с Швеция. В страната се наблюдава тенденция хора да напускат работа, за да посетят срещата в Самара, а и потенциалните следващи срещи на отбора. Манията нарастна, след като от ФИФА пуснаха в продажба допълнителни 2000 билета. Но британците са недоволни, тъй като новината за пропуските е дошла твърде късно.  Известна лондонска компания за чартърни полети разкри, че е залята от запитвания за полети до руския град.  „Две отделни групи фенове вече са резервирали Boeing 737 ВИП чартър за полуфинала в сряда – разкри говорител на компанията. – Средната цена за наемането на целия самолет е 250 000 паунда за двупосочен билет, което е малко над 4000 паунда на човек.“  Друг фен на „трите лъва“ пък стигна още по-далеч – направи си татуировка с имената на всички 23 футболисти на тима. По този начин привърженикът спазил обещанието си да стори това, ако любимците му намерят място сред най-добрите осем в света.", "date": "2018.07.06", "title": " Фенове на Англия полудяха"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bd%d0%b0%d0%bd%d0%ba%d0%be%d0%b2-%d0%bf%d0%be%d0%b4%d0%bf%d0%b8%d1%81%d0%b0-%d1%80%d0%b0%d0%bc%d0%ba%d0%be%d0%b2%d0%b8-%d1%81%d0%bf%d0%be%d1%80/", "text": "Рамкови споразумения за сътрудничество при реализацията на тунел под връх Шипка, автомагистрала „Черно море“, автомагистрала „Русе – Велико Търново“, автомагистрала „Хемус“, скоростния път „Видин – Ботевград“ и др. приоритетни обекти подписа днес министърът на регионалното развитие и благоустройството Николай Нанков с пет големи китайски компании, съобщават от МРРБ. Фирмите, които проявяват интерес към инвестиция в пътни инфраструктурни проекти в България, са China Communications Construction Co, China Road and Bridge Corporation, CITIC Construction, MIZRAHI REAL ESTATE GROUP inc. съвместно с China Machinery Engineering Corporation, и Quantum Global Solutions съвместно с PowerChina INTERNATIONAL GROUP LIMITED. Свързаността е основен приоритет за нас, каза министър Николай Нанков по време на церемонията и напомни, че през страната ни преминават пет трансевропейски транспортни коридора. Като предимства за България той определи не само стратегическото географско положение с директен достъп от Европа до Близкия Изток и Азия, но и добрите условия за бизнес, стабилността, членството ни в ЕС и др. Уверени сме, че следва да имаме важна роля в процеса на свързване на Европа с Азия, тъй като през България преминава връзката със Западна Европа по река Дунав и най-пряката връзка през Черно море и Персийския залив по Пътя на коприната, заяви още регионалният министър. Николай Нанков напомни, че през последните години интензивният политически диалог между България и Китай създаде рамка за ползотворно сътрудничество във всички сфери, както и че страната ни подкрепя и участва в различните формати на Инициативата за сътрудничество между азиатската страна и държавите от Централна и Източна Европа. Той обърна внимание на поддържания от Министерството на регионалното развитие и благоустройството диалог с китайската страна и припомни за подписаното през 2016 г. Споразумение за сътрудничество с Министерството на жилищата и развитието на градските и селските райони. Министърът обясни, че така са създадени условия за укрепване и разширяване на двустранните отношения в областта на строителството и архитектурата и е създадена предпоставка за установяване на трайно партньорство и засилване на икономическите връзки. В продължение на установения диалог, и в рамките на инициативата 16+1, която България разглежда като допълнителна възможност за разширяване на връзките с Китай, са проведени редица срещи между представители на МРРБ и потенциални китайски инвеститори, резултат от които са подписаните днес споразумения. Целта им е продължаване на диалога и намиране на оптималните модели за реализиране на инфраструктурни проекти у нас – без държавни гаранции, при отчитане интересите на двете страни и задълженията на България като държава-член на ЕС и в съответствие с действащата нормативна рамка. За изпълнение на всяко от Рамковите споразумения двете страни ще подготвят План за действие с конкретни следващи стъпки. След подписването им предстои да се разработи механизъм за реализация на проектите, който ще бъде в съответствие с националното законодателство и добрите европейски практики. Приветстваме китайските инвестиции в България, тъй като към момента обемът им не отговаря на потенциала на икономическите ни отношения. Радваме се, че интересът Ви към България е сериозен. Това е ясен знак, че виждате възможности за растеж и развитие у нас. Инвестициите на китайските компании биха били плюс за икономиката ни, тъй като те са на светло, иновативни, осигуряват работни места и са социално отговорни, каза още министър Николай Нанков. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.06", "title": " Министър Нанков подписа рамкови споразумения за сътрудничество с пет китайски компании"}
{"url": "https://trud.bg/%d1%81%d0%bb%d0%b0%d0%b2%d0%b8%d1%88%d0%b0-%d0%b9%d0%be%d0%ba%d0%b0%d0%bd%d0%be%d0%b2%d0%b8%d1%87-%d0%bd%d0%b5%d0%b9%d0%bc%d0%b0%d1%80-%d1%82%d1%80%d1%8f%d0%b1%d0%b2%d0%b0-%d0%b4%d0%b0-%d0%b5-%d0%b8/", "text": "Славиша Йоканович се превърна в едно от най-популярните имена в английския футбол. Сърбинът бе изритан от „Левски“ след по-малко от 20 мача, а сега вкара „Фулъм“ във Висшата лига. Говори се, че е и вариант за треньор на „Челси“. И докато чака развитие за бъдещето си, Йоканович анализира световното първенство в Русия. Последният му коментар е за три от големите звезди на мондиала. Неймар Бразилецът показа повече хубаво, отколкото лошо лице на мондиала. Върху раменете му има прекалено много напрежение. Всеки ден трябва да се занимава с нещо. Неймар може да носи прекрасни моменти и отборът му се грижи за него. Но има и ситуации като тази с Мексико, която раняват имиджа му. Трудно е някой съдия да го изгони за симулация въпреки наличието на ВАР. Ако иска да бъде от ранга на Кристиано Роналдо и Лионел Меси, той трябва да стане джентълмен. Не е нужно да пада на земята, за да печели респект. Килиън Мбапе Французинът е един от най-големите млади таланти по руските терени. Тих е, но е изключително агресивен, силен и невероятно бърз. Въпреки че вкара два гола срещу Аржентина и се изравни с Пеле, не вярвам, че има шанс да стигне неговия пиедестал. Доскоро Мбапе бе абсолютно неизвестен за футбола, но на 19 години прави фантастичен мондиал. Впечатляващо е спокойствието и самочувствието му пред гола. Лука Модрич Той е един от най-важните играчи на турнира. Както за повечето хърватски национали, сега е последният шанс на Модрич да стане световен шампион. Подобно на Англия и в техния лагер си мислят, че са имали късмет с жребия. За първи път чух за Модрич, когато играеше в „Динамо“ (Загреб). След това направи впечатляваща кариера в „Тотнъм“ и „Реал“. Модрич не вкара дузпата срещу Дания, но намери психически сили да се върне. На 32 години сега е неговият момент. Хари Кейн Още преди началото на световното предрекох, че той може да бъде голямата звезда. Кейн показа качествата си във всички важни моменти за Англия. Много е силен и има желанието да бъде успешен. Кейн притежава инстинкт на убиец, който е необходим на всеки класен нападател. Освен това е много мотивиран да бъде най-добрият. Да си национал на Англия е голямо психологическо натоварване, но Хари се справя отлично. Останалите му съотборници трябва да играят на неговото ниво, за да победят Швеция. Снимка: Twitter", "date": "2018.07.06", "title": " Славиша Йоканович: Неймар трябва да е и джентълмен"}
{"url": "https://trud.bg/%d0%bc%d0%b0%d1%8f-%d0%bc%d0%b0%d0%bd%d0%be%d0%bb%d0%be%d0%b2%d0%b0-%d0%b8%d1%81%d0%ba%d0%b0-%d0%b5%d0%b4%d0%bd%d0%be%d0%b2%d1%80%d0%b5%d0%bc%d0%b5%d0%bd%d0%bd%d0%be-%d1%80%d0%b0%d0%b7%d0%b3%d0%bb/", "text": "Омбудсманът Мая Манолова поиска Законът за личната помощ, Законът за социалните услуги и Законът за хората с увреждания да бъдат обсъждани едновременно. Така според нея ще бъдат защитени исканията и интересите на всички хора с увреждания и ще спре противопоставянето между исканията на майките на деца с увреждания и национално-представителните организации. След среща с хора с проблеми, която приключи по обед, Манолова обясни, че едновременното обсъждане в разумни срокове е компромисът, зад който тя застава, информира  . Проектозаконът за личната помощ вече беше внесен в Народното събрание, а социалното министерство работи по проектозаконите за хората с увреждания и Закона за социалните услуги. Очаква се Мая Манолова да дойде на среща с майките от палатковия протестен лагер, за да им представи предложения от нея компромис. Очакванията са също така майките да го приемат. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.06", "title": " Мая Манолова иска едновременно разглеждане на законите, свързани с хората с увреждания"}
{"url": "https://trud.bg/%d1%80%d1%83%d1%81%d0%b8%d1%8f-%d0%b2%d1%8a%d0%b2%d0%b5%d0%b4%d0%b5-%d0%b4%d0%be%d0%bf%d1%8a%d0%bb%d0%bd%d0%b8%d1%82%d0%b5%d0%bb%d0%bd%d0%b8-%d0%bc%d0%b8%d1%82%d0%b0-%d0%bd%d0%b0-%d1%81%d1%82%d0%be/", "text": "Русия въведе допълнителни мита в размер между 25-40% на някои стоки от САЩ като отговор на американските мита върху стоманата и алуминия. Решението беше подписано от премиера Дмитрий Медведев, съобщиха от Министерството на икономическото развитие на Руската федерация, цитирано от ТАСС. Въвеждат се мита за внос на пътно-строителна техника, нефтогазово оборудване и оптично влакно от САЩ. „Мерките се прилагат под формата на допълнителни по-високи ставки на вносните стоки“, обясни икономическият министър Максим Орешкин. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.06", "title": " Русия въведе допълнителни мита на стоки от САЩ"}
{"url": "https://trud.bg/%d0%bc%d0%be%d0%bc%d1%87%d0%b5-%d0%bf%d1%80%d0%be%d0%bf%d0%b0%d0%b4%d0%bd%d0%b0-%d1%81-%d0%ba%d0%be%d0%bb%d0%b0%d1%82%d0%b0-%d1%81%d0%b8-%d0%b2-%d0%be%d0%b3%d1%80%d0%be%d0%bc%d0%bd%d0%b0-%d0%b4%d1%83/", "text": "16-годишно момче падна с кола в огромна дупка на пътя. Случаят е от американския щат Минесота. Наложило се тийнейджърът да разбие един от прозорците на автомобила, за да излезе от него. За щастие, младежът се е разминал без тежки наранявания. Платното е пропаднало вследствие на много силни дъждове в района, обясниха органите на реда. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.06", "title": " Момче пропадна с колата си в огромна дупка на път в САЩ (ВИДЕО)"}
{"url": "https://trud.bg/%d0%bc%d0%b8%d1%81%d1%82%d0%b5%d1%80%d0%b8%d1%8f%d1%82%d0%b0-%d0%bd%d0%b0-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8%d1%82%d0%b5-%d0%b3%d0%bb%d0%b0%d1%81%d0%be%d0%b2%d0%b5/", "text": "Малко повече от месец след световната премиера на новият албум на „Мистерията на българските гласове“ е готово и видеото към още една от песните в него – „Рано Ранила“. В основата на песента е танцът Бучимиш, дал и заглавието на албума – „БууЧииМиш“. Освен танца, почитателите ще доловят осезаемо присъствието на бийтбокс шампиона Скилър. Той придава изключително съвременно звучене на песента и подсилва неравноделния й ритъм. В сингъл версията на „Рано Ранила“, която е различна от версията в албума, със соло на гъдулка се изявява Христина Белева. Участват също немският перкусионист Дейвид Кукерман и китаристът и басист – Петър Миланов. Автор на музиката е композиторът Петър Дундаков, който е и музикален продуцент на албума, а текстът е на Бояна Бункова. Продуцент на „Мистерията на българските гласове“ и на новият албум „БууЧииМиш“ е  . „Рано Ранила“ е една от най-енергичните песни в албума, определена от чуждата преса като носеща енергията на „ „, според публикации в италианското издание    и британското  . Британското списание       пък за участието на Скилър в песента добавя „ „. Песента е и една от четирите песни от албума,   от полското издание KVTL, заради бързото и живо темпо, в които силният бийт среща фоклорното пеене.  Поради тази причина, не случайно във фокусът на видеото, е съвременна млада двойка, през чийто поглед режисьорът Валери Милев намира връзката на фолклора с нашето съвремие. Видеото е заснето в градска среда – в София и край езерото Панчарево. Оператор е Антон Бакарски (познат като оператор на филма „Възвишение“), а хореографията е поверена на Маргарита Будинова. „Мистерията на българските гласове“ представи официално новия си албум в края на май тази година. „БууЧииМиш“ съдържа 12 нови произведения, специално написани за световноизвестният български състав, а това е първият им албум от 20 години насам. У нас албумът е достъпен за меломаните на  ,  , включващи и бонус тракове,  . Можете да го намерите в книжарици „Сиела“ в цялата страна, в бензиностанции OMV и Shell и в дигиталните платформи, както и  онлайн от сайта на  .", "date": "2018.07.06", "title": " “Мистерията на българските гласове” представя ново видео към песента “Рано Ранила”\t\t\t"}
{"url": "https://trud.bg/%d0%bf%d0%be%d0%b2%d0%b4%d0%b8%d0%b3%d0%bd%d0%b0%d1%85%d0%b0-%d0%be%d0%b1%d0%b2%d0%b8%d0%bd%d0%b5%d0%bd%d0%b8%d0%b5-%d0%bd%d0%b0-%d1%88%d0%b5%d1%84%d0%b0-%d0%bd%d0%b0-%d0%ba%d1%80%d0%b8%d0%bc%d0%b8/", "text": "Прокуратурата повдигна обвинение на Захари Захариев, началник на „Криминална полиция“ в Кюстендил, съобщиха от пресцентъра на прокуратурата. Причината е катастрофата в село Невестино, при която загина млад мъж. На 13 март тази година около 06.00 часа в село Невестино, област Кюстендил е настъпило пътно транспортно произшествие, при което почина млад мъж, за което се провежда досъдебно производство. За да се избегнат всякакви съмнения в обективността на разследването, наблюдавано от Окръжна прокуратура Кюстендил и за да се осигури бързина, обективност всестранност на разследването, на 13.04.2018 г. на основание чл.195 ал.5 от НПК главният прокурор разпореди досъдебното производство да се ръководи от Окръжна прокуратура София. Днес 06.07.2018 г. Софийска окръжна прокуратура привлече в качеството на обвиняем началник на „Криминална полиция“ в Кюстендил за престъпление по чл.343 ал.I б.“в“, вр.чл.342 ал.I пр.3 от НК и му е взета мярка за неотклонение „Подписка“. Разследването продължава. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.06", "title": " Повдигнаха обвинение на шефа на „Криминална полиция“ в Кюстендил заради катастрофа в село Невестино"}
{"url": "https://trud.bg/%d0%bb%d1%83%d0%b4%d0%be%d0%b3%d0%be%d1%80%d0%b5%d1%86-%d0%bf%d0%be%d1%81%d0%b2%d0%b5%d1%82%d0%b8-%d1%82%d1%80%d0%be%d1%84%d0%b5%d0%b9-%d0%bd%d0%b0-%d1%85%d0%b5%d1%80%d0%be/", "text": "Трета Суперкупа в историята си спечели „Лудогорец“. В четвъртък вечер „орлите“ надиграха с минималното 1:0 „Славия“ след гол на Клаудио Кешерю. Това бе и първо отличие на новия наставник на тима Пауло Аутуори. Бразилецът обаче показа джентълменство и посвети трофея на неговия предшественик Димитър Димитров-Херо.  „Искам да подаря тази победа на предишния наставник на „Лудогорец“ – обясни опитният треньор след мача в Стара Загора. – Той е бил част от отбора. Искам да поздравя и играчите. Всеки един мач е важен. Ние сме отбор, който иска да побеждава с дух. Има още неща, които трябва да добавим за следващите мачове.”  На обратния полюс пък бе неговият колега Златомир Загорчич, останал недоволен от представянето на „белите“.  „Лудогорец“ ни надигра, не ни позволиха нищо да направим.  Бяхме пълна трагедия. Какво мога да кажа след такъв мач? Ще се опитаме да подобрим играта си.“  Следващият мач на „орлите“ е на 11 юли срещу „Крусейдърс“ от предварителните кръгове на Шампионската лига.  – Какво е разликата между комара и жената?", "date": "2018.07.06", "title": " „Лудогорец“ посвети трофей на Херо"}
{"url": "https://trud.bg/%d0%ba%d0%be%d0%bb%d1%83%d0%bc%d0%b1%d0%b8%d0%b9%d1%86%d0%b8%d1%82%d0%b5-%d0%bf%d0%be%d1%81%d1%80%d0%b5%d1%89%d0%bd%d0%b0%d1%82%d0%b8-%d0%ba%d0%b0%d1%82%d0%be-%d0%b3%d0%b5%d1%80%d0%be%d0%b8/", "text": "Геройско посрещане организираха феновете в Богота на националния отбор на Колумбия. Десетки хиляди чакаха футболистите на летището и след това следваха автобуса на отбора из града. Колумбия отпадна на осминафинал след дузпи срещу Англия.  И въпреки това полицията в страната е нащрек. Нови смъртни заплахи са получили Матеус Урибе и Карлос Бака, които изпуснаха по една дузпа срещу Англия.  Над 190 000 колумбийците се подписаха под петиция ФИФА да нареди преиграване на мача, защото съдията дал несъществуваща дузпа за „трите лъва“.", "date": "2018.07.06", "title": " Колумбийците посрещнати като герои"}
{"url": "https://trud.bg/%d0%bf%d0%b5%d0%b4%d1%80%d0%be-%d0%b5%d1%83%d0%b6%d0%b5%d0%bd%d0%b8%d0%be-%d1%89%d0%b5-%d0%b8%d0%b3%d1%80%d0%b0%d0%b5-%d1%81-%d1%84%d0%bb%d0%b0%d0%bd%d0%b5%d0%bb%d0%ba%d0%b0%d1%82%d0%b0-%d0%bd%d0%b0/", "text": "„Берое“ финализира продажбата на правата на Педро Еуженио на „Алтай“ и играчът вече официално е футболист на турския тим. Той се присъедини за втори път към старозагорския отбор през лятото на 2017 г. и през изминалия сезон взе участие в 32 мача, в които реализира 16 попадения. Ръководството на „Берое“ му благодари за съвместната работа и му пожелава успех с новия отбор, съобщиха от пресслужбата на зелено-белите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.06", "title": " Педро Еуженио ще играе с фланелката на „Алтай”"}
{"url": "https://trud.bg/%d1%81%d0%b5%d1%81%d1%82%d1%80%d0%b0%d1%82%d0%b0-%d0%bd%d0%b0-%d0%bd%d0%b5%d0%b9%d0%bc%d0%b0%d1%80-%d0%b8%d0%bc%d0%b0%d0%bb%d0%b0-%d0%b7%d0%b0-%d0%b8%d0%b4%d0%be%d0%bb-%d0%b4%d1%80%d1%83%d0%b3-%d0%b8/", "text": "Рафаела, сестрата на бразилската звезда Неймар, имала за идол друг футболист. Става въпрос за английската легенда Дейвид Бекъм. Освен, че въздиша по бившият полузащитник на „Манчестър Юнайтед“, сестрата на Неймар стигнала до крайност. Рафаела сменила второто си име от „Да Силва Сантос“ на „Бекран“. В момента бразилката е в Русия, където подкрепя брат си на световното първенство. Рафаела дори припадна в мача срещу Коста Рика (2:0). Красавицата, която се изявява като фотомодел, не успя да издържи на напрежението при първия гол на „Селесао“, отбелязан от Филипе Коутиньо.", "date": "2018.07.06", "title": " Сестрата на Неймар имала за идол друг играч"}
{"url": "https://trud.bg/%d0%b8-%d1%84%d0%b5%d0%b9%d1%81%d0%b1%d1%83%d0%ba-%d1%81%d0%b5-%d0%b2%d0%ba%d0%bb%d1%8e%d1%87%d0%b8-%d0%b2-%d0%b1%d0%b8%d1%82%d0%ba%d0%b0%d1%82%d0%b0-%d0%b7%d0%b0-%d0%ba%d1%80%d0%b8%d1%81%d1%82%d0%b8/", "text": "Кристиано Роналдо е все по-близо до „Ювентус“. Медиите в Испания вече се сбогуваха с португалеца, а тези в Италия го приветстваха с добре дошъл. И докато се изясняваха заключителните щрихи от големия трансфер, португалецът получи още едно предложение. То обаче идва не от европейски гранд, а от най-голямата социална мрежа в света – фейсбук. Сайтът на Марк Зукърбърг има намерение да направи сериал, посветен на личния живот на 33-годишния футболист. Става въпрос за 13 епозида, които ще се излъчват във Facebook Watch – една от най-новите услуги на портала.  Самият играч пък ще заработи около 10 млн. долара, ако се съгласи. Именно Роналдо е и спортистът с най-много последователи във Фейсбук. Неговите фенове са над 120 млн.", "date": "2018.07.06", "title": " И фейсбук се включи в битката за Кристиано"}
{"url": "https://trud.bg/%d0%be%d1%82%d0%b1%d0%be%d1%80-%d0%bf%d1%83%d1%81%d0%bd%d0%b0-%d1%81%d0%b2%d0%be%d0%b9-%d0%b8%d0%b3%d1%80%d0%b0%d1%87-%d0%b2-%d1%80%d1%83%d1%81%d0%b8%d1%8f-%d0%b7%d0%b0-%d0%b4%d0%b0-%d0%b3%d0%bb/", "text": "Нискоразредният английски тим „Честърфийлд“ пусна своя футболист Лаурънс Магуайър на кратка екскурзия до Русия. 21-годишният бранител ще подкрепи на живо брат си Хари Магуайър за мача на Англия с Швеция от 1/4-финалите на световното първенство.  „За съжаление нашият играч Лаурънс Магуайър има руски вирус и ще му се наложи да лети до Русия, където да мине тестове – обясниха в щеговит тон от клуба. – Добрата новина е, че той ще бъде готов още в понеделник за тренировки.“", "date": "2018.07.06", "title": " Отбор пусна свой играч в Русия, за да гледа брат си"}
{"url": "https://trud.bg/%d0%b4%d0%b2%d0%b0%d0%bc%d0%b0-%d0%b1%d1%8a%d0%bb%d0%b3%d0%b0%d1%80%d0%b8-%d1%81%d0%b0-%d0%bd%d0%b0-%d0%b5%d0%b2%d1%80%d0%be%d1%84%d0%b8%d0%bd%d0%b0%d0%bb%d0%b8-%d0%b2-%d0%bb%d0%b5%d0%ba%d0%b0%d1%82/", "text": "Двама българи стигнаха финалите на европейското по лека атлетика до 18 г. в Унгария. Още с първия опит в хвърлянето на чук Валентин Андреев прати петкилограмовия уред на 77,59 метра, с което се справи с квалификационната норма от 73,00 м. Най-добрият резултат на таланта този сезон е 85,86 м, с което заема второ място в европейската ранглиста. С първо постижение за днешния финал се класира Михаил Кокан (Украйна) – 82,42 м, рекорд на шампионата.  За отличията ще спори и Яна Копчева в тласкането на гюле. Тя фиксира 14,73 м, а първа в квалификациите е Лизавета Дортс (Беларус) – 16,94 м. Само една стотна пък раздели Веселин Живков от финала на 100 м. Спринтьорът завърши за 10,87 секунди – четвърти. С последно, осмо време за решителното бягане се класира датчанинът Дибрак (10,86).", "date": "2018.07.06", "title": " Двама българи са на еврофинали в леката атлетика"}
{"url": "https://trud.bg/%d1%84%d0%b5%d0%bd%d0%be%d0%b2%d0%b5-%d0%be%d1%81%d0%b2%d0%b8%d1%80%d0%ba%d0%b0%d1%85%d0%b0-%d1%84%d1%80%d1%83%d0%bc-%d0%bf%d1%80%d0%b5%d0%b4%d0%b8-%d1%82%d1%83%d1%80-%d0%b4%d1%8c%d0%be-%d1%84%d1%80/", "text": "Крис Фрум, четирикратен шампион в „Тур дьо Франс“, бе освиркан от публиката преди старта на тазгодишното издание на колоездачната обиколка днес. До последно участието на британеца, лидер за отбора на „Team Sky“, бе под въпрос заради сериозни допинг нарушения. Във вторник състезателят бе оневинен от Международния колоездачен съюз. Но феновете не са убедени в правотата на Фрум, в чиято проба през септември бе открито забранено вещество.", "date": "2018.07.06", "title": " Фенове освиркаха Фрум преди „Тур дьо Франс“"}
{"url": "https://trud.bg/%d0%bf%d0%be%d0%bb%d0%b8%d1%86%d0%b8%d1%8f%d1%82%d0%b0-%d0%bd%d0%b0%d0%bc%d0%b5%d1%80%d0%b8-%d0%bd%d0%b5%d0%bb%d0%b5%d0%b3%d0%b0%d0%bb%d0%bd%d0%b8-%d0%b0%d0%bb%d0%ba%d0%be%d1%85%d0%be%d0%bb-%d0%b8/", "text": "Огромно количество безакцизен алкохол и цигари откриха старозагорските полицаи при своя акция, съобщи  . Вчера на влизане в града край с.Ракитница те спрели колата на 38-годишен мъж. Вътре имало голямо количество цигари без бандерол. Последвали претърсвания и в помещения обитавани и стопанисвани от мъжа. Така и дошъл и ударът – в нает от старозагореца склад в Индустриалната зона били иззети 13 360 литра алкохол в бидони, туби и други съдове без акциз, 4000 кутии нелегални цигари и 120 кг нарязан тютюн. Мъжът е арестуван. Той не е криминално проявен, но от Икономическа полиция са разкрили дейността му след сигнал. Работата по случая продължава. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.06", "title": " Полицията намери нелегални алкохол и цигари за хиляди левове у старозагорец"}
{"url": "https://trud.bg/%d0%be%d1%82%d0%ba%d0%b0%d0%b7%d0%b0%d1%85%d0%b0-%d1%81%d0%b2%d0%be%d0%b1%d0%be%d0%b4%d0%b0-%d0%bd%d0%b0-%d0%b4%d0%b2%d0%be%d0%b5%d0%bd-%d1%83%d0%b1%d0%b8%d0%b5%d1%86/", "text": "Пребил до смърт съседи с дръжка на брадва Осъден на доживотен затвор за убийството на семейство от Велинград поиска от Окръжния съд в Пазарджик по-леко наказание с мотива, че зад решетките е получил диабет и е минал на инсулин. Съдът обаче отказа на Борис Етрополски, тъй като е излежал едва 16,5 години зад решетките. Според магистратите, за да бъде заменена доживотна присъда с по-лека, задължително е да са изтекли поне 20 г. от началото на наказанието. Етрополски е в затвора от 2002 г. за убийство на семейство съседи – Ангел (58 г.) и Надежда (52 г.) Босневи от Велинград. 22-годишният тогава Борис планирал предварително и извършил престъплението по особено жесток начин. Ангел и Надежда били нападнати в дома им в кв. “Асфалтова база” на 5 декември 2001 г. Той подхвърлил кайма с отрова и умъртвил първо кучето на Босневи. Влязъл в къщата и пребил до смърт стопаните с дървена дръжка на брадва. Телата им били намерени на следващия ден от дъщеря им. Мотивът за зверството – грабеж на 15 000 лв. Борис бил разкрит и заловен още на следващия ден от полицията, а велинградчани искали да го линчуват на площада. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.06", "title": " Отказаха свобода на двоен убиец\t\t\t"}
{"url": "https://trud.bg/%d1%81%d0%bf%d0%b8%d1%80%d0%b0%d0%bd%d0%b5%d1%82%d0%be-%d0%bd%d0%b0-62-%d0%bb%d0%b5%d0%ba%d0%b0%d1%80%d1%81%d1%82%d0%b2%d0%b0-%d0%b7%d0%b0-%d0%b2%d0%b8%d1%81%d0%be%d0%ba%d0%be-%d0%ba%d1%80%d1%8a%d0%b2/", "text": "Действията по спирането на 62 лекарства са превантивни. Това каза Мери Пейчева, директор на Дирекция „Правни, административно-финансови дейности и управление на качеството“ в Изпълнителна агенция по лекарствата (ИАЛ), на брифинг във връзка с   за високо кръвно и сърдечна недостатъчност. „Агенцията по лекарствата предприе тези действия на базата на получен сигнал по системата за бързо уведомяване от Европейската агенция по лекарствата за замърсяване с примес на активното вещество валсартан, което се влага в производството на лекарствени продукти“, посочи Мери Пейчева, като уточни, че веществото се произвежда от китайски производител. „Само от този китайски производител са засегнатите лекарства“, поясни тя. По думите й Агенцията е издала заповед за блокиране на лекарствата, както са направили и всички останали държави-членки и продажбата им по аптеките вече е спряна. „Тези действия на Агенцията по лекарствата и на лекарствените агенции от всички държави-членки са превантивни, тъй като по информация на Европейската агенция по лекарствата няма данни за реализиране на генно-токсичност към настоящия момент“, обясни Мери Пейчева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.06", "title": " Спирането на 62 лекарства за високо кръвно и сърдечни проблеми е превантивно"}
{"url": "https://trud.bg/%d1%87%d0%b5%d1%82%d0%b8%d1%80%d0%b8-%d0%bb%d0%b0%d0%bf%d0%b8-%d1%81%d0%bf%d0%b0%d1%81%d0%b8-%d0%bf%d0%be%d1%81%d0%bb%d0%b5%d0%b4%d0%bd%d0%b0%d1%82%d0%b0-%d1%82%d0%b0%d0%bd%d1%86/", "text": "Екип на международната организация за защита на животните „Четири лапи“ и експерти от Парка за танцуващи мечки над Белица вчера транспортираха последната циркова мечка от съседна Сърбия до новия ѝ дом в Швейцария. Единадесетгодишният Напа, роден в зоопарк и прекарал почти целия си живот зад решетки, е първият обитател на новопостроения спасителен център за кафяви мечки „Ароза“ в швейцарския кантон Гризон. Мечокът Напа е роден в зоопарк в западната ни съседка, откъдето е продаден на местния цирк „Корона“. Още от малък е бил обучаван за участие в представления. След като през 2009 г. в Сърбия влиза в сила забрана за използването на диви животни в цирка, Напа е затворен в клетка и прекарва там дните си до 2016 г., когато властите се намесват и конфискуват мечока. Докато се намери решение за бъдещето му, той е временно настанен в зоопарка в разположения близо до границата с Унгария град Палич. В началото на тази година стана ясно, че „Четири лапи“ може да осигури нов дом за Напа в своя нов спасителен център в Швейцария. В понеделник екип от специалисти на „Четири лапи“ от няколко европейски държави пристигна в Палич, за да подготви Напа за дългия път. Беше извършен медицински преглед, който потвърди, че мечокът е в добро общо състояние и може да издържи 30-часовия преход. Самото пътуване се осъществи със специализирана линейка, собственост на Парка за танцуващи мечки край Белица. Благодарение на опитния български екип, участвал в редица подобни транспортни предизвикателства, включително и преместването на българските лъвове Масуд, Терез и Асен до Холандия по-рано тази година, пътуването беше безпроблемно. Новият дом на Напа се намира в разположения в сърцето на Алпите кантон Гризон, известен с множеството си природни забележителности и ски курорти. На площ от около 30 декара обитателите на спасителния център „Ароза“ могат да се радват на условия, подобни на тези в естествената им среда. Освен Напа, там в следващите месеци ще бъдат настанени още 4 мечки, спасени от различни краища на Европа. Официалното откриване на първия спасителен център за кафяви мечки в Швейцария ще бъде в началото на следващия месец. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.06", "title": " „Четири лапи“ спаси последната танцуваща мечка в Сърбия"}
{"url": "https://trud.bg/%d0%bc%d0%b8%d1%82%d0%bd%d0%b8%d1%87%d0%b0%d1%80%d0%b8-%d0%be%d1%82-%d1%81%d0%b2%d0%b8%d1%89%d0%be%d0%b2-%d1%80%d0%b0%d0%b7%d0%ba%d1%80%d0%b8%d1%85%d0%b0-%d0%bf%d1%80%d0%be%d0%b4%d0%b0%d0%b2%d0%b0/", "text": "Инспектори от Митница Свищов са установили мъж, търгуващ с нелегални акцизни стоки на паркинга на супермаркет в Плевен. Мъжът се оказал техен стар познайник, нееднократно наказван за същите нарушения. На 4 юли митническите инспектори установили, че 46-годишен мъж за пореден път продава нелегално алкохол. В автомобила му са открити 56 пластмасови бутилки с вместимост по 0,500 л, съдържащи етилов алкохол. Общото количество е 28 литра, за които мъжът не е могъл да представи документи за произход и платен акциз. По преценка на прокурор от Районна прокуратура – Плевен, предвид факта, че на лицето нееднократно са налагани административни наказания за подобни деяния, този път по случая е образувано досъдебно производство. В последствие по неотложност е извършено претърсване и изземване в жилището на 46-годишния мъж. Там са открити около 1,500 кг тютюн за пушене, също без документи. Проби от алкохола и тютюна са взети и ще бъдат изпратени за лабораторен анализ по образуваното досъдебно производство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.06", "title": " Митничари от Свищов разкриха продавач на нелегална ракия\t\t\t"}
{"url": "https://trud.bg/%d0%b4%d0%b8%d1%81%d1%86%d0%b8%d0%bf%d0%bb%d0%b8%d0%bd%d0%b0%d1%80%d0%bd%d0%be-%d0%bd%d0%b0%d0%ba%d0%b0%d0%b7%d0%b0%d0%bd%d0%b8%d0%b5-%d0%b3%d1%80%d0%be%d0%b7%d0%b8-%d0%b4%d0%b8%d1%80%d0%b5%d0%ba/", "text": "Процедура по дисциплинарно наказание е започната срещу директорката на детска градина „Бодра смяна“ в Горна Оряховица, в която през миналата седмица стана тежък инцидент с четиригодишно момиченце. Това съобщи кметът на Горна Оряховица инж. Добромир Добрев. На 28 юни по обяд, докато си играела 4- годишната Ламбина понечила да вземе конструктор от шкаф с играчки. В този момент обаче шкафът се сринал върху нея. Инцидентът станал по време на сборната група, която в този момент била под надзора на леличката и учителката по музика. Повече от час след инцидента обаче нито медицинското лице в градината, нито директорката са повикали Спешна помощ. Обадили се на майката, която пристигайки на място открила обезобразено детето си. Момиченцето първо било прието в горнооряховската болница, а след това прехвърлено в УМБАЛ в Плевен. Още от първия ден на инцидента родителите са категорични, че пряка отговорност за случилото се има ръководството, което не е осигурило достатъчно сигурност на децата. Директорката Жанета Атанасова заяви по телефона, че не иска да коментира случая, за да не пречи на разследването. „Взети са писмени обяснения от директорката. След депозирането им в деловодството на Община Горна Оряховица е започнала процедура по дисциплинарно наказание“, съобщи кметът на Горна Оряховица инж. Добромир Добрев. От местната управа продължават с проверките по случая с пострадалото момиченце. До седмица ще станат ясни всички обстоятелство, както и защо компетентните институции не са уведомени в срок за този инцидент. Междувременно чрез Фейсбук се организира протест на родители заради инцидента в детското заведение. Той е насрочен за 16 юли от 8 до 11 часа в Горна Оряховица. До момента за участие в него са се записали над 100 човека. спомен този шкаф е разпределен на секции и върху него децата слагат играчките. Ако не беше моето дете щеше да бъде някое друго. Това е сериозна травма удар в главата!“, коментира възмутен дни след инцидента бащата на Ламбина Иван Ламбов. Бащата е гневен, тъй като Ламбина вече била отекла и неузнаваема, а от персонала го информирали с думите : „Елате тука малката нещо си е удари носленцето!“. Лекарите обаче установили, че два от хрущялите на носа на детето са счупени и има сериозен кръвоизлив в окото, което наложило спешна операция в плевенска болница. Въпреки успешната операция в Плевен обаче, състоянието на едното око не е добро и родителите ще търсят специалисти- офталмолози, за да се предотврати увреждането му. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.06", "title": " Дисциплинарно наказание грози директорка на забавачка в Горна Оряховица заради тежка контузия на дете"}
{"url": "https://trud.bg/%d0%bd%d0%be%d0%b2%d0%b0-%d0%b4%d0%b5%d1%82%d1%81%d0%ba%d0%b0-%d0%bf%d0%bb%d0%be%d1%89%d0%b0%d0%b4%d0%ba%d0%b0-%d0%be%d1%82%d0%ba%d1%80%d0%b8%d1%85%d0%b0-%d0%b2-%d0%bc%d0%be%d0%bd%d1%82%d0%b0%d0%bd/", "text": "Нова детска площадка бе изградена в центъра на квартал „ Мала Кутловица” в Монтана с усилията и помощта на общинската управа, неправителствени организации и дарители. 3000 лева за строежа на съоръжението са предоставени от Фонда за подпомагане на общностни инициативи, а близо още толкова- от дарения. Финансовият ресурс на фонда, създаден с решение на Общинския съвет през 2017 г., се формира от средства от общинския бюджет, от Платформа АГОРА, с подкрепата на фондация „Америка за България“ и от дарения. „Проектът на читалището в „Мала Кутловица” за детска площадка бе един от общо двадесет и шестте, които кандидатстваха пред фонда. Благодаря на всички дарители, които се включиха допълнително, за да се осъществи този проект”, заяви кметът на Мотана Златко Живков на откриването на площадката. Той обеща през следващата година за фонда да бъдат осигурени повече средства от общинския бюджет. Така ще бъдат подпомогнати инициативи на неправителствени организации, читалища, местни културни институции и неформални граждански групи, които работят на територията на Община Монтана. В първият етап от стартирането на фонда са финансирани 6 проекта на читалищата в Славотин, в Монтана, във Винище, в Стубел и в квартал „ Мала Кутловица”. Отпуснати са средства за закупуване на носии за фолклорни състави, за изграждане на детска площадка, открита сцена и създаване на младежки клуб. Вторият етап за кандидатстване ще стартира след дни. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.06", "title": " Нова детска площадка откриха в Монтана"}
{"url": "https://trud.bg/%d1%84%d0%b8%d0%bd%d0%b0%d0%bb%d0%bd%d0%b8%d1%82%d0%b5-%d0%be%d1%82-%d0%b2%d0%be%d0%bb%d0%b5%d0%b9%d0%b1%d0%be%d0%bb%d0%bd%d0%b0%d1%82%d0%b0-%d0%bb%d0%b8%d0%b3%d0%b0-%d0%bd%d0%b0-%d0%bd%d0%b0%d1%86/", "text": "MAX Sport 1 ще следи на живо през уикенда решителните двубои от финалния турнир на волейболната Лига на нациите. Полуфиналите ще се изиграят в събота от 15 и от 17,30 часа, като преди и след двата мача ще има коментарно студио. Експертни анализи ще има и преди битката за титлата в неделя от 21,45 часа. По-рано, от 18 часа, е мачът за третото място.  В група „А“ Бразилия си гарантира класиране за полуфиналите след загуба от Франция с 2:3 и победа над Сърбия с 3:0. „Плавите“ и „петлите“ ще определят втория финалист от групата.  В група „Б“ Русия и САЩ стигнаха полуфиналите след победи над световния шампион Полша, който се прибират у дома. Двата отбора ще решат от коя позиция ще атакуват полуфиналите след директен сблъсък помежду си. През уикенда MAX Sport 2 ще излъчи най-силното UFC събитие за годината до момента – между шампиона в тежка категория на UFC Стипе Миочич и този в полутежка – Даниел Кормие. Досега Миочич три пъти подред защити титлата си. Кормие обаче е реална заплаха за шампиона с ненадминатите си умения по борба, които му донесоха трофея при полутежките.", "date": "2018.07.06", "title": " Финалните от волейболната Лига на нациите по MAX Sport 1"}
{"url": "https://trud.bg/%d0%bd%d0%b0%d0%b4-400-%d0%ba%d0%be%d0%bb%d0%b5%d0%ba%d1%82%d0%b8%d0%b2%d0%b0-%d1%89%d0%b5-%d0%b2%d0%b7%d0%b5%d0%bc%d0%b0%d1%82-%d1%83%d1%87%d0%b0%d1%81%d1%82%d0%b8%d0%b5-%d0%b2-%d0%be%d1%81%d0%bc/", "text": "Осмото издание на Националния фолклорен фестивал „Фолклорен извор“ ще се проведе от 5 до 8 август в свищовското село Царевец. Ще участват над 5000 изпълнители и над 400 колектива. В тазгодишното издание на фестивала изключително сериозно участие са заявили ученици от професионалните училища за фолклор в Котел, Широка лъка, Варна, София, Бургас и др. Желанието на все повече млади хора да станат част от фолклорното събитие е изключително радостно и много показателно за младия дух на фестивала и неговата популярност сред професионалните среди. НФФ „Фолклорен извор“ е фестивал с конкурсен характер, в който участниците се оценяват от професионално жури в състав: Председател Юлия Цанкова – фолклорист, преподавател и дългогодишен автор на радио програми и водещ; д-р Силва Хачерян – началник отдел „Международно сътрудничество и регионални дейности” в Министерството на културата; проф. Елена Кутева – директор на Държавен фолклорен ансамбъл „Филип Кутев“; Гуна Иванова – народна певица; Даниел Спасов – народен певец, автор, продуцент и водещ на телевизионни предавания; Димитър Манов – хореограф и Генчо Генчев – председател на фестивала и кмет на община Свищов. Фолклорният фестивал се организира под егидата на Министерството на културата и е част от културния календар на община Свищов. Всяка година, в началото на месец август крайдунавският град се радва на хиляди посетители, дошли като туристи или участници на НФФ „Фолклорен извор“. Четирите фестивални дни допринасят за един особен колорит и усещане за богатството на българския фолклор чрез музика, песни и танци. По традиция всяка от фестивалните вечери завършва с концерт на утвърдени и популярни състави, и изпълнители, който организаторите подаряват на своите гости. Предстоящото издание на Национален фолклорен фестивал „Фолклорен извор“ ще предложи на публиката силно международно присъствие. Още в първия фестивален ден на сцената ще се представят артистите от ансамбъл „Мерани“ Тбилиси, Грузия. Техния концерт ще се състои след приключването на конкурсната програма, след 20.30 часа, в летния театър на село Царевец. Ансамбълът ще представи невероятно атрактивния грузински фолклор, с което ще постави началото на поредицата от вечерни концерти. През четирите дни специални гости ще бъдат още солистите от вокалния ансамбъл „Мистерия на българските гласове“, ансамбъл „Пирин“, състави от Русия и Коста Рика, и певицата Нелина, която ще закрие осмото издание на НФФ „Фолклорен извор“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.06", "title": " Над 400 колектива ще вземат участие в осмото издание на „Фолклорен извор“ в Свищовско\t\t\t"}
