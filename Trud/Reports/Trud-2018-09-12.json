{"url": "https://trud.bg/%d1%82%d0%b8%d1%80-%d1%80%d0%b0%d0%b7%d0%bc%d0%b0%d0%b7%d0%b0-%d0%ba%d0%be%d0%bb%d0%b0-%d0%bd%d0%b0-%d0%bf%d1%8a%d1%82%d1%8f-%d0%bc%d0%b5%d0%b6%d0%b4%d1%83-%d0%b2%d1%80%d0%b0%d1%86%d0%b0-%d0%b8-%d0%b2/", "text": "Тежка катастрофа е станала на пътя между Враца и Вършец, съобщи  . Инцидентът се е случил на около километър след разклона от международния път Е-79 за курортния град. ТИР с естонска регистрация е пътувал в посока Вършец, когото решил да избегне дълбока дупка на пътя и навлязъл в насрещното. В този момент обаче срещу него идвал лек автомобил “Фолксваген Пасат” със софийска регистрация. Шофьорът на колата се опитал да избегне сблъсъка, но не успял и се ударил в камиона, след което се обърнал в канавката. При удара водачът на “Пасат”-а е пострадал сериозно, а шофьорът на камиона и спътникът му са с по-леки травми. Свидетели на инцидента разказаха пред BulNews, че са подавали десетки сигнали до АПИ за трагичното състояние на пътя. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.12", "title": " Тир размаза кола на пътя между Враца и Вършец, трима души пострадаха"}
{"url": "https://trud.bg/%d1%82%d0%b5%d1%80%d0%b5%d0%b7%d0%b0-%d0%bc%d0%b5%d0%b9-%d0%b0%d0%ba%d0%be-%d0%bd%d0%b5-%d0%bf%d0%be%d1%81%d1%82%d0%b8%d0%b3%d0%bd%d0%b5%d0%bc-%d1%81%d0%bf%d0%be%d1%80%d0%b0%d0%b7%d1%83%d0%bc%d0%b5/", "text": "Ако Великобритания не постигне с Европейския съюз споразумение за напускането на общността, ще се промени и изразеното от нея съгласие да плати за напускането на съюза, каза министър-председателката Тереза Мей, предаде Ройтерс. Като част от сделката за Брекзит Великобритания се съгласи да плати на ЕС между 35 и 39 милиарда евро през следващите десетилетия. „Ние сме държава, която зачита задълженията си, вярваме във върховенството на закона и затова вярваме в спазването на правните си задължения“, каза Мей пред парламента. „Но . . . конкретното предложение беше направено в духа на желанието ни да постигнем споразумение с Европейския съюз и въз основа на принципа, както и самият ЕС каза, че нищо не е договорено, докато не е договорено окончателно, без сделка становището ни се променя“. Междувременно около 50 законодатели тори, привърженици на Брекзит и опоненти на Мей, се събраха, за да обсъдят как и кога могат да я принудят да подаде оставка, съобщи Би Би Си. Бунтарите се противопоставят на предложението й да запази връзката на Обединеното кралство с правилата на ЕС след Брекзит, което, според тях, ще обвърже Великобритания с блока и страната няма да е в състояние да сключва нови търговски договори с други държави. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.12", "title": " Тереза Мей: Ако не постигнем споразумение с ЕС за Брекзит, ще се промени сумата, която сме готови да платим"}
{"url": "https://trud.bg/%d1%82%d0%be%d0%bf%d0%b0%d0%bb%d0%be%d0%b2-%d0%b8-%d0%ba%d0%b0%d1%81%d0%bf%d0%b0%d1%80%d0%be%d0%b2-%d1%81%d0%b8-%d1%80%d0%b0%d0%b7%d0%bc%d0%b5%d0%bd%d0%b8%d1%85%d0%b0-%d0%bf%d0%be%d0%b1%d0%b5%d0%b4/", "text": "Веселин   Топалов   и   Гари   Каспаров   си   размениха   по   една   победа   и   завършиха   наравно   други   две   партии   в   супертурнира  „960“  в   Сейнт   Луис   САЩ Надпреварата   се   провежда   по   т нар правила   на   Боби   Фишер при   които   играчите   започват   с   различна   подредба   на   фигурите Българинът   спечели   втората   и   загуби   четвъртата   партия в   които   имаше   белите   фигури докато   с   черните   направи   две   ремита „ Най – добрият   начин   да   играеш   с   Гари   е   да   забравиш   кой   точно   седи   срещу   теб  –  заяви   Топалов . –  Най – силното   ти   оръжие   са   добрите   ходове .“ Нетрадиционният   турнир   среща   едни   от   водещите   играчи   в   момента катосрещу   участниците   са   още   Хикару   Накамура   и   Уесли   Со САЩ Пьотър   Свидлер Русия Аниш   Гири Холандия Левон   Аронян Армения и   др", "date": "2018.09.12", "title": " Топалов и Каспаров си размениха победи"}
{"url": "https://trud.bg/%d0%be%d1%89%d0%b5-%d0%b3%d0%be%d0%bb%d1%8f%d0%bc-%d0%b2%d0%be%d0%bb%d0%b5%d0%b9%d0%b1%d0%be%d0%bb-%d0%b2-%d1%80%d1%83%d1%81%d0%b5-%d0%b8-%d0%bf%d0%bb%d0%be%d0%b2%d0%b4%d0%b8%d0%b2/", "text": "Големият   волейбол   дойде   в   Русе   със   световното   първенство ,  но   подмина   Пловдив ,  който   не   успя   да   влезе   сред   градовете – домакини   на   шампионата   в   България   и   Италия .  И   двата   града   обаче   ще   приемат   волейболни   прояви   от   най – висок   клас   през   следващите   години . Русе   е   фаворит   за   домакин   на   европейското   първенство   за   жени   през  2021- а ,  обяви   вицепрезидентът   на   волейболната   федерация   Любо   Ганев .  Той   се   прибра   в   родния   град ,  за   да   даде   старт   на   световното   там   заедно   с   кмета   Пламен   Стоилов . „ Сигурен   съм ,  че   ще   направим   едно   страхотно   световно   първенство  –  добави   гигантът . –  Получихме   поздравления   за   организацията   от   ръководителите   на   международната   федерация .“ Ганев   представи   и   фотоалбума  „ Любо   Ганев .  Светът   отвисоко “  с   автори   шефът   на   спортния   отдел   на  „ Труд “  Владимир   Памуков ,  Тодор   Шабански   и   доайена   на   спортната   фотография   Бончук   Андонов . Пловдив   пък   ще   види   волейбол   на   световно   равнище   още   следващата   година .  Зала  „ Колодрума “  ще   приеме   турнир   от   Лигата   на   нациите   за   мъже .  В   Града   под   тепетата   ще   пристигнат   отборите   на   Иран ,  Сърбия   и   САЩ ,  а   мачовете   са   от  28  до  30  юни . „ Това   е   още   едно   доказателство ,  че   многофункционална   спортна   зала  „ Колодрума “  е   една   от   най – добрите   страната  –  заяви   пловдивският   кмет   Иван   Тотев . –  В   нея   може   да   се   организира   подобно   авторитетно   мероприятие   и   да   посрещне   както   отбори   по   волейбол   на   световно   ниво ,  така   и   техните   фенове .“", "date": "2018.09.12", "title": " Още голям волейбол в Русе и Пловдив"}
{"url": "https://trud.bg/%d0%bb%d0%be%d0%b4%d0%ba%d0%b8-%d0%b7%d0%b0-6-%d0%bc%d0%bb%d0%bd-%d0%b5%d0%b2%d1%80%d0%be-%d0%b2-%d0%ba%d0%b0%d0%bd%d0%b0%d0%bb%d0%b0-%d0%b2-%d0%bf%d0%bb%d0%be%d0%b2%d0%b4%d0%b8%d0%b2/", "text": "Общо  6  милиона   евро   е   стойността   на   всичките  400  лодки ,  които   участват   на   световното   първенство   по   гребане   в   Пловдив .  Това   сочи   експертната   оценка   на   германеца   Хелмут   Емпахер ,  собственик   на   една   от   най – големите   компании   за   производство   на   лодки   в   Европа .  Компанията   му  „ Емпахер “  е   една   от   двата   най – големи   производителя   наред   с   италианската  „ Филипи “. „ Лодката   трябва   да   е   лека   и   да   не   се   усуква   по   оста   си   по   време   на   гребане ,  за   да   издържа   на   силата ,  с   която   здрави   мъже   и   жени   натискат   греблата “,  твърди   Давиде   Филипи ,  собственик   на   италианската   компания . Феновете   на   гребането   обаче   не   успяха   да   се   насладят   докрай   на   майсторската   изработка   на   лодките   и   мощта   на   гребците ,  тъй   като   силният   насрещен   вятър   над   канала   в   Пловдив   доведе   до   прекратяването   на   гонките   вчера .", "date": "2018.09.12", "title": " Лодки за 6 млн. евро в канала в Пловдив"}
{"url": "https://trud.bg/%d0%be%d1%82%d0%bb%d0%be%d0%b6%d0%b8%d1%85%d0%b0-%d0%b4%d0%b5%d0%bb%d0%be%d1%82%d0%be-%d0%b7%d0%b0-%d0%be%d0%bb%d0%b8%d0%bc%d0%bf%d0%b8%d0%ba/", "text": "Окръжният съд в Никозия отложи делото за обявяване в ликвидация на кипърското застрахователно дружество “Олимпик” за 17 октомври, като дотогава ще могат да бъдат подадени възражения. Решението на съда ще отложи и възможността българските клиенти на дружеството да получат парите си. Отлага се поне с месец и изплащането на обезщетенията от кипърския Гаранционен фонд за причинени при катастрофа имуществени и неимуществени щети от хора с “Гражданска отговорност” от “Олимпик”. Ликвидатор в кипърския застраховател, който осъществяваше дейност в България чрез клон, беше назначен на 17 август. В резултат от 18 август всички действащи дотогава застраховки на “Олимпик” бяха прекратени. В България близо 200 хил. души имаха застраховки “Гражданска отговорност” от тази компания. За неизтеклата част от договора застрахователят трябва да върне получените премии. Това обаче ще бъде част от общата процедура по ликвидация на дружеството. Дължимите суми може да бъдат изплатени в края на ликвидацията, ако компанията има достатъчно активи, но процедурата ще отнеме повече от 5 години, смятат експерти.", "date": "2018.09.12", "title": " Отложиха делото за „Олимпик“\t\t\t"}
{"url": "https://trud.bg/%d0%bb%d1%8a%d0%b2%d0%b8%d1%86%d0%b8%d1%82%d0%b5-%d0%b7%d0%b0%d0%bb%d0%b0%d0%b3%d0%b0%d1%82-%d0%bd%d0%b0-%d0%ba%d0%be%d0%bb%d0%b5%d0%ba%d1%82%d0%b8%d0%b2%d0%b0/", "text": "Липсата   на   звездите   Елица   Василева   и   Добриана   Рабаджиева   няма   да   се   усети   в   женския   национален   тим   по   волейбол   на   световното   първенство   в   Япония ,  което   започва   в   края   на   месеца ,  сигурен   е   селекционерът   Иван   Петков . „ В   контролите   бяхме   на   добро   ниво   и   във   всеки   следващ   мач   се   виждаше   израстване заяви   треньорът Няма   смисъл   да   коментираме   отсъстващите важното   е   да   имаме   добър   отбор който   трябва   да   играе   така че   липсата   на   никоя   да   не   се   усеща Капитанката   Христиан   Русева   смята че   големият   коз   на лъвиците е   колективът „ Петков   изгради   много   стабилен   колектив   и   на   всяка   от   нас   й   е   много   приятно   да   е   в   залата   една   с   друга призна   Русева", "date": "2018.09.12", "title": " „Лъвиците“ залагат на колектива"}
{"url": "https://trud.bg/%d0%bb%d0%be%d0%b7%d0%b0%d0%bd-%d0%bf%d0%b0%d0%bd%d0%be%d0%b2-%d0%bd%d0%b5-%d1%83%d0%b2%d0%b0%d0%b6%d0%b8-%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82%d0%b0-%d0%be%d0%b1%d0%b7%d0%be%d1%80/", "text": "Не се яви и заради него изслушването на отчета на съдилищата бе отложено Председателят на Върховния касационен съд (ВКС) Лозан Панов не уважи парламента и не се яви днес в пленарна зала. Заради него депутатите решиха да отложат точката от дневния ред по отчета на съдилищата за 2016 и 2017 г. 120 депутати гласуваха “за” отлагането, един беше против, а петима се въздържаха. Искането за отлагане беше на ДПС, откъдето изразиха възмущението си, че един от “тримата големи” в съдебната власт неглижира парламентаризма по такъв начин. “Председателят на ВКС за пореден път демонстрира явно неуважение”, коментира зам.-шефът на правната комисия Хамид Хамид от ДПС. Той обяви, че Панов уведомил Председателския съвет днес сутринта, че не може да се яви в Народното събрание, защото имал важна среща, която не можел да отложи. До края на днешния ден така и не стана ясно с коя особа, по-важна от Народното събрание, е имал уговорка Панов. Шефът на правната комисия в парламента Данаил Кирилов предложи да направят опит да се свържат с Лозан Панов и евентуално точката да бъде разгледана в по-късен час. От ДПС обаче настояха за отлагане. “За какви важни срещи говорим, когато този човек трябва да е тук и трябва да отговори на въпроси и да докладва за дейността на съдилищата?”, попита Хамид Хамид. Той предложи на депутатите и да гласуват задължителното явяване на председателя на ВКС в пленарна зала, както това стана с шефката на агенцията по лекарствата. Хамид добави, че колегите му в кулоарите на парламента вече се шегували, че сигурно в момента някъде се разпределят грантове и затова Панов не може да дойде. Предложението за задължително призоваване на шефа на ВКС обаче бе отхвърлено. Останалите висши представители на съдебната власт присъстваха за отчетите си в пленарната зала. Там дойдоха и представляващият Висшия съдебен съвет (ВСС) Боян Магдалинчев, и шефката на Инспекторта към ВСС Теодора Точкова, и председателят на Върховния административен съд (ВАС) Георги Чолаков, и главният прокурор Сотир Цацаров. Годишните доклади на институциите от съдебната власт ca внeceни в Hapoднoтo cъбpaниe cъoтвeтнo нa 31 мaй 2017 г. и на 31 мaй 2018 г., нo eдвa ceгa влязoxa в днeвния peд нa депутатите.   Главният прокурор Сотир Цацаров към депутатите: Обмислете по-ниски наказания за разкрилите тежки престъпления Имам живот и след мандата Да бъдат направени промени в Наказателния кодекс в частта за длъжностни и корупционни престъпления в държавния сектор. За това призова депутатите главният прокурор Сотир Цацаров и припомни, че много от текстовете не са променяни от създаването на НК през 1968 г. В речта си в парламента обвинител №1 каза още, че са нужни законодателни изменения и във връзка с имунитета за свидетелстване по тежки престъпления. Според него трябва да има възможност и за смекчаване на наказателната отговорност на онези подсъдими, които са допринесли за разкриване и доказване на тежки престъпления. Цацаров смята и че е нужна е промяна в подсъдността, която да осигури повече ефективност и бързина при разследване на престъпления, извършени от полицаи, т. нар. – полицейско насилие. В момента те се разследват по места и това е проблем, който води до забавяне на делата и недостатъчно справедлив резултат, убеден е главният прокурор. Необходимо е също да се увеличи срокът за употреба на СРС при финансови и данъчни престъпления, каза Цацаров и призова да се помисли и за промяна в подсъдността на някои дела по отношение на военните прокурори. “Имам живот и след мандата”. Така главният прокурор коментира пред журналисти въпроса дали ще се кандидатира за конституционен съдия. От думите му стана ясно, че няма да прекъсва мандата си при положение, че му остава цяла година и три месеца на поста. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.09.12", "title": " Лозан Панов не уважи парламента (обзор)\t\t\t"}
{"url": "https://trud.bg/%d0%bd%d0%b1%d0%b0-%d0%b7%d0%b2%d0%b5%d0%b7%d0%b4%d0%b0-%d1%81%d0%b5-%d0%bf%d1%80%d0%b8%d1%82%d0%b5%d1%81%d0%bd%d0%b8-%d0%be%d1%82-%d0%b3%d0%b0%d1%80%d0%b4%d0%be%d0%b2%d0%b5%d1%82%d0%b5-%d0%bd%d0%b8/", "text": "В   редиците   на   суперфаворита   Франция   цари   респект   към   българските   баскетболисти   преди   световната   квалификация   в   Ботевград Мачът   е   днес   от часа а петлите пристигнаха   у   нас   вчера Впечатляващата   делегация   от души   беше   предвождана   лично   от   президента   на   баскетболната   им   федерация   Жан Пиер   Сютат   и   включва   шестима   треньори четирима   лекари   и   още   куп   специалисти „ Последните   два   дни   работим   специално   за   този   мач не   сме   гледали   още   специално   видео ще   направим   и   това заяви   капитанът   на   гостите   Никола   Батум Знаем че   може   да   се   окаже   доста   сложен коварен   мач България   играе   добре имат   страхотна   стрелба Силни   са   двамата   плеймейкърите особено   Дий   Бост Той   е   много   бърз има   страхотни   умения Трябва   да   го   спрем Но   и   другите   им   гардове   са   добри знаят   как   да   натискат как   да   поддържат   темпото Трябва   да   сме   концентрирани да   играем   добре но   знаем че   няма   да   е   лесно Селекционерът   на петлите Венсан   Коле   разкри че   ще   разчита   на   мощта   на   играчите   си   под   коша Имате   отлични   стрелци страхотни   са   от   тройката а   ние   искаме   да   забавим   играта   им призна   треньорът Ще   се   стараем   да   вкараме   играта   под   коша България   у   дома   може   да   е   много   опасна", "date": "2018.09.12", "title": " НБА звезда се притесни от гардовете ни"}
{"url": "https://trud.bg/%d0%b8%d1%80%d0%b0%d0%bd-%d0%b7%d0%b0%d0%b3%d1%80%d1%8f-%d1%81-%d0%bf%d0%be%d0%b1%d0%b5%d0%b4%d0%b0-%d0%b7%d0%b0-%d0%bb%d1%8a%d0%b2%d0%be%d0%b2%d0%b5%d1%82%d0%b5/", "text": "Иран   разби   с  3:0  Пуерто   Рико   в   първия   си   мач   на   световното   по   волейбол   и   направи   заявка   за   водеща   роля   в   група във   Варна На   игрището   в   зала Конгресна играчите   на   азиатския   шампион   превъзхождаха   съперника   си   във   всички   елементи   на   играта но   най вече   много   в   атака реализирани   точки   срещу   само за латиносите Звездата   на   персите   Мохамад   Мусави   Ераги   се   отчете   с точки   за   успеха Франция   също   стартира   успешно срещу   Китай   в   първия   мач   от   група В в   Русе Петлите не   допуснаха   интрига   в   нито   един   от   геймовете   и   затвориха   мача   по   най бързия   начин а   най резултатен   за   успеха   с т бе   Стефан   Бойер „ Първият   мач   винаги   е   труден затова   бяхме   много   концентрирани   и   играхме   перфектно заяви   френският   треньор   Лоран   Тили Проблем   пред   Тили   обаче   е   състоянието   на   звездата   Кевин   льо   Ру ,  който   напусна   принудително   още   в   първия   гейм   с   болки   в   бедрото . „ Петлите “  искат   играчът   да   мине   на   мускулен   ехограф ,  но   такъв   апарат   липсва   в   Русе   и   Льо   Ру   ще   се   прегледа   във   Варна   утре .  Това   по   всяка   вероятност   ще   му   попречи   да   участва   в   голямото   дерби   в   групата   срещу   Бразилия   днес . В   другата   среща   в   Русе   Канада   надигра   Холандия   с  3:0 ", "date": "2018.09.12", "title": " Иран загря с победа за „лъвовете“"}
{"url": "https://trud.bg/%d0%ba%d0%be%d0%bb%d0%b0-%d1%81%d0%b5-%d0%bf%d1%80%d0%b5%d0%be%d0%b1%d1%8a%d1%80%d0%bd%d0%b0-%d0%bd%d0%b0-%d1%81%d1%82%d1%80%d1%83%d0%bc%d0%b0-%d0%ba%d1%80%d0%b0%d0%b9-%d0%b1%d0%be/", "text": "Лек  автомобил „Дачия“ се е преобърнал в активната пътна лента на магистрала „Струма“ в района на пътен възел Бобошево. Шофьорът и двамата пътници от автомобила са контактни, ЦСМП ще им окаже помощ, информира  . Движението се осъществява в посока София в изпреварващата лента и се регулира от пътни полицаи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.12", "title": " Кола се преобърна на „Струма“ край Бобошево, движението е затруднено"}
{"url": "https://trud.bg/%d0%b2%d0%b8%d0%b6%d1%82%d0%b5-%d1%81%d0%bd%d0%b8%d0%bc%d0%ba%d0%b8-%d0%bd%d0%b0-%d0%b7%d0%bb%d0%b0%d1%82%d0%bd%d0%b8%d1%82%d0%b5-%d0%bc%d0%be%d0%bc%d0%b8%d1%87%d0%b5%d1%82%d0%b0-%d0%bd%d0%b0/", "text": "България продължава силното си представяне на третия ден на Световното първенство по художествена гимнастика в София. Тази сутрин нашите момичета играха с бухалки. Катрин Тасева получи за изпълнението си 19.200 точки, a Невяна Владинова получи 18.750 точки. Борбата на този уред ще приключи в четвъртък, когато ще се разбере дали оценките на двете наши грации ще им бъдат достатъчни за влизане във финала. Те заеха съотвено първо и второ място на уреда след края на първи поток. В днешния ден, сряда, гимнастичките участват в квалификациите на бухалки и лента. За България утре на лента пък ще излязат на килима Катрин Тасева и Боряна Калейн, като втората не участва на бухалки. Финалите както на бухалки, така и на лента са в края на утрешния ден – четвъртък.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.12", "title": " Вижте СНИМКИ на златните момичета на 3-ия ден от Световното по художествена гимнастика у нас"}
{"url": "https://trud.bg/%d1%80%d0%b0%d0%b9%d1%8a%d0%bd%d0%b5%d1%8a%d1%80-%d0%be%d1%82%d0%bc%d0%b5%d0%bd%d0%b8-150-%d0%bf%d0%be%d0%bb%d0%b5%d1%82%d0%b0-%d0%be%d1%82-%d0%b8-%d0%b4%d0%be-%d0%b3%d0%b5%d1%80%d0%bc%d0%b0%d0%bd/", "text": "Ирландската авиокомпания „Райънеър“ отмени 150 полета от и до Германия заради еднодневна стачка на пилоти и стюарди. Полетът София-Берлин с авиопревозвача от 18 ч. и 45 мин. беше отменен. Генералният директор на нискотарифния превозвач Майкъл Олиъри предупреди, че няма да се пречупи пред синдикатите. Исканията са за по-високи заплати, въвеждане на минимално възнаграждение, местни, а не ирландски договори, както и отчитане на всички работни часове, включително преди и след излитане на самолета. 24-часовият протест започна в 3 часа през нощта и засяга всички бази на компанията в Германия, включително във Франкфурт и Берлин. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.12", "title": " „Райънеър“ отмени 150 полета от и до Германия заради стачка"}
{"url": "https://trud.bg/42-%d0%bc%d0%bb%d0%bd-%d0%bb%d0%b2-%d0%b4%d0%be%d0%bf%d1%8a%d0%bb%d0%bd%d0%b8%d1%82%d0%b5%d0%bb%d0%bd%d0%be-%d0%b7%d0%b0-%d0%b7%d0%b4%d1%80%d0%b0%d0%b2%d0%b5-%d0%be%d1%82%d0%bf%d1%83%d1%81%d0%bd/", "text": "Министерски съвет (МС) отпусна допълнителни средства в сферата на здравеопазването на обща стойност 42 млн. лв. за 2018 г. От тях 20 млн. лв. са за УМБАЛ “Св. Екатерина” ЕАД за реализиране на инвестиции с цел прилагане на най-съвременни и ефективни методи и технологии за диагностика и лечение. Идеята е да се подобри възможността за посрещане на нарастващите здравни потребности на населението. Други 5,9 млн. лв. ще бъдат отпуснати за националната научна програма “Иновативни нискотоксичии биологично активни средства за прецизна медицина” (БиоАктивМед). С изпълнението й се очаква създаване на нови, съществено подобрени продукти, получени от природни източници. Общият бюджет на програмата от 5,9 млн. лв. е за периода 2018-2021 г., а изпълнението й ще се наблюдава от Министерството на образованието. Допълнителни средства в размер на 16,1 млн. лв. са предназначени и за трансфер от Министерството на здравеопазването към бюджета на НЗОК. На касата ще бъдат предоставени 8 млн. лв. за разходи за лекарства; за наблюдение при пациенти с кожно-венерически и психиатрични заболявания и интензивно лечение; определени дейности за здравно неосигурени жени и др. Останалите 8,1 млн. лв. ще се предоставят като капиталови трансфери на лечебните заведения за болнична помощ – търговски дружества с над 50 на сто държавно участие.", "date": "2018.09.12", "title": " 42 млн. лв. допълнително за здраве отпусна МС\t\t\t"}
{"url": "https://trud.bg/%d0%b4%d0%b0%d0%bd%d0%b0%d0%b8%d0%bb-%d0%ba%d0%b8%d1%80%d0%b8%d0%bb%d0%be%d0%b2-%d1%89%d0%b5-%d1%81%d0%b5-%d1%81%d1%8a%d0%be%d0%b1%d1%80%d0%b0%d0%b7%d0%b8%d0%bc-%d1%81-%d0%b2%d0%be%d0%bb%d1%8f%d1%82/", "text": "Председателят на ВКС  , което стана повод за допълнителен дебат. Колегите от опозицията – според мен напълно основателно – поискаха да се отложи обсъждането, за да може да присъства и председателя на ВКС, коментира пред  Данаил Кирилов, председател на правната комисия в НС. По повод липсата на Панов Кирилов обясни, че вчера около 12 часа му е позвънил председателят на НС Цвета Караянчева във връзка с процедурата на „поканване“. Всички бяха поканени по един и същ начин от кабинета на председателя на НС, обясни той. По думите му, този доклад е бил обсъден в края на юли в правната комисия и тогава господин Панов е присъствал и участвал в обсъждането. Изводите от доклада според него са много, а по-важните неща касаят диспропорции в натовареността на различните съдилища. Кирилов коментира и отхвърленото от правната комисия президентско вето върху Административния кодекс. „Искам да разсея внушенията, че се препятства достъпа до правосъдие“, обясни той. По повод съдбата на царските имоти Данаил Кирилов обясни, че въпросът е „много правен, но и много исторически и касае начина и степента на разумно уреждане на отношенията на една държава с една историческа личност“. А по повод гласуването на трите министерски оставки, депутатът от ГЕРБ потвърди, че ще се съобразят с волята на премиера. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.12", "title": " Данаил Кирилов: Ще се съобразим с волята на премиера за министерските оставки"}
{"url": "https://trud.bg/%d0%b6%d0%b8%d0%bb%d0%b8%d1%89%d0%b0-%d0%b1%d0%b5%d0%b7-%d0%b4%d0%b4%d1%81-%d0%b7%d0%b0-%d0%bc%d0%bb%d0%b0%d0%b4%d0%b8-%d1%81%d0%b5%d0%bc%d0%b5%d0%b9%d1%81%d1%82%d0%b2%d0%b0/", "text": "Необитаеми са 5% от имотите в София Строителни предприемачи предлагат данъчни стимули за покупка на първи имот от млади семейства. “Подобряването на достъпността на жилищата трябва да се случи чрез промяна в данъчната политика, а именно намаляване на ДДС при покупка на първо жилище от млади семейства.”, казва Красимир Шалев, член на УС на Националната асоциация на строителните предприемачи. Такъв работещ пример има в Сърбия, където имотът на тези хора излиза с 18% по-евтин, а държавата се отказва от данъка, за да пребори демографската криза. 90% от празните жилища у нас са в малките градове, заради демографската криза. А в София само 5% от апартаментите са необитаеми, каза председателят на асоциацията Георги Шопов във връзка със статистиката, че броят на необитаемите жилища в България е нараснал до 1,2 млн., или 31% от всички имоти в страната. Националната жилищна стратегия, по която регионалното министерство работи, цели да намали броя на необитаемите жилища и да стимулира собствениците им да ги отдават под наем или да ги продадат. Другата идея е да се стимулира поддръжката на сградния фонд, тъй като повече от три четвърти от апартаментите са в сгради на възраст над 30 години. По думите на строителния предприемач Шопов експлоатационният срок на панелните блокове е повече от 50 години, но при достигане на тази възраст трябва да се подменят покрива и електрическата инсталация на входа. По данни на асоциацията 30% от купувачите в София търсят апартаменти ново строителство. Жилището е основна инвестиция и богатство на над 60% от българските домакинства. Данните на Националната жилищна стратегия показват, че строителството непрекъснато расте и до 2020 г. ще бъде надминат строителния бум от 2007-2009 г. с изграждане на около 20 хил. жилища на година. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.12", "title": " Жилища без ДДС за млади семейства\t\t\t"}
{"url": "https://trud.bg/%d1%82%d0%b5%d0%b0%d1%82%d1%8a%d1%80-%d0%bb%d0%b8-%d1%86%d0%b8%d1%80%d0%ba-%d0%bb%d0%b8-%d0%b8%d0%bb%d0%b8-%d1%82%d1%8a%d0%bd%d0%ba%d0%b0-%d0%bf%d1%80%d0%be%d0%b2%d0%be%d0%ba%d0%b0%d1%86%d0%b8%d1%8f/", "text": "Как се стигна до скандала при посещението на Александър Вучич „В Косово не е добре дошъл нито един гост, който говори добре за Милошевич“. Това заяви в понеделник вечер в интервю по една хърватска телевизия косовският премиер Рамуш Харадинай и аз няма как да не се съглася с него. Не харесвам Рамуш, познавам делата му „и преди, и сега“, преди като един от командирите на Армията за освобождение на Косово, популярна със съкращението УЧК, и сега, в момента като премиер на новата държава. Писал съм нееднократно за неговата дълга и предълга сага на косовски политик и държавник, преплетена с две призовавания пред Трибунала в Хага и две оправдавания, проблемите му със сръбските власти, които го издирваха с международна заповед чрез Интерпол, та дори го спипаха в едно гранично френско градче и французите го държаха под домашен арест въпреки дипломатическия му паспорт. Докато не го пуснаха, разбира се… Разказвал съм за неговата амбиция да стане пръв човек в Косово, за личната му битка с Хашим Тачи още от времената на борбата против сръбските власти в горите край Дреница, когато Рамуш оспорваше правото на Хашим той, Хашим, да бъде избраникът на американците за най-важният строител на новата независима държава. Години от тогава, маскировъчните униформи отдавна са сменени с маркови костюми, и двамата израснаха в политиката- повече Хашим, по-малко Рамуш, но личната битка продължава на политически, а в момента – и на държавен и институционален терен. Тачи е президент, а Харадинай е премиер. Но в случая Рамуш Харадинай е прав, струва ми се. Поне заради това, че познава настроенията на косовските албанци, особено когато стане дума за Слободан Милошевич. А когато държавник с най-високия ранг в Сърбия- президентът Александър Вучич, дойде в новата независима и суверенна държава Косово и пред своите сънародници, сърбите в Косовска Митровица заяви, че Милошевич е бил „голям сръбски лидер“, каква е очаквал да бъде реакцията на местните власти. Нали тъкмо от Косово, от Газиместан на няколко километра от Прищина тръгна националистическият път на Слободан Милошевич, нали от историческото Косово поле прозвучаха неговите призиви за правото на сърбите да бъдат „особени“ и никой да не ги закача, че… Тогава, в началото на 90-те години на миналия век, Милошевич беше в началото на трагичната си политическа и държавническа кариера, довела го в крайна сметка до затворническата килия на Трибунала за престъпленията против човечеството в бивша Югославия, където умря без да дочака излежаването на цялата си присъда… И когато в неделя около обяд стана ясно, че в рамките на двудневната си визита в Косово Александър Вучич няма да може да стигне до село Банье, където преобладаващото население са сърби, защото пътят до там бе блокиран от местните албанци, когато се появи риск за неговата лична и на придружаващата го делегация и около 300/!/ журналисти, безопасност, лично Харадинай се обади от Прищина да заяви , че разрешението за движение на Вучич на територията на Косово се отнема. А тъкмо за там, в Банье, беше предварителната заявка за негова реч, в която Вучич да очертае перспективите за постигане на споразумение с Прищина за нормализиране на отношенията между Сърбия и Косово, да призове местните сърби във всички десетина анклава и общини, в които те са населени, да работят за разбирателството, за толерантността и спокойствието… и други такива мантри. Нали през последните седмици се нагледахме и наслушахме на сигнали, че до споразумение между Прищина и Белград има само една крачка, че преговорите между Тачи и Вучич са отишли толкова напред, че вече дори се говори за „корекция на границите“ (Тачи), или за „размяна на територии“. Дори! (Вучич). Пък взеха да пристигат и сигнали я от Вашингтон, я от Брюксел, че всичко това би можело да се случи, при определени обстоятелства, никак не би трябвало всичко това да се изключва и други такива салати, въпреки острата и категорична позиция на Ангела Меркел, че границите на Балканите няма да се пипат, да не говорим за размяна на територии. От очакваната „историческа“ реч на Вучич не остана нищо. И не само че той не я произнесе в Банье, а в северната част на Митровица, разделеният от река Ибър град, където отиде след като не бе допуснат да продължи пътя си по програмата. И където, по мнението на повечето източници, определението „противоречива“ е най-мекото, с което можеше да се квалифицира тя. Да, тя може да се нарече и „историческа“, но преди всичко заради припомнянето на събитията от недалечното минало, свързани с митинга на сърбите на Газиместан, за песните, които стохилядното мнозинство е пеело, за ролята на Милошевич като „голям сръбски лидер“, който имал много хубави намерения, но реалностите били такива, че резултатите били лоши. За войните при разпада на Югославия, които Милошевич водеше, Вучич посочи, че те били загубени „не по своя, но е и изключително по чужда вина. Официално и неофициално помагахме на своите братя. Сърбите загиваха за Книн, за Сараево, за Прищина. В Книн днес се вее „шахматното знаме“ (хърватското!), което там никога не го е имало. В Сараево броят на сърбите е 50 пъти по-малък от онзи, който някога беше. В Прищина живеят само няколко сърби“… Да, за Прищина Вучич е прав. Преди години още, когато Косово обявяваше своята независимост, две момчета от българската част в международните полицейски сили в Прищина ми разказваха, че тяхната основна задача е веднъж седмично, в събота, когато е пазарен ден, да извеждат и пазят две сръбски възрастни семейни двойки да си накупят това-онова, за да изкарат до следващата събота… Толкова сърби били останали в града, не искали да се изселят, пък и нямало къде да отидат, а и възрастта… В крайна сметка, всичко си дойде на мястото, май. След като в петък дългоочакваното продължение на диалога между Тачи и Вучич в Брюксел под патронажа на Федерика Могерини пропадна, след дългите колебания на косовските власти да дадат разрешение на сръбския президент да осъществи двудневната си визита при сърбите в държавата, та се наложи дискретен, но силен натиск на международните институции най-после Харадинай да каже „Да“, след като местните албанци и най-вече ветераните от УЧК, извадиха булдозерите и товарните камиони като преграда по пътя на Вучич към Банье, Вучич отиде при „своите“ в Митровица и с речта си да върне нещата в преговорите и отношенията между Белград и Прищина някъде около началната точка. А имат толкова въпроси за решаване. От Белград Прищина иска само едно и нищо друго- да вдигне бариера пред международното признаване на Косово и най-вече за членството на новата държава в ООН. От своя страна Вучич се стреми да реши проблема така, че хем да не пострада личния му политически и държавнически имидж пред сърбите, хем да върви по пътя към ЕС. От Брюксел обаче светкавично побързаха да вдигнат „жълт картон“ на Вучич и поискаха да обясни тази „двусмисленост“ по отношение „личността и делото на Слободан Милошевич“. Даже му препоръчаха, че ако иска да води политика на помирение, разбирателството и нормализация на отношенията, да отхвърли категорично политиките от миналото, донесли толкова страдания на народите от Западните Балкани. „Дали нещо се случи зад кулисите или от самото начало всичко това беше пореден акт от обичайния балкански театър?“, попита остро шефката на редакцията за Европа на Дойче веле Аделхайд Файлке в първия си коментар за визитата на Вучич в Косово и за речта му.  Е, и аз се опитвам да разбера това.      ", "date": "2018.09.12", "title": " Театър ли, цирк ли, или тънка провокация…\t\t\t"}
{"url": "https://trud.bg/%d0%bf%d1%80%d0%b8%d1%81%d1%82%d0%b8%d0%b3%d0%bd%d0%b0-%d1%82%d1%80%d0%b8%d0%bc%d0%b8%d0%bb%d0%b8%d0%be%d0%bd%d0%bd%d0%b8%d1%8f%d1%82-%d0%bf%d1%8a%d1%82%d0%bd%d0%b8%d0%ba-%d0%bd%d0%b0-%d0%bb%d0%b5/", "text": "С полет от Москва пристигна 3-милионният пътник на летище Бургас. Това е 33-годишният Антон Громов. С официалното посрещане на 3-милионния турист се поставя абсолютен рекорд в историята на морската аерогара. Антон и съпругата му Анжелика за трети път идват в България. Те са избрали за своята почивка Созопол. 12% е очакваният ръст на туристите по Южното Черноморие тази година, каза изпълнителният директор на фирмата, концесионер на летището Улрих Хеппе, цитиран от  . Най-висок 50% е ръстът на полските туристи, заяви изпълнителният директор на бургаското летище Георги Чипилски. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.12", "title": " Пристигна тримилионният пътник на летище Бургас"}
{"url": "https://trud.bg/%d0%bf%d1%80%d0%be%d1%84-%d0%b0%d0%bb%d0%b5%d0%ba%d1%81%d0%b5%d0%b9-%d1%81%d0%b0%d0%b2%d0%be%d0%b2-%d0%bd%d0%b0%d1%87%d0%b0%d0%bb%d0%bd%d0%b8%d0%ba-%d0%bd%d0%b0-%d0%bd%d0%b0%d1%86%d0%b8%d0%be%d0%bd/", "text": "България вече разполага с точен, иновативен и неинвазивен ДНК-тест за ранно откриване на вродени аномалии при плода. За възможностите на модерната технология на Националната генетична лаборатория в „Майчин дом“, въпросите около генетичното богатство на нацията, съдбата на уникалната мъжка Y-хромозома и проблемите, свързани с рекордно ниската раждаемост у нас, разказва  , директор на генетичната лаборатория. – Проф. Савов, в края на юли в „Майчин дом“ беше открита модерна лаборатория за неинвазивна скрининг диагностика на вродени аномалии на плода. Какво представлява този нов метод за изследване? – Става въпрос за ДНК-скрининг. Досега най-често бяха използвани ехографски данни и биохимични маркери, свързани с бременността. Новият момент е всъщност нов за България, тъй като такива тестове вече се предлагат в други страни. Досега не можехме тук да ги извършваме заради софтуер, лиценз, технологични проблеми… Ние отдавна искахме да въведем такава разработка в страната, за да запълним тази ниша. Мотивът да поискаме да правим въпросната диагностика беше, че практически нерискова бременност няма. Погрешно е да се смята, че само напредналата възраст на майката генерира рискове плодът да е засегнат от аномалии – това е въпрос на статистика. Правилната политика към бременните жени е да им се обръща достатъчно внимание, бременността им да се проследява, да се изследва максимално, за да се избегне евентуално разочарование от това, че детето може да е с тежка и необратима аномалия. Националната генетична лаборатория стартира със скринингови програми за бременност преди 20 годни. Това, което предлагаме на бъдещите майки, се предлага стандартно и прилага масово по света: биохимичен скрининг, известен сред бременните като скрининг за синдром на Даун, макар че той изследва и други показатели. Този биохимичен скрининг започва със специализиран ултразвуков преглед, при който се взимат определени размери при плода и след това с кръвна проба се изследват хормони, свързани с бременността. Съчетаването на тези данни може да е показателно за потенциален риск плодът да има някои вродени аномалии. Досега жените получаваха като резултат нисък риск, среден риск или висок риск. В зависимост от тези резултати ние предлагахме допълнителни изследвания, когато е уместно. За да се уверим какво е състоянието на плода при една бременност с висок риск, тези допълнителни изследвания включваха инвазивни манипулации, които са притеснителни за жената. Т.е. налага се да се влезе в болница; през корема да се стигне до околоплодната течност със специална игла; да се вземе проба, за да се проведат генетични анализи. – Има ли рискове от взимането на проба от околоплодната течност? – Тук стресиращият момент е допустимият риск, че в следствие на манипулацията е възможно да настъпят усложнения, дори спонтанен аборт; нуждата от болничен престой и откъсване на жената от възможността да ходи на работа или да се грижи за другото си дете. Биохимичният скрининг, колкото е полезен, толкова и създава проблеми с това, че може да не открие дадена аномалия, или напротив – да допусне статистически висок риск, който да обърка жената. Проблемът как ще отговорим ние на една високо рискова бременност съществува от много години, откакто биохимичният скрининг се използва от системата на здравеопазването. Да, той е неточен до голяма степен. Чувствителността му да открива аномалии е 90%. Това означава, че ние всяка година се сблъскваме с жени, които уж са имали перфектни резултати от биохимичния скрининг, но са родили засегнато дете. Също така един немалък процент от жените получават рисков резултат без да имат проблемна бременност и тогава, както споменах, се налага да се правят амниоцентеза и допълнителни анализи. – Какво е различното сега при тази нова технология? – Технологиите не бяха израснали до там, че чрез кръвна проба да търсим маркер, нещо, което да носи информация и да е по-точно от хормоните. В кръвната проба на бременната жена изследваме ДНК-фрагменти, които носят информация за бебето и тя е много по-точна – нейната достоверност е над 99%. Взима се съвсем нормална стандартна кръвна проба, но новите технологии позволяват улавянето на тези фрагменти, които после биват изследвани. Съпоставката между чувствителността на биохимичния скрининг и на този нов метод е съответно 90% към над 99% и това е нишата, която се запълва. Ако имаме рискова бременност, която статистически е определена като такава след биоскрининг, вместо веднага да предлагаме извършване на амниоцентеза, ние първо ще използваме този неинвазивен ДНК- тест, за да видим много по-точно има ли, или няма проблем. Спестява се нуждата задължително да се правят инвазивни манипулации. – В кои случаи е удачно този тест да бъде направен и на какъв етап от бременността е подходящ? – При всяка бременна жена е много уместно да се направи, първо, съществуващият биохимичен скриниг, който е част от рутинните изследвания за бременни и е безплатен – в момента се поема от програми на здравеопазването. Ако това изследване покаже някои проблемни данни или повишен риск, това вече е повод да предложим допълнителни изследвания като въпросния нов тест. Той е възможен след деветата седмица на бременността. Практически почти няма противопоказания или жени, които не са подходящи за него. Има някои специфики, които при нужда се преценяват от страна на консултантите. – Може ли една бъдеща майка с добри изследвания, все пак да поиска такъв тест, ако нещо я притеснява? – Разбира се, тестът може да се направи и по желание без да има повод за него. В медицината майчиното безпокойство, дори при липса на преки данни, е повод да се предложи на майката това, от което тя има нужда – изследвания или информация. Не бихме отказали такъв тест дори на бременни жени, които подчертано нямат данни за него. – Това изследване покрива ли се от НЗОК? – Към момента това изследване у нас не е безплатно, то се заплаща и в много от държавите, които го предлагат. Основна причина то да не се поема от здравната система е, че досега не сме имали възможност да работим с него, за да го предложим за финансиране и да се търсят механизми за реимбурсиране. Националната генетична лаборатория и „Майчин дом“ постигнаха през годините това инвазивните методи за диагностика и биохимичният скрининг да не се заплащат от жената. Нашето желание е сега, когато вече имаме опит с това ново изследване, да преговаряме с институциите то да стане безплатно за пациентите. Когато преценихме инвестициите в тези технологии, се спряхме на една определена цена, която обаче е съизмерима и по-ниска от тази на чужди компании, които имат представителства у нас за изпращане на наши проби там. Освен финансовото измерение, бих искал да подчертая друга важна полза от това да правим такова изследване тук, в България. Осигурен е непрекъснат контакт с нас като консултанти, лесна комуникация и наличие на екип от акушери и гинеколози с опит, които при нужда могат да вземат най-подходящото решение. Имало е пациенти, които сме изпращали в чужбина. Там, колкото и да са коректни колегите, винаги има известно време за изчакване на резултатите, при комуникацията обикновено се наложат преводи от и на чужди езици за резултати и т.н. Тук бяха изследвани над 30 жени в рамките на месец, които си получават резултатите по телефона, на български език, придружени с писмена консултация. Това са част от ползите ние да го предлагаме в България. – Говорим за диагностика на вродени аномалии. Цялото движение от племена и народи, минали от тук, през това място на Балканите и оставили част от генетичния си материал, предопределя ли по-нисък процент аномалии сред българите заради генетичното разнообразие? – Честотата на някои от познатите генетични заболявания в България е по-малка в сравнение с тази в останалите европейски страни. Някои заболявания са по-редки, други са по-чести и това е в реда на нещата, защото то отразява историческия профил на българската популация. В генетично отношение тя се е конфигурирала на базата на историческите миграции на съвременните хора. Генетичните заболявания са инцидент, който възниква някъде и някога във времето. В зависимост от това къде се е появила една генетична мутация, водеща до болест, и как се разпространила от мястото, на което е възникнала, се определя и нейната честота. Тази специфика я проучваме повече от 30 години. Определено мога да кажа, че е изключително разнородна българската популация и разнообразна като генетични дефекти. Това говори за доста интензивни миграционни процеси, за един многолик облик на нашата нация. Мутациите са като монета с две страни. Някои създават проблем, други напротив, са елемент на позитивната еволюция, която прави човечеството по-приспособимо. – От няколко години в научните среди се говори, че ДНК-веригата на Y-хромозомата при мъжете накъсява и е възможно в бъдеще тя да се разпадне. Може ли да изчезне тази уникална хромозома, как всъщност стоят нещата? – Еволюционните теории, които не са просто хипотеза, а са основани на сигурни доказателства, показват, че Y-хромозомата произлиза от X-хромозомата – обратно на мита, че Ева е произлязла от Адам. Преди 70 млн. години върху една от двете еднакви прото (първични) Х-хромозоми е възникнал един генетичен вариант, който я е позволявал още ембрионално да се дефинира полът. Разпределението според физиологичните дадености и социалните функции както на мъжкия, така и на женския пол, дава един бонус – да се разпредели работата им и тя да бъде колективна, но специфична спрямо съответно преимуществата дадени неща да са по-присъщи на женския, а други – на мъжкия. Този ген е бил полезен, но той е довел до обособяване на регулация, която променя някои гени да са по-полезни, да работят по един начин за жените, и да са променени, когато работят за мъжете. Така се появяват полово антагонистични гени, които на ниво биохимия и изобщо регулация, създават проблем. И така полека в еволюцията след милиони години, и то не само при хората, а и при другите видовете, Y-хромозомата е била принудена да се обособи и да стане различна от източника, от който е произлязла. Това става чрез редица процеси, които обръщат по различен начин генетичната информация, изхвърлят гени, които не им трябват и така, веригата започва да се скъсява – като настъпват съществени разлики между половите хромозоми. Всъщност това е механизмът, заради който тя се скъсява в еволюцията. – До къде ще доведе това? – Моята теория, разбира се, внасям известен хумор, е че мъжката Y-хромозома ще стане като една вирусна ДНК, която ще се внедри в генома на жената и когато иска да се събуди, ще генерира мъжки пол, така че вие просто ще си носите възможността да раждате и момчета, и момичета без да знаете какво точно става. – Но няма да изчезне мъжкият пол? – Не, пази Боже, няма да ви оставим на мира. – Въпросът за съвременните храни вълнува много хората заради промените в състава им и синтетичните добавки. Може ли всичко това да доведе до промяна в човешкия геном, променя ли се той вече? – Категорично. Въпросът е, че не може да проследим тези процеси така, че да сравним в началото и след известен период какво се е случило. Няма начин. Въпросът е в това, че ние изневерихме на биологичния си вид – с неправилното движение, с бързата технологична еволюция или по-точно революция, която променя начина на живот, със замърсената среда. Генетиката е инструмент, с който се пази информация, проверявана с хилядолетия и милиони години и се е адаптирала към това биологичният индивид да има дълъг живот и да достигне до репродуктивна възраст, за да остави многобройни поколения. Това е добре, но когато в един кратък период, визирайки последните 300-400-500 години, ние променихме толкова рязко адаптацията, съществувала през стотици хиляди години, геномът неминуемо се променя. Той пази информацията, но той е и податлив в чисто химически аспект на някои модификации. Например един ген може да заработи или обратното – да престане да работи само с един прост химически процес, който може да настъпи дори вторично и да не е заложен при него като информация. Всичко това трябва да буди известна тревога и отговорност във всеки един човек, че трябва да се търси по-естествения начин на живот, но до каква степен ние можем да се предпазим напълно е доста трудно решение. – Проблемът с демографската криза у нас се изостря през последните години. Ниска раждаемост ли е в основата или по-скоро емиграцията? – Няма раждаемост. Преди 10 години имаше 72-75 000 раждания годишно. Тази година очаквам те да са под 60 000 и съм предоставил тези данни на Министерството на здравеопазването. – От биологична гледна точка какъв е минимумът, от който една нация може, стигайки дъното като генетичен фонд, да се оттласне и да просъществува? – Обемът на една популация от гледна точка на рисковете за нейното изчезване или възстановяване не мисля, че е решаващ. Когато са правени проучвания за старта на съвременните хора преди около 80-100 000 години от Африка, които всъщност за 80 000 години се развиват като вид и населяват целя свят, е показал, че те дълго време са били на ръба на статистиката. Това са били популации, далеч по-малки отколкото сме в момента в България и можем да стигнем. Може би са били 1000-2000-3000 души, милион дори, два. И въпреки това, даже малки общности, ако имат условия, в които да се възпроизвеждат, да оцеляват, да имат достатъчно дълъг живот, за да стигнат до фертилност, ще се размножат. Така че нямам опасения, че заради свиването на популацията, ще достигнем някакъв критичен минимум, в който ще изчезнем. По-скоро ние трябва да сме мотивирани да се възпроизвеждаме, да бъдем сигурни, че поколението ни ще оцелее. Всъщност ние в момента, бих казал най-вече икономически, смятаме, че не можем да осигурим на децата си качество на живот, каквото искаме, и това ни ограничава да вземаме такива решения. Нашият гост  Проф. Алексей Савов е роден в София през 1979 г. Завършва СУ “Св. Климент Охридски” – Биологически факултет с профил “Молекулярна биология”, специалност “Генетика”, има магистратура в областта на бактериалната генетика и медицинска специалност по медицинска биология. Работил е като специалист към Институт по Генно инженерствои и към Лаборатория по Молекулярна патология   СБАЛАГ “Майчин дом”; 2007 г. става асистент към Лаборатория по Молекулярна патология СБАЛАГ “Майчин дом”;  от април 2009 г. е доцент по Молекулярна генетика; към момента е директор на Националната генетична лаборатория. Проф. Савов е автор на десетки публикации в научни списани и сборници.      ", "date": "2018.09.12", "title": " Проф. Алексей Савов, началник на Националната генетична лаборатория пред „Труд“: Адам е произлязъл от Ева\t\t\t"}
{"url": "https://trud.bg/%d0%b7%d0%b0%d1%89%d0%be-%d0%ba%d0%b0%d1%80%d0%b0%d0%ba%d0%b0%d1%87%d0%b0%d0%bd%d0%be%d0%b2-%d0%b5-%d0%bf%d1%80%d0%b0%d0%b2-%d0%b7%d0%b0-%d1%80%d1%83%d1%81%d0%ba%d0%b0%d1%82%d0%b0-%d1%82%d0%b5%d1%85/", "text": "Тези дни мярнах статия, която питаше как така натовска България ще налее близо 200 млн. лв. във военната промишленост на руснаците. Идеше реч за плановете на министър Красимир Каракачанов да ремонтира руските ни изтребители МиГ-29 и щурмовите самолети СУ-25. Забравих коя медия беше, не помня и името на автора. Подобни изяви зачестиха напоследък. Странно е, че по военната тема често се упражняват колеги (господа и дами), които са виждали жив войник само по парадите на Гергьовден. Но на дамите, по-добрата половина на света, им е простено. Бил съм свидетел на куриозни случки как приближена на военен министър не може да направи разлика между танк и гаубица, но забелязала, че нещо стърчи. В МО говореха за нея, че обича всичко що стърчи. Но нямам обяснение за мъжете, които не са яли войнишки хляб, но обичат да взимат „компетентно“ отношение по военни казуси. Обикновено такива писания се поръчват, но това е друга тема. В общия хор да се откажем на часа от руската техника пеят и бивши номенклатурчици. Познавам повечето от тях. Някои бяха партийни секретари и комсомолски активисти в армията, дори и делегати на извънредния 14-и конгрес на БКП след 10 ноември 1989 г., когато казваха: „Другарят Джуров ни вика.“ Други учеха във военни академии, не на Русия, а на СССР, включително и най-висшата – на Генералния щаб. До които простосмъртните редови офицери нямаха достъп, защото там пращаха по удостояване. Имаше и такива, които бяха включени в специални списъци на военния отдел на ЦК за ускорено развитие на офицери. След 10-и, когато се обърна политическата палачинка, тези хора се преориентираха светкавично и започнаха да перат биографиите си. Да разграждат ускорено това, което остана от армията. Не съм адвокат на Каракачанов, дори имам основания да съм резервиран. Ако някога случайно седнем на люта македонска ракия, ще му кажа, защото в началото на мандата си направи известни пропуски. Които не одобрявам, а можеше да ги избегне. Иначе решението му да се ремонтира руската техника, за да може армията да функционира, е абсолютно правилно в сегашната ситуация. А защо се стигна до нея след серия грешни стъпки на няколко правителства, също е друга тема. Да не мислите, че на военния министър не му се иска войската ни да има нови модерни оръжия. Кой българин не го желае! Но това няма как да се случи с магическа пръчка. Днес махаме старата техника и осъмваме със западни изтребители, танкове и нови кораби, както призоваваше наскоро в мрежата един от бившите номенклатурчици, за които стана дума. И който обвини министъра в ретроградност, русофилство и прочее недомислици. А сега си представете, че от раз се откажем от руската техника, която наистина е стара, но още върши работа. Знаете ли какви ще са последиците? Армията ще спре на практика да функционира. Ударът ще е най-тежък върху авиацията. ВВС ще блокират и няма да могат да изпълняват конституционните си задължения по охрана на въздушните ни граници. Ще останем без летци, защото няма да има на какво да поддържат тренинг. Бойният пилот трябва нон-стоп да лети. Дори, за да седне в кабината на друг тип самолет, трябва да има приучване, което трае месеци. Да речем, че днес подписваме договора за доставка на нови изтребители. Нали се сещате, че никъде и никой не държи нови самолети на склад и чака купавач. Това не са картофи или консерви. Самолети се произвеждат само след сключен контракт. Но да допуснем, че парламентът гласува договора, а на другия ден ни ги доставят. За да станат оперативно готови и встъпят в бойно дежурство, са необходими около 3 г., докато ги усвоят летците и техническият състав. Времето е необходимо и за подмяна на летищната инфраструктура. А през това време какво ще правим? В същата патова ситуация ще изпадне и пехотата, защото при нея основните оръжия са само руски. Подобна е ситуацията и във ВМС. Наистина войската ще блокира и държавата ще остане без армия. Да не е луд Каракачанов да предприеме такава рискована стъпка, която ще срине националната сигуност. Армията ни ще се превъоръжи, нужно е търпение. Това не става на мига, след като близо 30 г. въоръжените ни сили са системно недофинансирани. А през последните десет бюджетът на армията е по-малък от този на полицията, което е световен парадокс. Дори бюджетът на столицата е с половин милиард повече от военния. Мисля си, че решението да бъдат отпуснати близо 4 млрд. лв. за превъоръжаване е защото ножът е опрял до кокала и е закъснял жест на гузна съвест.  Никой не може да обвини Полша в русофилство, а дори в обратното. Преди години поляците решиха шоково да се освободят от руската военна техника и да я подменят със западна. Дръпнаха чертата и разбраха, че ще им трябват кеш между 55 и 60 млрд. долара и се отказаха. В момента още използват 2 ескадрили модернизирани по натовски стандарти МиГ-29, с които охраняват на ротационен принцип Прибалтийските държави в НАТО. Получиха ги от Германия по линия на каскадирането за 1 евро. Преди това немците ги предлагаха на нас, но едно „демократично“ правителство ги отказа.   Какво ще почешем с 200 млн. лв. Естествено руската военна промишленост не разчита на нашите 200 млн. лв. За нейните мащаби това дори не са и джобни пари. Най-много леко да я почешем с тях. България не е атрактивен оръжеен пазар. Мащабите ни са малки. Със заявка за десетина нови самолета и 1-2 кораба не сме магнит за големите акули в този бранш. Между другото, освен натовска Полша и други съюзници като Словакия, Турция, Гърция, Чехия, Унгария, Румъния, Хърватска, Албания, Литва, Латвия и Естония още използват руски оръжейни системи.                    ", "date": "2018.09.12", "title": " Защо Каракачанов е прав за руската техника?\t\t\t"}
{"url": "https://trud.bg/%d0%ba%d0%b0%d0%bb%d0%be%d1%8f%d0%bd-%d0%bf%d0%b0%d1%80%d0%b3%d0%be%d0%b2-%d0%ba%d1%8a%d0%bc-%d0%bf%d0%be%d1%81%d0%bb%d0%b0%d0%bd%d0%b8%d0%ba%d0%b0-%d0%bd%d0%b0-%d0%ba%d1%83%d0%b1%d0%b0-%d0%bd%d0%b5/", "text": "Не допускайте грешките, които България направи след промяната. Ние плащаме много висока цена за този път, който избрахме от 1990 година насам. Това каза лидерът на БСП – София Калоян Паргов на Негово превъзходителство Педро Пабло Сан Хорхе Родригес, посланик на Куба в България. Двамата присъстваха на тържествено събрание-концерт, посветено на Деня на свободата – 9-и септември в „Красна поляна“, съобщиха от пресслужбата на БСП-София. На събитието в читалище „Кирил и Методий“, организирано от местния районен съвет на БСП, присъстваха председателят на групата за приятелство с Куба в Народното събрание Александър Паунов, който е първи секретар на Комунистическата партия на България и депутат от „БСП за България“, както и народните представители Николай Цонков и Петър Витанов. Сред гостите беше и председателят на БАС Симеон Игнатов. „Куба днес се променя съобразно изискванията на глобалния свят, но го прави без да отстъпва от онова, което Фидел Кастро завеща на народа си, каза Калоян Паргов. – Страната има нова конституция, прави икономически и административни промени, но не за сметка на идеите от революцията. Досега много пъти сме говорили с посланик Сан Хорхе по тези теми и ще си позволя да му дам един съвет: Не допускайте грешките, които България направи! Не поемайте по този път. Ние днес плащаме много висока цена за тези грешки. Изберете китайския модел. Той дава резултати. Китай е суперсила. Там има еднопартийна система, развита икономика и растеж, за който ние може само да мечтаем. Много бих искал отношенията между България и Куба да бъдат по-задълбочени. За съжаление, за тази цел не сме достатъчни само ние, социалистите. Много бих искал също така в тази нова икономическа зона, в която Куба предоставя възможност да се включат различни държави със своите икономики, да присъства отчетливо и България. Така, както години наред е присъствала. Всички помним как България помагаше на Куба преди 1989 година с експерти, опит и ноу-хау. Ако България наистина иска да се заяви на картата на света, Европа и ЕС не са достатъчни за това. България трябва да се обърне към такива забравени, поизоставени дестинации, в които все още я приемат с отворени обятия, въпреки грешките от последните 30 години. Имам предвид Куба, Виетнам, Китай, държавите от Латинска Америка. Но това е една по-различна политика от налаганата в момента в държавата ни. За тази по-различна политика БСП в момента пише визия. Срещаме се с хората, разговаряме, събираме мнения. Тази нова визия, с подкрепата и доверието на българския народ, имаме намерение да реализираме, след като спечелим следващите избори…“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com        ", "date": "2018.09.12", "title": " Калоян Паргов към посланика на Куба: Не допускайте грешките, които България направи след 1990 година"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d1%80%d0%b8%d1%81%d0%be%d0%b2-%d1%81%d0%bb%d0%b5%d0%b4-%d0%ba%d0%b0%d1%82%d0%be-%d0%b1%d1%8a%d0%bb%d0%b3%d0%b0%d1%80%d0%b8%d1%8f/", "text": "След като България купи „Пантер“-и и „Кугър“-и, най-сетне имаме френски завод за авиочасти у нас, заяви министрът-председателят Бойко Борисов по време на официалното откриване на завод за самолетни части, инвестиция на френската група „Латекоер“ край Пловдив. България закупи най-модерните, скъпи и добри френски хеликоптери, най-сетне имаме френски завод за авиочасти, посочи Борисов. С това показахме, че е по-добре да сме партньори, както в ЕС, така и в България, да има производство и така най-добре с бизнеса да се скрепява приятелството, заяви премиерът. „С това производство, с тези заводи, се прави брутен вътрешен продукт и ставаме по-независими от Европа“, заяви министър-председателят. Той поясни, че голяма част от инвестициите не се водят преки, защото не идват директно от Франция, а през търговските дружества, регистрирани у нас. „Радвам се, че след като България закупи най-модерните, скъпи и добри френски хеликоптери, вече имаме завод за производство на авиочасти. Доказахме, че е по-добре да сме партньори в ЕС и България и да има производство“, подчерта българският премиер. „На тези инвестиции се радвам, а не на тези от 2008 г., които бяха в соларни паркове, бума в строителството, разпродаването на електроразпределителните дружества, американските централи, търговските вериги, чиито капитал излиза обратно от България“, каза още министър-председателят Бойко Борисов. „Проблемът е с работната сила. Защото тези, които правят инвестиции, искат още работници“, заяви премиерът Борисов и посочи, че правителството полага усилия чрез програми за повишаване на квалификацията, както и с активната работа в училищата и образователния сектор като цяло. „Искат да се изказват нашите колеги от опозицията, аз ги разбирам, но нека да видят какво сме направили, да дойдат, да видят тук. Когато говорят за непрозрачна администрация, да дойдат и да питат тук чужденците. Злословейки за България, те не разбират, че това ще се върне като бумеранг при тях“, каза още министър-председателят. Заводът за авиочасти е в индустриалната зона на Пловдив, на площ от 5 декара и ще произвежда елементи за вратите на самолетите Еърбъс 320 и 330, както и друго оборудване. Очаква се да бъдат разкрити 200 работни места. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com      ", "date": "2018.09.12", "title": " Премиерът Борисов: След като България купи „Пантер“-и и „Кугър“-и, най-сетне имаме френски завод за авиочасти у нас"}
{"url": "https://trud.bg/%d0%b3%d0%b5%d1%80%d0%bc%d0%b0%d0%bd%d0%b8%d1%8f-%d0%bd%d0%b5-%d0%bc%d0%be%d0%b6%d0%b5-%d0%b4%d0%b0-%d0%b3%d0%bb%d0%b5%d0%b4%d0%b0-%d0%bd%d0%b0%d1%81%d1%82%d1%80%d0%b0%d0%bd%d0%b8-%d0%b0%d0%ba%d0%be/", "text": "Германският канцлер Ангела Меркел заяви, че Берлин не може просто да гледа настрани, ако в Сирия има химическа атака, два дни, след като нейното правителство съобщи, че води разговори за възможна военна интервенция в раздираната от война близкоизточна страна, предава  Меркел е категорична, че Германия не може просто да отхвърли военна интервенция, влизайки в конфликт с младшия коалиционен партньор – Германската социалдемократическа партия (ГСДП), която отхвърли участие във военните действия в Сирия. „Германската позиция не може да бъде прости „не“, каквото и да се случва по света“, заяви тя в Бундестага. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com        ", "date": "2018.09.12", "title": " Германия не може да гледа настрани, ако Сирия използва химически оръжия, заяви Меркел"}
{"url": "https://trud.bg/%d0%bf%d1%80%d0%b0%d0%b2%d0%b8%d1%82%d0%b5%d0%bb%d1%81%d1%82%d0%b2%d0%be%d1%82%d0%be-%d0%be%d1%82%d0%bf%d1%83%d1%81%d0%ba%d0%b0-%d0%b4%d0%be%d0%bf%d1%8a%d0%bb%d0%bd%d0%b8%d1%82%d0%b5%d0%bb%d0%bd%d0%be/", "text": "С прието от правителството постановление се осигуряват допълнителни средства от централния бюджет в размер до 36,2 млн. лв. по бюджета на Министерството на регионалното развитие и благоустройството за 2018 г. за финансиране изграждането на „Обход на гр. Габрово“ – Фаза I. Те са част от предвидените в държавния бюджет за изпълнението на проекта през тази година до 100 млн. лева. С изграждането на „Обход на Габрово“ – Фаза I значително ще се намали времето за пътуване и извеждане на транзитния трафик извън гр. Габрово, като се облекчава трафикът в национален и международен мащаб и ще се повиши безопасността за пътуващите. Разглеждан в съвкупност с тунел под връх Шипка, проектът, след неговата цялостна реализация, ще осигури една от най-преките пътни връзки между Северна и Южна България по направлението на общоевропейски коридор № IX. Съкращаването на времето за пътуване, чрез изграждане на подобни връзки води до намаляване на задръстванията, с което се намалява отделянето на вредни емисии в околната среда и се постига положителен екологичен ефект. Предвижда се средствата да се използват от Агенция „Пътна инфраструктура“ за разплащане на строително-монтажни работи, строителен надзор и проектиране на разширен идеен проект на тунел под връх Шипка. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.12", "title": " Правителството отпуска допълнително 36,2 млн. лв. за изграждането на  „Обход на Габрово“ – Фаза I\t\t\t"}
{"url": "https://trud.bg/%d0%bf%d1%80%d0%b5%d0%b8%d0%bc%d0%b5%d0%bd%d1%83%d0%b2%d0%b0%d1%82-%d0%bf%d0%b5%d0%b4%d0%b0%d0%b3%d0%be%d0%b3%d0%b8%d1%87%d0%b5%d1%81%d0%ba%d0%b8%d1%8f-%d1%84%d0%b0%d0%ba%d1%83%d0%bb%d1%82%d0%b5%d1%82/", "text": "Правителството прие Постановление, с което Факултетът по начална и предучилищна педагогика в структурата на Софийския университет „Св. Климент Охридски“ се преобразува във Факултет по науки за образованието и изкуствата реши правителството. Предложението е на основание положително оценен от Националната агенция за оценяване и акредитация проект за преобразуване на факултета, а мотивът е, че настоящото название на факултета не отразява професионалната квалификация на кадрите, получили образование по различните специалности. Акцентът върху началната и предучилищната педагогика създава неточната представа, че във факултета се обучават изключително бъдещи учители за нуждите на предучилищното и началното училищно образование. Факултетът за подготовка на детски и начални учители, преименуван през 1988 г. във Факултет по начална и предучилищна педагогика, е създаден през 1983 г. в структурата на Софийския университет. В него първоначално се провежда обучение само по три специалности – „Предучилищна педагогика“, „Начална педагогика“ и „Дефектология“. През годините диапазонът на провежданото обучение се разширява, разкриват се нови специалности в отговор на динамично променящите се изисквания пред образователната система и наложените от пазара на труда условия. Структурата на факултета включва шест катедри, в които се обучават студенти по четири професионални направления – „Педагогика“, „Педагогика на обучението по…“, „Изобразително изкуство“ и „Музикално и танцово изкуство“ – в 12 бакалавърски специалности, 42 магистърски и 17 докторски програми. Предвижда се в преобразуваното звено да продължи обучението по вече откритите специалности от акредитираните професионални направления, включително и по новите професионални направления „Изобразително изкуство“ и „Музикално и танцово изкуство“, получили програмна акредитация през декември 2017 г., които заемат важно място в структурата на факултета. Преобразуването на основното звено е обусловено и от необходимостта спецификата на провежданото обучение и разнообразието на професионални квалификации, с които се дипломират възпитаниците на факултета, да бъде адекватно отразена в названието на звеното. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.12", "title": " Преименуват педагогическия факултет на СУ"}
{"url": "https://trud.bg/%d1%83%d0%ba%d1%80%d0%b0%d0%b9%d0%bd%d0%b0-%d0%bf%d1%80%d0%b5%d1%85%d0%b2%d1%8a%d1%80%d0%bb%d0%b8-%d0%b2%d0%be%d0%b9%d1%81%d0%ba%d0%b0-%d0%b2-%d0%bf%d1%80%d0%b8%d0%b0%d0%b7%d0%be%d0%b2%d0%b8%d0%b5/", "text": "Въоръжените сили на Украйна (ВСУ) са усилили групировката си в Приазовието, съобщи командващият Сухопътните войски на ВСУ генерал-полковник Сергей Попко в социалната мрежа Фейсбук, предаде РИА Новости. По неговите думи, по този начин украинският Генерален щаб има намерение да „осигури пълен контрол“ върху ситуацията в региона, поддръжка на корабната групировка и надеждна отбрана на крайбрежието. Заместник-министърът на инфраструктурата на страната Юрий Лавренюк на свой ред съобщи във Фейсбук, че Украйна е прехвърлила в Азовско море два бронирани катера тип „Гюрза-М“: на 9 септември на вода е спуснат бронирания катер „Лубний“, а на 11 септември – „Кременчуг“. По-рано Съветът за национална сигурност и отбрана (СНБО) на страната разпореди да бъде усилено военното присъствие в Азовско море и да бъдат осигурени ракетни оръжия за подразделенията на бреговата отбрана. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.09.12", "title": " Украйна прехвърли войска в Приазовието"}
{"url": "https://trud.bg/%d0%bb%d0%b5%d0%bd%d0%b8-%d0%ba%d1%80%d0%b0%d0%b2%d0%b8%d1%86-%d0%b8%d0%b4%d0%b2%d0%b0-%d0%b2-%d0%b1%d1%8a%d0%bb%d0%b3%d0%b0%d1%80%d0%b8%d1%8f/", "text": "Лени Kравиц ще пее у нас на 4 май 2019 година в софийската зала „Арена Армеец“. На 7 септември 2018 на пазара излезе 11-ия студиен албум на американската суперзвезда – „Raise Vibration“. Заедно с издаването на тавата Лени Кравиц стартира и третата част от световното си турне за 2018, което ще продължи и през следващата година в Европа. Продажбата на билетите за шоуто у нас, с цени от 60 до 140 лева, тръгват в продажба на 19 септември от 11 часа. В „Raise Vibration“ Кравиц остава верен на стила си, а звученето на албума е изключително характерно. Той самият казва:“Искам да предам своето послание за единност. Още от „Let Love Rule“ до „Raise Vibration“ искам музиката да мотивира и вдъхновява!“. Цялата статия вижте в  АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.12", "title": " Лени Кравиц идва в България"}
{"url": "https://trud.bg/e%d0%b2%d1%80%d0%be%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82%d1%8a%d1%82-%d1%80%d0%b5%d1%88%d0%b8-%d0%b4%d0%b0-%d0%b7%d0%b0%d0%b4%d0%b5%d0%b9%d1%81%d1%82%d0%b2%d0%b0-%d0%bd%d0%b0%d0%ba/", "text": "С 448 гласа „за“, 197 „против“ и 48 „въздържал се“ Eвропарламентът реши да задейства наказателна процедура срещу Унгария, която може да лиши страната от правото й на глас в ЕС. Докладът на евродепутата Джудит Сарджентини от „Зелените“ изброява „безпокойства“ за функционирането на конституционната и изборна система, независимостта на съдебната власт, корупцията и конфликтите на интереси, различни индивидуални свободи, както и правата на бежанците. За да влезе в сила, мярката трябва да бъде одобрена единодушно от Европейския съвет. На пресконференция в Страсбург снощи , че представители на Комисията по граждански свободи, правосъдие и вътрешни работи (LIBE) в ЕП, изготвила доклада срещу Унгария, никога не са стъпвали в страната и никога не са се допитвали до унгарския народ. Битката срещу унгарския премиер Виктор Орбан е   и либералното крило в ЕП, заяви вчера пред “Труд” евродепутатът Ангел Джамбазки (ЕКР/ВМРО). АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com            ", "date": "2018.09.12", "title": " Eвропарламентът реши да задейства наказателна процедура срещу Унгария\t\t\t"}
{"url": "https://trud.bg/%d0%b5%d0%b2%d1%80%d0%be%d0%bf%d0%b5%d0%b9%d1%81%d0%ba%d0%b8%d1%8f%d1%82-%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82-%d0%be%d0%b4%d0%be%d0%b1%d1%80%d0%b8-%d0%b4%d0%b8%d1%80%d0%b5%d0%ba/", "text": "Европейският парламент одобри спорната директива по авторското право, което ще позволи на евродепутатите, Европейската комисия и Съветът на ЕС да продължат тристранните преговори. Депутатите приеха текста на ЕК с 438 гласа „за“, 226 „против“ и 39 въздържали се. Еврокомисарите Мария Габриел и Андрус Ансип приветстваха решението на депутатите, което Ансип нарече „огромна крачка към приемане на балансирана реформа на авторското право в ЕС“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.12", "title": " Европейският парламент одобри директивата за авторското право"}
{"url": "https://trud.bg/20-%d0%bc%d0%bb%d0%bd-%d0%bb%d0%b2-%d0%bf%d0%be%d1%85%d0%b0%d1%80%d1%87%d0%b5%d0%bd%d0%b8-%d0%b7%d0%b0-%d0%bf%d0%bb%d0%b0%d1%81%d1%82%d0%bc%d0%b0%d1%81%d0%be%d0%b2%d0%b8-%d1%87%d0%b0%d1%88%d0%b8/", "text": "20 млн. лв. са похарчени за 3 години за покупката на чаши за еднократна употреба в детските градини у нас, което увеличава замърсяването с пластмаси, съобщиха от Обществения център за околна среда и устойчиво развитие (ОЦОСУР) във Варна, който провежда кампания „Аз избирам чаша за многократна употреба“. Целта й е пластмасовите чаши в забавачките да бъдат подменени с такива от инокс, гравирани с индивидуално изображение за всяко дете. Подкрепа за промяната активистите ще търсят от здравното министерство, където ще представят данни от проучването си за генерирането на пластмасови отпадъци. Никъде в Европа и САЩ не се ползва еднократна посуда в детските заведения, но у нас инспектори от РЗИ издават устни заповеди на директорите на забавачки да употребяват пластмасови чаши, съобщи координаторът на кампанията Сабина Максимова. Според нея въпреки бюрократичните пречки осем детски градини, две от които са във Варна, вече са въвели екомодела и са закупили за възпитаниците си чаши от инокс. Печалбата от продажбите им се влага в проучвания и в кампанията за превенция на употребата на пластмаса. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.12", "title": " 20 млн. лв. похарчени за пластмасови чаши в забавачките"}
{"url": "https://trud.bg/%d0%b4%d1%80%d0%b8%d1%84%d1%82-%d1%88%d0%b0%d0%bc%d0%bf%d0%b8%d0%be%d0%bd%d0%b8-%d1%81%d1%82%d1%8f%d0%b3%d0%b0%d1%82-%d0%b7%d1%80%d0%b5%d0%bb%d0%b8%d1%89%d0%bd%d0%be-%d1%88%d0%be%d1%83-%d0%b2%d1%8a/", "text": "Зрелищно шоу в стил „Бързи и яростни“ организира за втори път във Варна Дрифт клуб България. В четвъртък вечерта на паркинга на Мол Варна ЕАД осем европейски и национални шампиони от България, Румъния и Сърбия ще покажат уменията си в атрактивния автомобилен спорт. Пилотите ще пришпорват коли „БМВ“ и „Нисан“ с мощност от 330 до 600 конски сили. Малцина знаят, че дрифтингът е използван като техника още през 30-те години на ХХ век от пилотите в Grand Prix. Голямата си популярност обаче виртуозните пируети на четири гуми придобиват през 70-те години в японския автомобилен шампионат, уточниха организаторите на Summer Drift Show Varna 2018. То ще се проведе при вход свободен, а от 16 до 17 ч най-запалените фенове ще могат да получат автографи от пилотите и да се снимат с тях. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.12", "title": " Дрифт шампиони стягат зрелищно шоу във Варна"}
{"url": "https://trud.bg/%d0%bf%d1%80%d0%b5%d0%bc%d0%b0%d1%85%d0%b2%d0%b0%d1%82-%d0%be%d0%bf%d0%b0%d1%81%d0%bd%d0%b8-%d0%ba%d0%bb%d0%be%d0%bd%d0%b8-%d0%b2-%d0%bf%d0%b0%d1%80%d0%ba-%d0%ba%d1%8c%d0%be%d1%88%d0%ba%d0%be%d0%b2/", "text": "Опасните клони и дървета в парк „Кьошковете“ ще бъдат премахнати преди началото на зимния сезон, съобщи зам.-директорът на ДГС-Шумен инж. Тодор Геронтиев. Обследването се прави по настояване на кмета на община Шумен Любомир Христов. Очаква се в четвъртък да бъдат определени експертите, които ще кажат кои дървета на територията на парка представляват потенциална заплаха. В комисията ще участват лесовъди и специалисти от ДГС-Шумен, община Шумен, РДГ-Шумен, ПП „Шуменско плато“ и РИОСВ. Проверката ще бъде направена в петък и ще обхване дърветата от парк „Кошковете“ до пещера „Русалка“.  „Целта на огледа, който ще направим, е да бъдат премахнати потенциално опасните дървета и клони по алеите и пътеките, където често се разхождат граждани. Въпреки мерките, които ще се вземат, искам да напомня на шуменци и гостите на града, че паркът е горска територия, а според Закона за горите в  горските територии туристите влизат на собствен риск“, обясни инж. Геронтиев. На много места на платото са поставени табели, които предупреждават хората за опасни дървета. Най-много те са в района на 120-годишните букови насаждения, около хижа „Пазачница“ и вилата на военния факултет.  В парка има много стари дървета и зимата при обледяване и силен вятър част от тях са опасни. „Приканвам шуменци да бъдат внимателни по време на разходките си в гората, за да няма инциденти и всички ние да се наслаждаваме безпроблемно на красотата на Шуменското плато“, допълни инж. Тодор Геронтиев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.12", "title": " Премахват опасни клони в парк „Кьошкове“"}
{"url": "https://trud.bg/%d0%b3%d0%b5%d0%be%d1%80%d0%b3%d0%b8-%d0%b3%d1%8c%d0%be%d0%ba%d0%be%d0%b2-%d0%b4%d1%8a%d1%80%d0%b6%d0%b0%d0%b2%d0%b0%d1%82%d0%b0-%d1%82%d1%80%d1%8f%d0%b1%d0%b2%d0%b0-%d0%b4%d0%b0-%d0%be%d1%81%d0%b8/", "text": "Народните представители от ПГ на „БСП за България“ Георги Гьоков и Васил Антонов проведоха работна среща с Председателя на Националния съюз на трудово-производителни кооперации Стилиян Баласопулов и Георги Георгиев – главен експерт Пазарна политика. Срещата бе част от разговорите по „Визия за България”, които левицата започва в цялата страна и обсъждания Законопроект за предприятията на социалната и солидарна икономика. Участниците в срещата се обединиха около мнението, че сред акцентите в социалната политика на държавата трябва да е осигуряването на заетост на хората в неравностойно положение. „Кооперациите трябва да бъдат подкрепяни и законодателно, защото понякога те са единствената възможност за решаване на проблемите на хората, най-вече в малките населени места – и за работа, и за услуги“, каза народният представител и зам.-председател на Комисията по труда, социалната и демографската политика Георги Гьоков. Той припомни, че идеята за ТПК се заражда скоро, след като възниква съвременната пазарна икономика и оттогава те неотменно се свързват с търсенето на по-добри, справедливи и по-достойни трудови отношения между хората. „Те са алтернатива на останалата стопанска организация и като такава, въпросът за тяхната приложимост в реалния икономически живот е бил основен за обществото ни“, каза още Гьоков. Народният представител Васил Антонов заяви, че развитието на ТПК и кооперативното движение може да заеме основно място във „Визия за България“. „Новият подход в засилване социално-икономическата роля на държавата е създаване на нов тип предприятия – със „социално-икономическа цел“, каза още Антонов. На срещата бе обсъден и най-после внесения от Министерския съвет Законопроект за предприятията на социалната и солидарна икономика. Народните представители от БСП бяха категорични, че необходимостта от създаване на такъв закон, който да регламентира социалната икономика и нейните субекти, е безспорна. Те добавиха, че социалните предприятия са ключов елемент от европейския социален модел и носят значителен принос на обществото. „Те трябва да се регламентират, създават, подкрепят и насърчават, за да може впоследствие техният потенциал да се ползва за растеж и капацитет за създаване на социална стойност“, категорични бяха народните представители. И двете страни изразиха разочарование, че въпреки огромното закъснение, законът не отразява в достатъчно изискванията на европейското законодателство и в този си вид ще е неприложим и неработещ. Георги Гьоков се ангажира, че ПГ на „БСП за България“ внимателно ще подходи при обсъждане на законопроекта на първо гласуване, а между двете гласувания ще направи сериозни предложения, които да го направят работещ и полезен. „Този законопроект не може да се движи извън цялостната концепция за социалната икономика и не бива да се обсъжда отделно от други обещани от правителството законопроекти – Законопроекта за хората с увреждания и Законопроекта за социалните услуги и дори с окончателния вариант на концепцията на правителството за Трудово лекарската експертиза“, категоричен бе Георги Гьоков. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.12", "title": " Георги Гьоков: Държавата трябва да осигури заетост на хората в неравностойно положение"}
{"url": "https://trud.bg/%d0%b2%d1%82%d0%be%d1%80%d0%b8-%d1%84%d0%b0%d1%82%d0%b0%d0%bb%d0%b5%d0%bd-%d0%b8%d0%bd%d1%86%d0%b8%d0%b4%d0%b5%d0%bd%d1%82-%d1%81-%d0%b2%d0%b5%d0%bb%d0%be%d1%81%d0%b8%d0%bf%d0%b5%d0%b4%d0%b8%d1%81/", "text": "Втори фатален инцидент с велосипедист бе регистриран във Варна само денонощие, след като в понеделник привечер шофьор без книжка  близо до Летния театър. Поредната трагедия на пътя се случила във вторник около 18,05 ч на автомагистрала „Черно море“. Малко преди входа за Варна лека кола „Рено“, шофирана от 31-годишен местен жител, блъснала 60-годишен колоездач, който се движел в аварийната лента. Пострадалият бил откаран в болница, но въпреки усилията на лекарите издъхнал от тежките си травми. Изясняват се причините и обстоятелствата около инцидента, а по случая е образувано досъдебно производство, уточниха от полицията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.12", "title": " Втори фатален инцидент с велосипедист във Варна"}
{"url": "https://trud.bg/%d0%bf%d0%b5%d1%82-%d1%88%d1%83%d0%bc%d0%b5%d0%bd%d0%ba%d0%b8-%d0%bd%d0%b0%d0%b4-60-%d0%b3-%d1%81%d0%ba%d0%bb%d1%8e%d1%87%d0%b8%d1%85%d0%b0-%d0%b1%d1%80%d0%b0%d0%ba/", "text": "Пет дами на възраст над 60 г. от област Шумен официално са се врекли във вярност на съпрузи през м.г. и са сключили граждански брак. За някои това не е първо венчило. Това сочат данните на местното статистическо бюро, от които става ясно, че на другия полюс са непълнолетните булки – 14 в региона. При тях женитбата е станала след позволение от родител. Средната възраст при сключване на първи брак в Шуменско за мъжете и жените е съответно 30,4 и 27,2 г. Дамите се женят най-често на възраст 25-29 г. /30,3%/. В региона са регистрирани 816 юридически брака за последната година, което е с 14 повече от предходната. В същото време съдилищата в региона са разтрогнали съюза межуд 222 семейни двойки, което е с 35 по-малко от 2016 г. Най-голям е делът на браковете, прекратени по взаимно съгласие – 77,5%, поради несходство в характерите са се разделили 18%, а заради физически и морален тормоз – 1,8%. Сред причините за развод в област Шумен се срещат също лекомислено поведение в брака и неполагане на грижи за семейството, фактическа раздяла, както и чужда намеса в брака. Разводите са най-чести във възрастовата граница 40-49 г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.12", "title": " Пет шуменки над 60 г. сключиха брак"}
{"url": "https://trud.bg/%d0%b4%d0%be%d0%b1%d1%80%d0%b0-%d1%80%d0%b5%d0%ba%d0%be%d0%bb%d1%82%d0%b0-%d0%be%d1%82-%d1%81%d0%bb%d1%8a%d0%bd%d1%87%d0%be%d0%b3%d0%bb%d0%b5%d0%b4-%d0%bf%d1%80%d0%b8%d0%b1%d0%b8%d1%80%d0%b0%d1%82/", "text": "По-високи от миналата година добиви от маслодаен слънчоглед жънат стопаните от област Монтана. В средата на септември фермерите вече са прибрали близо половината от засетите 415 000 дка. Според данните на Областната дирекция „Земеделие” средният добив е 280 кг от декар. Миналата есен земеделците получиха по 230 кг от декар. Най-добри резултати отчитат агропроизводителите в районите на Лом и Вълчедръм – от 280 до 330 кг от дка. Според специалистите хубавата реколта е следствие на обилните валежи през летните месеци. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.12", "title": " Добра реколта от слънчоглед прибират Северозапада"}
{"url": "https://trud.bg/130-000-%d0%bb%d0%b2-%d0%ba%d0%b5%d1%88-%d0%be%d1%82%d0%ba%d1%80%d0%b8%d1%82%d0%b8-%d0%b2%d1%8a%d0%b2-%d1%84%d0%b8%d1%80%d0%bc%d0%b0-%d1%81%d0%b2%d1%8a%d1%80%d0%b7%d0%b0%d0%bd%d0%b0-%d1%81-%d0%bc/", "text": "Специализираната прокуратура предяви обвиненията на четвърти привлечен под наказателна отговорност за участие в организирана престъпна група за производство и продажба на акцизни стоки без бандерол, данъчни престъпления и пране на пари, съобщиха от държавното обвинение. По същото дело Специализираният наказателен съд постанови „Задържане под стража“ на бизнесмена Миню Стайков и още две лица. Четвъртият обвиняем е свързан с производството на цигари в нелегалната фабрика в Карнобат и продажбата им на черния пазар. По време на операцията по неутрализиране на групата той не бе открит и бе обявен за общодържавно издирване. На 11 септември 2018 г. е задържан до 72 часа с постановление на наблюдаващия прокурор. Предстои в Специализирания наказателен съд да бъде внесено искане за налагане на най-строгата мярка за неотклонение и за него. В рамките на продължаващото разследване по досъдебното производство на 11 септември 2018 г. бяха извършени нови претърсвания и изземвания в Карнобат. Намерени и иззети са близо 130 000 лева в брой, за които има доказателства, че са съхранявани от компанията „СИС индъстрис“, свързана с бизнесмена Миню Стайков. Установява се произходът на парите и дали са придобити чрез престъпна дейност, в т.ч. тази, за която е образувано досъдебното производство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.12", "title": " 130 000 лв. кеш открити във фирма, свързана с Миню Стайков в Карнобат\t\t\t"}
{"url": "https://trud.bg/%d0%bd%d0%b0%d1%88%d0%b5%d0%bd%d0%b5%d1%86-%d0%b1%d0%b5%d0%b7-%d0%ba%d0%bd%d0%b8%d0%b6%d0%ba%d0%b0-%d1%89%d0%b5-%d0%bf%d0%bb%d0%b0%d1%89%d0%b0-%d0%b3%d0%bb%d0%be%d0%b1%d0%b0-%d0%be%d1%82-1-600-%d0%bb/", "text": "Мъж от Сливен ще трябва да плати глоба, наложена му в Германия, за нарушение отпреди 5 години на тамошния Закон за движение по пътищата. Окръжният съд в Сливен призна решението на Районния съд в Лудвигслуст, влязло в сила в началото на август т.г., съобщиха от съдебната палата в областния град. На 24 декември 2013 г. нашенецът причинил с автомобил пътно произшествие в Германия, при което били нанесени материални щети по друга кола. При проверката се установило, че е седнал зад волана пиян, с над 1,66 промила алкохол. На това отгоре не бил правоспособен, нямал шофьорска книжка. За деянията му е била наложена глоба от 600 евро, отделно сливенецът ще трябва да плати 227,16 евро за съдебни разноски. Искането за признаване и изпълнение на съдебното решение е пристигнало директно от Федералната служба „Правосъдие“. Осъденото лице не е било открито на посочения адрес, не е било редовно призовано и не се е явило в заседателната зала в Окръжния съд в Сливен. Било е представлявано от назначен служебен защитник. Сред мотивите за признаване на глобата се посочва, че въпросът за евентуалната изтекла давност не може да се коментира, тъй като не се отнася до деяние, подсъдно на българския съд. Решението може да бъде обжалвано пред Апелативния съд в Бургас в 7-дневен срок. След като то влезе в сила, ще бъде изпратено на НАП за незабавно изпълнение и събиране на левовата равностойност на санкцията в размер на 1 617,78 лева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.12", "title": " Нашенец без книжка ще плаща глоба от 1 600 лева за катастрофа в Германия отпреди 5 години"}
{"url": "https://trud.bg/%d1%82%d1%80%d1%83%d1%81-%d0%be%d1%82-52-%d0%bf%d0%be-%d1%80%d0%b8%d1%85%d1%82%d0%b5%d1%80-%d1%80%d0%b0%d0%b7%d0%bb%d1%8e%d0%bb%d1%8f-%d0%b0%d0%bd%d1%82%d0%b0%d0%bb%d0%b8%d1%8f/", "text": "Земетресение с магнитуд 5,2 по скалата на Рихтер е регистрирано край турското средиземноморско крайбрежие, показва справка на интернет страницата на Европейския средиземноморски сеизмологичен център (EMSC) . Земетресението е регистрирано на 103 км южно от Анталия и на 228 км северозападно от столицата на Кипър Никозия в 9:21 часа българско време на дълбочина от 60 км. Няма данни за жертви и разрушения. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.12", "title": " Трус от 5,2 по Рихтер разлюля Анталия"}
{"url": "https://trud.bg/%d0%b1%d1%81%d0%bf-%d1%81%d0%be%d1%84%d0%b8%d1%8f-%d0%be%d1%80%d0%b3%d0%b0%d0%bd%d0%b8%d0%b7%d0%b8%d1%80%d0%b0-%d0%b1%d0%b5%d0%b7%d0%bf%d0%bb%d0%b0%d1%82%d0%bd%d0%b0-%d1%8e%d1%80%d0%b8%d0%b4%d0%b8-3/", "text": "На 13 септември в постоянната приемна на БСП – София (ул. „Леге“ № 10, ет. 1) гражданите ще получат безплатни юридически консултации. Юристите ще бъдат на разположение на софиянци от 15.00 до 18.00 часа. Желаещите може предварително да се запишат на телефон 02/987 20 86. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.12", "title": " БСП – София организира безплатна юридическа приемна за граждани"}
{"url": "https://trud.bg/%d0%bc%d0%b2%d0%bd%d1%80-%d0%bd%d1%8f%d0%bc%d0%b0-%d0%b4%d0%b0%d0%bd%d0%bd%d0%b8-%d0%b7%d0%b0-%d0%bf%d0%be%d1%81%d1%82%d1%80%d0%b0%d0%b4%d0%b0%d0%bb%d0%b8-%d0%b1%d1%8a%d0%bb%d0%b3%d0%b0%d1%80%d0%b8-14/", "text": "По информация на българското посолство в Анкара няма данни за пострадали български граждани при  , регистрирано в окръг Анталия, Турция, по-рано днес. Това съобщиха от пресслужбата на Министерството на външните работи. Дипломатическото ни представителство следи ситуацията и е готово да окаже съдействие на наши сънародници при необходимост. При нужда българските граждани могат да се свържат с посолството на Република България в Анкара на тел.: +90 312 46 720 71 и +90 312 427 51 42. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.12", "title": " МВнР: Няма данни за пострадали българи при земетресението в Анталия"}
{"url": "https://trud.bg/%d0%ba%d1%80%d0%b0%d1%81%d0%b8%d0%bc%d0%b8%d1%80-%d0%b2%d1%8a%d0%bb%d1%87%d0%b5%d0%b2-%d0%bd%d1%8f%d0%bc%d0%b0-%d0%bd%d0%b0%d0%b3%d0%bb%d0%b0%d1%81%d0%b8-%d0%b2-%d0%b4%d1%80%d1%83%d0%b3%d0%b8-%d0%b8/", "text": "Не мисля, че има нагласи в други институти за отделяне от БАН, каза на заседание на парламентарната образователна комисия министърът на образованието и науката Красимир Вълчев по повод решението на Общото събрание на БАН да позволи а . „Бях изненадан да разбера, че в НИМХ има такива нагласи от над 10 години. Сега са по-ясно изразени и категорични“, посочи той. „Има ясно изразено желание от над 90% от служителите на НИМХ за напускане на структурата на БАН. Това желание е категорично“, заяви Красимир Вълчев. „Въпросът не е само финансов, и ние подпомогнахме НИМХ. Има различни виждания за това как трябва да се управлява и развива институтът“, коментира образователният министър. „Има и емоции от последните седмици, които доведоха до това да се прекрати предсрочно мандатът на директора на НИМХ проф. Христомир Брънзов“, каза още той Тази година над 2800 ученици ще бъдат в дуална форма на обучение, миналата година са били 1800, обяви Красимир Вълчев. „Броят на паралелките дуално обучение тази година ще бъде над 110“, заяви той. „Всяка година имаме увеличение на учениците, приети дуално обучение“, посочи министър Вълчев и допълни, че над 200 са работодателите, включени в дуалната форма на обучение. „Професионалното образование загуби част от репутацията си. Дуалното обучение е възможност да върнем част от тази репутация“, обяви Красимир Вълчев. „Дуалната форма вече е регламентирана. Трябва да изчистим малкото пречки, които има, и да създадем предпоставки за разширяването ѝ“, каза още образователният министър. Свободните места в държавните висши училища са в математика, физически и химически науки, инженерни специалности. Ще имаме недостиг по почти всички инженерни специалности в бъдеще, заяви Вълчев. „Спрямо 2015 година приемът в държавните висши училища е намален с 13 хил. бройки. Приемът след завършване на гимназиално образование е бил 48 хил., сега е 38 хил.“, обясни той. „Ако този прием беше в съответствие с търсенето на студентите, нямаше да има толкова голям брой свободни места“, коментира Красимир Вълчев. „Доста водим полемиката колко трябва да намалим приема. Факт е, че нямаме много професионални направления. От 52 ще изброим 6-8, в които трябва да намаляваме приема“, обясни той. „Всеки язовир трябва да има по един воден инженер, а ситуацията със водните инженери е критична. Всички чуждестранни инвеститори искат инженери. Недостиг ще има и в аграрните науки“, посочи образователният министър. „В информационните технологии имаме ръст, но въпреки това ще имаме болезнен недостиг на кадри предвид всички дигитални трансформации, които очакваме да се случат във всички общества“, заяви Красимир Вълчев. Той каза още, че не липсва търсене за специалността медицина, но проблемът е със задържането на кадрите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.12", "title": " Красимир Вълчев: Няма нагласи в други институти за отделяне от БАН, НИМХ има от над 10 години"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%bf%d0%be%d0%b8%d1%81%d0%ba%d0%b0-%d0%be%d1%82%d1%81%d1%82%d1%80%d0%b0%d0%bd%d1%8f%d0%b2%d0%b0%d0%bd%d0%b5%d1%82-2/", "text": "Днес, 12.09.2018г., Софийска градска прокуратура (СГП) внесе в Районен гр. София (СРС) искане на основание чл. 69 от НПК за отстраняване от длъжност на заместник-министъра на транспорта Ангел Попов. Това съобщиха от държавното обвинение. Спрямо Ангел Попов на 29 март 2018 г. е внесен о – престъпление по чл. 209, ал.1 от НК. Въз основа на внесения от Софийска градска прокуратура обвинителен акт е образувано съдебно производство е Софийски районен съд, насрочено за разпоредително заседание. В хода на досъдебното производство е установено, че на неустановена дата през месец август 2012 г. в град София, с цел да набави за себе си имотна облага в размер на 8000 евро Попов е възбудил у собственик на транспортна фирма заблуждение, че срещу горепосочената сума служители от Министерството на транспорта, информационните технологии и съобщенията, ще му уредят управляваната от него фирма да получи допълнително четири броя ЕКМТ/СЕМТ разрешителни. ЕКМТ/СЕМТ представляват разрешителни за облекчен режим на международен товарен транспорт. Макар деянието, за което е предаден на съд Попов да е извършено през 2012 г., от новопостъпила информация по делото към момента на Попов е възложен контрола по изпълнение заповедта на министъра за реда по издаването и условията за разпределение на ЕКМТ/СЕМТ разрешения за транспорт. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.12", "title": " Прокуратурата поиска отстраняването на зам.-министъра на транспорта Ангел Попов"}
{"url": "https://trud.bg/33-%d0%b3%d0%be%d0%b4%d0%b8%d1%88%d0%b5%d0%bd-%d0%bc%d1%8a%d0%b6-%d1%81%d0%b5-%d0%bf%d1%80%d0%be%d1%81%d1%82%d1%80%d0%b5%d0%bb%d1%8f-%d0%b2-%d0%b3%d0%bb%d0%b0%d0%b2%d0%b0%d1%82%d0%b0-%d0%bd%d0%b0/", "text": "33-годишен мъж опря дулото на газов пистолет в главата си и дръпна спусъка пред очите на служители и клиенти на бензиностанция на изхода за Бургас в посока София. Това съобщи „ „, позовавайки се на информация от Областната дирекция на МВР. Изстрелът е произведен в 15.10 часа днес. Пострадалият е Сабри С., бивш работник в бензиностанцията и жител на руенското село Соколец. Той е откаран в критично състояние в УМБАЛ-Бургас. Мъжът е несемеен, засега мотивите за действията му са неясни.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.12", "title": " 33-годишен мъж се простреля в главата на бензиностанция в Бургас\t\t\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba-%d0%b3%d0%bb%d0%b0%d1%81%d1%83%d0%b2%d0%b0%d1%85%d0%b0-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8%d1%82%d0%b5-%d0%b5%d0%b2%d1%80%d0%be/", "text": "Европейският парламент  , която може да отнеме правото на глас на страната в ЕС. Решението беше взето с 448 гласа „за“, 197 „против“ и 48 „въздържал се“. Ето как са гласували българските евродепутати: За  процедурата срещу Унгария: Филиз Хюсменова, Илхан Кючук, Искра Михайлова (ДПС/АЛДЕ), Сергей Станишев (БСП/ПЕС) и Светослав Малинов (ДСБ/ЕНП). Против : Ангел Джамбазки (ВМРО/ЕКР), Николай Бареков „Презареди БГ/ЕКР), Андрей Ковачев, Андрей Новаков, Владимир Уручев, Емил Радев, Асим Адемов (ГЕРБ/ЕНП), Момчил Неков (БСП/ПЕС). Въздържал се : Ева Майдел (ГЕРБ/ЕНП) Негласували : Неджми Али (ДПС/АЛДЕ), Петър Курумбашев, Георги Пирински (БСП/ПЕС) Пълният списък на гласувалите: АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com            ", "date": "2018.09.12", "title": " Вижте как гласуваха българските евродепутати по наказателната процедура срещу Унгария"}
{"url": "https://trud.bg/%d0%b8%d0%b7%d1%82%d0%be%d1%87%d0%b8%d1%85%d0%b0-%d0%bf%d1%8a%d1%80%d0%b2%d0%b8%d1%82%d0%b5-10-%d0%ba%d1%83%d0%b1%d0%b8%d0%ba%d0%b0-%d0%bc%d0%b0%d0%b7%d1%83%d1%82-%d0%be%d1%82-%d0%bc%d0%be/", "text": "През вчерашния ден са източени първите 10 кубика нефтоводна смес от кораба „Мопанг“. Това стана възможно след като в последните дни бяха извършени необходимите подготвителни дейности за осъществяването на подводната операция по извличане на нефтопродукти от потъналия през 1921 г. плавателен съд, съобщиха от Министерство на транспорта. В рамките на действията до момента бяха монтирани котви, осигуряващи точното позициониране на специализиран водолазен кораб, както и 4 броя шесттонни бетонови котви за закрепване на боновите заграждения около „Мопанг“. Също така, бяха извършени множество водолазни спускания с цел, маркиране на носа и кърмата на кораба, картиране на корпуса, вземане на проби от нефтения продукт, направа на отвори по корпуса и подводен монтаж на шлангови линии. Поради влошаване на метеорологичните условия, днес и утре няма да се провеждат водолазни операции. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.12", "title": " Източиха първите 10 кубика мазут от „Мопанг“"}
{"url": "https://trud.bg/%d0%b2-%d0%b0%d0%bd%d0%b3%d0%bb%d0%b8%d1%8f-%d0%ba%d0%bb%d1%83%d0%b1-%e2%84%9615-%d0%b7%d0%b0-%d0%b1%d0%be%d0%b6%d0%b8%d0%bd%d0%be%d0%b2/", "text": "Авторитетната британска медия BBC отрази преминаването на Божинов във Враца. Изданието припомни, че за игралия преди време в „Манчестър Сити“ нападател това е клуб №15 в кариерата. В статията се допълва, че за последно българинът е бил част от отбора на „Риека“. Новината пък получи отзвук дори в далечна Азия, където таранът се подвизава за китайския втородивизионен „Мейджоу Хака“, а също и в любимата му Италия.", "date": "2018.09.12", "title": " В Англия: Клуб №15 за Божинов"}
{"url": "https://trud.bg/%d0%bd%d0%b0%d0%ba%d0%b0%d0%b7%d0%b0%d1%85%d0%b0-%d0%bf%d1%80%d0%be%d1%81%d1%82%d0%b8%d1%82%d1%83%d1%82%d0%ba%d0%b0-%d0%b2%d0%b5%d1%82%d0%b5%d1%80%d0%b0%d0%bd-%d1%81-400-%d0%bb%d0%b2-%d0%b3%d0%bb/", "text": "42-годишна проститутка с дълъг стаж бе наказана от Варненския районен съд с 400 лв. глоба за получаване на нетрудови доходи по непозволен и неморален начин. Магистралката работела активно в местността „Крушките“ на стария път Варна-Бургас. От миналия юли до март тази година нееднократно била засичана да предлага услугите си край шосето, заради което била задържана 6 пъти и освобождавана с предупредителни протоколи. На 15 март полицаи отново я спипали да прави секс в спрян край пътя автомобил. Шофьорът признал, че е редовен неин клиент. За да се отърве от наказателна отговорност, ветеранката си призна вината и след сключено споразумение се отърва само с административна санкция, каквато е плащала и преди. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.12", "title": " Наказаха проститутка ветеран с 400 лв. глоба"}
{"url": "https://trud.bg/%d1%81%d0%b2%d0%b5%d1%82%d0%be%d0%b2%d0%bd%d0%b8-%d0%b7%d0%b2%d0%b5%d0%b7%d0%b4%d0%b8-%d1%81%d0%b2%d0%b8%d1%80%d0%b8%d1%85%d0%b0-%d0%b2-%d0%bf%d0%b0%d0%bc%d0%b5%d1%82-%d0%bd%d0%b0-%d0%bf%d1%80%d0%be/", "text": "Едно уникално класическо музикално събитие събра музиканти и гости от цял свят на 03.09.2018г. в красивата концертна зала на Областната управа в Бургас – грандиозният възпоменателен концерт, в памет на проф. Петко Радев. „Той беше най-големият кларнетист на България, учител на поколения кларнетисти, новатор, първият музикант, който откри нов път на симбиоза между жанровете – между класическата и народната музика.“, припомни с обич и преклонение г-жа Петя Великова, директор и основател на Лятната академия на изкуствата – Созопол. Професор Радев е световно име в истинския смисъл на думата, както и личностите, които пристигнаха от различни краища на света и участваха в програмата: проф. Андрю Маринър, проф. Петер Шмидл, Мария Принц, Деница Лафчиева, проф. Георги Спасов – флейтист, който е дългогодишен приятел и колега, както и артистичен директор на лятната Академия на изкуствата. На концерта присъстваха, като гости, синът на професор Радев – Ради Радев и неговата внучка – Елена Радева. „Мария Принц, проф. Георги Спасов и проф. Петко Радев са хората, без които лятна Академия на изкуствата нямаше да има 13 -то си издание тази година.“, сподели г-жа Петя Великова във встъпителното си слово. Петко Радев е сред учредителите на „Лятна международна Академия на изкуствата“ и преподавател по кларинет, в майсторските класове, които организира Академията. „Никога няма да забравя срещата ми с него през лятото на 2008 година, когато Мария Принц ни запозна. Той ни посрещна като стари приятели. Запомнила съм първата ни среща с проф. Радев, както и всички останали с огромно вълнение, срещи с една легенда, за нас музикантите.“, с вълнение разказа Петя Великова. В програмата на вечерта прозвучаха творби за кларинет, флейта и пиано от известни композитори – Феликс Менделсон, в изпълнение на виртуозните проф. Петер Шмидл и Деница Лафчиева, която живее, концертира и преподава във Виена, Андре Месаже, блестящо изпълненен от младия български кларнетист Мариян Божидаров, пет багатели на композитора Джералд Финци, представени от световноизвестния английски кларнетист Андрю Маринър, солист на кларнетистите в Лондонския симфоничен оркестър от 1986 година и преподавател и солист в Academy of St. Martin in the Fields. Проф. Андрю Маринър е концертирал по най-известните световни сцени, като Музикферайн и Концертхаус във Виена, Театър Ла Скала в Милано, Театро Ла Фениче във Венеция и много други. В концерта участва и флейтистът проф. Георги Спасов, дългогодишен приятел и колега на Проф. Радев, който изпълни Валс No. 2 на Шостакович, в памет на приятеля и колегата си проф. Петко Радев, с когото много пъти са свирили валсът „Шегата“, и като мил спомен за неговата жизнерадост и чувство за хумор, а после в дует с виртуозният кларнетист Андрю Маринър, изправиха на крака и просълзиха изисканата публика. Несравнимата Деница Лафчиева, бивша студентка и възпитаничка на проф. Петко Радев със световна кариера, буквално нарисува с кларинета си Solo de concours на Анри Рабо, едвам сдържайки огромното си вълнение. Не на последно място, акомпаниментът на перфектна българска пианистка, живееща във Виена Мария Принц на рояла, допълни впечатлението за музициране на високо европейско и световно ниво. Тази интернационална плеяда от уникални музиканти и преподаватели, правят много майсторски класове по света, но сега, от първи до седми септември, събрани от дългогодишното им приятелство и колегиалност между тях, както и с проф. Петко Радев, провеждат майсторски клас по кларинет в Бургас, в рамките на Лятната академия на изкуствата и по покана на настина неуморимата и всеотдайна Петя Великова, която споделя, че без проф. Петко Радев, Мария Принц, проф. Георги Спасов, който е и арт-директор на академията, тя нямаше да съществува и да се осъществява в този вид и на високо професионално ниво. „За проф. Петко Радев трябва да се говори, пише, почита и прави много, защото неговия принос е част от световно културно наследство, духовната му диря е безценен отворен учебник, а животът му е история за филм, живот на един велик и незабравим музикант и човек.“, завърши развълнувано Петя Великова пред изисканата публика от музиканти, жители и гости на града, много журналисти, приятели и гости от чужбина, пристигнали специално за възпоменателния концерт и възможността да се насладят на майсторското изпълнение на уникално събраните за случая световно известни музиканти.", "date": "2018.09.12", "title": " Световни звезди свириха в памет на проф. Петко Радев в Бургас"}
{"url": "https://trud.bg/%d0%bd%d0%be%d0%b2-%d0%b2-%d1%86%d1%81%d0%ba%d0%b0-%d0%bd%d0%b5-%d0%b7%d0%bd%d0%b0%d0%bc-%d0%bd%d0%b8%d1%89%d0%be-%d0%b7%d0%b0-%d0%b4%d0%b5%d1%80%d0%b1%d0%b8%d1%82%d0%be-%d1%81-%d0%bb%d0%b5%d0%b2/", "text": "Последното попълнение на ЦСКА, нападателят Али Соу, призна, че все още не е наясно с историческото значение на дербито с „Левски“. Двубоят е в края на месеца, но гамбиецът разкри, че тепърва ще добие представа от важността на срещата“.  „Определено не знам нищо за този двубой – обясни дошлият под наем от „Киево“ офанзивен играч пред клубната телевизия. – Не съм запознат и това не ми позволява да усетя заряда на мача, колкото хората, които живеят тук. Като футболист аз винаги ще бъда готов да играя във всяка една среща. Така че мачът с „Левски“ ще като всеки друг. Невинаги има разлика дали играеш срещу малък или голям отбор.“  На въпрос за целите, които ще преследва в България, 24-годишният играч призна: Амбициите ми винаги са били едни и същи – да спечеля всичко възможно. Не искам да бъда Меси или Роналдо, а заедно с отбора да постигнем успехи и да спечелим трофеи. Това е моята основна цел.“", "date": "2018.09.12", "title": " Нов в ЦСКА: Не знам нищо за дербито с „Левски“"}
{"url": "https://trud.bg/%d0%b8%d1%81%d0%bf%d0%b0%d0%bd%d0%b8%d1%8f-%d1%81%d1%87%d1%83%d0%bf%d0%b8-%d0%bd%d0%b0-%d1%88%d0%b5%d1%81%d1%82-%d1%85%d1%8a%d1%80%d0%b2%d0%b0%d1%82%d1%81%d0%ba%d0%be%d1%82%d0%be-%d0%b5%d0%b3%d0%be/", "text": "Само два месеца, след като Хърватия стигна до паметен първи финал на голям форум по време на Мондиал 2018, „шахматистите“ изиграха нов мач за историята. Но този път в негативен аспект. Отборът на селекционера Златко Далич записа най-срамната загуба на национално ниво – 0:6 от Испания. Двубоят, игран в Елче, бе част от турнира Лига на нациите. Предишната най-голяма загуба бе от Англия на „Уембли“ през 2009 година – 1:5.  Головете за домакините вкараха Саул Нигес, Марко Асенсио, Родриго Морено, Серхио Рамос, Иско, а стражът на гостите Ловре Калинич си вкара и автогол.  „След мача в съблекалнята бе пълна тишина – призна левият бек Йосип Пиварич. – Какво можем да кажем след такава загуба? Създадохме в началните минути 3-4 положения, а те ни вкараха 3 гола с 2 удара.“  На свой ред Далич прие поражението без да търси оправдания.  „Можем само да поздравим съперника – обясни селекционерът. – Трудно е да приемем случилото се, но след такъв мач трябва просто да си извлечем необходимите поуки. Няма смисъл да се самосъжаляваме, а да работим още по-усърдно.“  Злополучният двубой пък бе юбилеен за Иван Ракитич, халфът на „Барселона“. Опитният футболист записа мач ?100 с екипа на родината си.  В Испания треньорът Луис Енрике и селекцията му бе засипана с похвали. Под негово ръководство „Ла Фурия“ записа две поредни победи – 2:1 насред „Уембли“ срещу Англия и сега 6:0 над финалиста на световното първенство. Бившият наставник на „Барселона“ обаче побърза да охлади страстите.  „Постигнахме два добри резултата, но все още не сме направили нищо съществено – обясни Енрике. – Сега е времето да продължим да работим.“  А освен това селекционерът призна, че основата на отбора му е съставена от играчи на „Реал“ (Мадрид). Именно Асенсио, един от представителите на „белия балет“, успя да впечатли най-силно. Офанзивният футболист направи 3 асистенции в срещата, освен че вкара и едно от попаденията. За 90 минути нападателят сгреши само 3 паса от 62 опита.", "date": "2018.09.12", "title": " Испания счупи на шест хърватското его"}
{"url": "https://trud.bg/%d1%80%d1%83%d1%81%d0%ba%d0%b8%d0%bd%d1%8f-%d0%b2%d0%b4%d0%b8%d0%b3%d0%bd%d0%b0-%d1%81%d0%be%d1%84%d0%b8%d1%8f-%d0%bd%d0%b0-%d0%ba%d1%80%d0%b0%d0%ba%d0%b0/", "text": "Българките играха с малки неточности – засега без отличия Първите два комплекта медала от започналото 36-о световно първенство по художествена гимнастика в София – на обръч и топка, намериха притежателките си, а руският отбор очаквано има в сметката си две златни отличия. Красавицата от Русия Александра Солдатова вдигна на крака публиката в зала „Арена Армеец“ с перфектното си изпълнение на топка (оценката й 20,200 т.). Съдиите обаче я поставиха на второ място след сънародничката й Дина Аверина (20,300). Последва недоволство от страна на публиката, но старши треньорът и шеф на Руската федерация Ирина Винер-Усманова обясни решението на съдиите така: „Александра толкова се вживя на испанската музика на топка, че закъсня да направи последния елемент, който е със стойност 0,4 точки, иначе тя можеше да е първа“. Влиятелната рускиня призна, че „спортът е като джунгла и оцеляват най-силните“. Третото място зае младата италианка Алесандра Аджиурджикулезе (19,900). Самата тя не можеше да повярва на бронза, съвсем заслужен, докато треньорката й се радваше повече от нея. Българските момичета, за съжаление, изиграха страхотните си съчетания с топка с малки неточности. Невяна Владинова е седма с 19,100 точки, а Катрин Тасева е осма (17,600). На обръч рускините отново триумфираха. Третата българка Боряна Калейн беше безгрешна, но малко не й достигна за бронза (19,550). Тя остана след шампионката Дина Аверина (20,850), „сребърна“ е Линой Ашрам от Израел (20,000), а с бронза остана Арина Аверина (19,700). Катрин Тасева е седма (18,350). Публиката, сред която и мощните агитки на Русия, Италия и Украйна, подкрепяше всички гимнастички сърцато, показа и много добра спортна култура.", "date": "2018.09.12", "title": " Рускиня вдигна София на крака\t\t\t"}
{"url": "https://trud.bg/%d0%b5%d0%ba%d0%b0%d1%82%d0%b5%d1%80%d0%b8%d0%bd%d0%b0-%d0%b7%d0%b0%d1%85%d0%b0%d1%80%d0%b8%d0%b5%d0%b2%d0%b0-%d0%bd%d0%b5-%d0%b6%d0%b5%d0%bb%d0%b0%d0%b5%d0%bc-%d0%b4%d0%b0-%d1%81%d0%bc%d0%b5-%d0%b2/", "text": "Вицепремиерът и министър на външните работи Екатерина Захариева отговори на въпроси на млади хора, присъстващи на дискусията „Да поговорим за бъдещето на Европа“. Те се интересуваха от това дали ще бъде запазено единството на Европейския съюз, за коментираното формиране на своеобразни кръгове от страни или така наречените „две скорости“ в развитието, а също и за състоянието на образованието в страната ни и желанието на младежите да учат в чужбина. Зададени бяха и въпроси за промяната на валутата и преминаването към еврото. Екатерина Захариева обясни, че именно единството на Съюза е разковничето за бъдещото му успешно развитие. „По отношение на идеята за Европа на две скорости сме категорични, че не желаем да сме в периферията на Европейския съюз, а се стремим към ядрото и за това сме подали молбата си за еврозоната“, каза Захариева. На въпроса за качеството на образованието тя обясни, че през следващите години Европа ще отделя все повече средства за образование, които ще достигнат и до България. „Най-добрата инвестиция е именно в образованието. За това и нашата страна работи за повишаване заплатите на учителите, за осигуряване на добра материална база. Образованието трябва да гради умения, да прави хората адаптивни, за да могат да решават проблемите си и да се развиват успешно“, коментира Захариева. На въпроса за промяната на валутата ни тя обясни на присъстващите, че това няма да доведе до проблеми, а напротив – ще подобри икономическото състояние на българите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.09.12", "title": " Екатерина Захариева: Не желаем да сме в периферията на ЕС, стремим се към ядрото"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d1%81%d0%b2%d0%b8%d1%89%d0%be%d0%b2-%d0%bf%d1%80%d0%b8%d0%b4%d0%be%d0%b1%d0%b8-%d0%be%d1%84%d0%b8%d1%86%d0%b8%d0%b0%d0%bb%d0%bd%d0%be-%d1%82%d0%b5%d1%80%d0%b5/", "text": "Многократно предходното и настоящо ръководство на община Свищов правиха опити за придобиването на старите войнишки казарми, които пустееха от близо 20 години. От 31 август с комисия на Министерство на отбраната, представители на областна администрация и с представители на кметството в крайдунавския град, имотът от 320 декара е официално предаден на община Свищов за стопанисване и управление. „Придобиването на бившите казарми е ключов момент за развитието на Свищов, защото чрез възможностите, които предоставя се създават благоприятни условия за социално-икономическото развитие, не само на общината, но и на целия регион“, заяви кметът на града Генчо Генчев. Градоначалничък подчерта, че за първи път във времето на демокрацията община Свищов придобива толкова мащабен терен за своите нуждите. „От тук нататък ни предстои изключително много работа по отношение развитието на тази зона. Дава се възможност за реализиране на инвеститорски интерес. Предстоят ни много срещи и разговори, изработване на подробен устройствен план за развитието на терените, определянето на общодостъпните зони, които ще бъдат поне 20-30%. Това касае най-вече бреговата ивица, защото за първи път след толкова много години си отваряме излаз към река Дунав“, подчерта Генчев. Кметът допълни, че предстои обществено обсъждане по темата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.12", "title": " Община Свищов придоби официално терените на бившите казарми"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%82%d0%b5-%d0%b8-%d0%bf%d0%be%d0%bb%d1%83%d0%bf%d1%80%d0%b0%d0%b7%d0%bd%d0%b0%d1%82%d0%b0-%d0%b7%d0%b0%d0%bb%d0%b0/", "text": "„Българите много обичат художествената гимнастика.“ Ей тези думи, казани от спортния министър Кралев по време на откриването на 36-ото световно първенство във вторник вечерта направо прободоха сърцето ми. Докато той и официалните гости се изредиха пред микрофона да говорят суперлативи (напълно заслужени) за перфектната организация, за гостоприемството и всичко най-най в София, залата беше полупразна. Мощната руска агитка беше толкова голяма, че нямаше как да не ме заболи липсата на български зрителски интерес в залата. А оправданието, че вторник е делничен ден, нищо че беше 20 часа вечерта, не го приемам. Нито пък „високата“ цена от 10 лева на билетите. Този огромен труд на цялата федерация и на организационния комитет, страхотната реклама, чудесните ни момичета – не го заслужават. И това се случва на толкова дълго чаканото световно в едва ли не най-българския спорт, както обичаме да наричаме художествената гимнастика. Причини със сигурност има. Но и за тях ще им дойде времето. Но сега мога само да констатирам: Министър Кралев, излиза, че не „познавате“ българите. Дано съботата и неделята ме опровергаят.", "date": "2018.09.12", "title": " Българите и полупразната зала"}
{"url": "https://trud.bg/%d0%ba%d1%80%d0%b0%d0%b5%d0%b2-%d0%bd%d0%b0-%d1%82%d0%b5%d1%80%d0%b0%d0%bf%d0%b8%d1%8f-%d0%bf%d1%80%d0%b8-%d0%b4%d0%be%d0%ba%d1%82%d0%be%d1%80%d0%b0-%d0%bd%d0%b0-%d0%bd%d0%b0%d0%b7%d0%b0%d1%80%d1%8f/", "text": "Родният национал Божидар Краев се подложи на серия от матрично-ритъмна терапия, за да се възстанови от контузия. Офанзивният футболист на „Мидтиланд“ е с проблеми в левия глезен в следствие на здравите единоборства с играчите на Норвегия (1:0) в неделя. А за здравето на талантливия футболист се погрижи специалиста Иван Гарабитов. Лечителят се грижеше дълги години за здравето на олимпийския шампион Армен Назарян.  „Реших да опитам нещо различно и ново“, каза пред БНТ играчът на датския шампион.  Терапията лекува на клетъчно ниво и осигурява бързо възстановяване, намалявайки риска от спортен травматизъм. „С 2-3 процедури Краев може да се върне бързо на терена и да играе по-добре отпреди“, подчерта Гарабитов.  Авторът на двете попадения в Любляна напусна принудително терена в неделя. Сега той ще пропусне почти сигурно предстоящия мач на тима му срещу „Копенхаген“ в Дания Дербито от 9-ия кръг противопоставя първия срещу втория във временното класирана, а срещата е в неделя. „Копенхаген“ е лидер с 19 точки, а „Мидтиланд“ е с 15.", "date": "2018.09.12", "title": " Краев на терапия при доктора на Назарян"}
{"url": "https://trud.bg/%d0%bf%d1%8a%d1%82%d0%bd%d0%b8%d1%86%d0%b8-%d0%be%d1%82-%d0%b1%d0%b5%d0%b9%d1%80%d1%83%d1%82-%d1%81%d0%b0-%d0%b2%d0%bb%d0%b5%d0%b7%d0%bb%d0%b8-%d0%b1%d0%b5%d0%b7-%d0%bf%d1%80%d0%be%d0%b2%d0%b5%d1%80/", "text": "Не е бил проверен багажът на пътници от полет от Бейрут, които са имали трансфер на Летище София, предаде  . За новия пропуск в сигурността на аерогарата се разбра днес, макар случаят да е от миналия понеделник. Пътниците след това отлетели за Лондон. От Летище София признаха, че е допуснато смесване на пътниците, пристигащи от „трета страна” с вече проверени заминаващи. Веднага са били предприети административно-наказателни мерки. От Граничната полиция пък обясниха, че пропускът е изцяло на службата за сигурност на летището. След пропускането на десетки пристигащи пътници, влезли в у нас в крайна сметка без никаква проверка, в структурата преди няколко месеца имаше наказани и уволнени. През лятото, пък, частен самолет излетя непроверен от аерогарата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.12", "title": " Пътници от Бейрут са влезли без проверка на Летище София"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d1%88%d1%83%d0%bc%d0%b5%d0%bd-%d0%bf%d0%be%d1%81%d1%80%d0%b5%d1%89%d0%bd%d0%b0-%d1%85%d0%b0%d0%bd%d0%b4%d0%b1%d0%b0%d0%bb%d0%b8%d1%81%d1%82%d0%b8/", "text": "Женският хандбален отбор „Днепрянка“ гостува в Шумен за две контролни срещи с местния тим „Шумен 98“, които ще се изиграят в новата спортна зала „Арена Шумен“. Това е първото голямо спортно събитие след откриване на комплекса през лятото. Първият мач е днес, сряда, от 18,30 часа, а вторият е в четвъртък от 12 часа. Входът за зрителите и за двете приятелски срещи е свободен. Визитата на украинските състезателки в Шумен е по покана на президента на „Шумен 98“ Светлозар Начев. Срещите са част от подготовката на женския хандбален отбор на Шумен за новия сезон в първенството. Градоначалникът Христов посрещна в кметството старши треньора на „Днепрянка“ Михаил Милославский от побратимения на Шумен украински град Херсон. На нея присъстваха и състезателки. Милославский поздрави кмета Любомир Христов от името на градоначалника на Херсон с пожеланието връзките между двата побратимени града да се активизират. Христов благодари и подари на хандбалния специалист плакет на „Арена Шумен“ и значки с изображението на залата за всички състезателки. Хандбалната школа в побратимения град Херсон е една от най-добрите в Украйна, а старши треньорът Милославский е сред най-успешните треньори. Признат е за заслужил деятел на спорта в страната. През 90-те години Милославский е работил и в Шумен и е помогнал за развитието на детско-юношеската школа в града. Сравнявайки Шумен тогава и днес Милославский отбеляза, че е открил много голяма промяна и че днес наистина прилича на европейски град. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.12", "title": " Кметът на Шумен посрещна хандбалисти от клуб „Днепрянка“-Украйна\t\t\t"}
{"url": "https://trud.bg/%d1%81%d1%82%d0%be%d0%bf%d0%b0%d0%bd%d1%81%d0%ba%d0%b0%d1%82%d0%b0-%d0%b0%d0%ba%d0%b0%d0%b4%d0%b5%d0%bc%d0%b8%d1%8f-%d1%89%d0%b5-%d1%81%d0%b8-%d0%bf%d0%b0%d1%80%d1%82%d0%bd%d0%b8%d1%80%d0%b0-%d1%81/", "text": "Стопанската академия „Димитър А. Ценов” в Свищов ще си партнира с китайския Университет по счетоводство и финанси – Ликсин в Шанхай. Това стана ясно след гостуването на 5-членна делегация от шанхайнския университет в свищовското висше училище и подписването на меморандум за разбирателство. В състава на гостуващата делегация, водена от проф. Ли Шипинг – председател на Общото събрание на Университета, бяха деканът на изследователския институт, зам.-деканът на факултета по счетоводство, директорът и мениджърът-проекти на Международния отдел. От страна на домакините, в работната среща участваха ректорът на Стопанска академия – доц. д-р Иван Марчевски, зам.-ректорът по учебна дейност – проф. д-р Марияна Божинова, деканите на факултет „Финанси” и факултет „Стопанска отчетност”, директорът на Центъра за международна дейност. Проведената работна среща бе първата по рода си и имаше опознавателен характер. Тя даде възможност на представители на ръководствата на двете висши училища да се запознаят и да обсъдят възможности за задълбочаване на сътрудничеството. Сред конкретните дейности, които коментираха двете страни, са обмен на студенти и преподаватели, и съвместно обучение на студенти за получаване на двойна диплома. Гостите имаха възможност да разгледат материалната база на Стопанска академия и да усетят академичния дух, а при посещение в Академичния музей се запознаха с 82-годишната история на създаденото чрез дарението на Димитър Ценов висше търговско училище в Свищов. Домакините и гостите коментираха, че между двете висши училища има много прилики относно сходния профил с фокус финанси, счетоводство и международен бизнес. Въпреки различията в мащабите, свищовската академия и шанхайнския университет са близки по възраст – през м. октомври китайското висше училище ще навърши 90 години, а Стопанска академия ще чества 82 години през м. ноември. Първият контакт между представители на двете висши училища бе осъществен през м. август 2017 г. в рамките на 7-та международна конференция на ASECU Youth и лятно училище в Каландра–Посиди, Халкидики (Гърция), където Стопанска академия бе представена от един преподавател и двама студенти. След създадените взаимоотношения бе сключен договор по програма Еразъм+ за кредитна мобилност. По силата на този договор и в резултат на одобрен от Центъра за развитие на човешките ресурси проект за академична мобилност, през новата учебна 2018/2019 г. ще бъдат реализирани мобилности на един студент и един преподавател от шанхайнския университет в Стопанска академия и един свищовски преподавател в китайския Университет. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.12", "title": " Стопанската академия ще си партнира с Университет по счетоводство и финанси в Китай"}
{"url": "https://trud.bg/%d0%b4%d0%b6%d0%b0%d0%bc%d0%b1%d0%b0%d0%b7%d0%ba%d0%b8-%d1%81%d0%b2%d0%b8%d0%b4%d0%b5%d1%82%d0%b5%d0%bb%d0%b8-%d1%81%d0%bc%d0%b5-%d0%bd%d0%b0-%d1%81%d0%ba%d0%b0%d0%bd%d0%b4%d0%b0%d0%bb%d0%bd%d0%b0/", "text": "Свидетели сме на скандална недемократична политическа акция срещу легитимното унгарско правителство, избрано с гласовете на унгарските граждани. Свидетели сме на недопустима външна намеса във вътрешните работи на пълноправен член на ЕС. Това се казва в позиция на българския евродепутат от ВМРО Ангел Джамбазки по повод   в Европейския парламент днес. ЕС трябваше да представлява съюз на суверени държави! А не федерален съюз от брюкселски провинции, в които европейската анонимна и неизбирана бюрокрация може да налага конюнктурен политически инженеринг, мотивиран финансово от скандалния спекулант Джордж Сорос и мрежата му от платени лъжеграждански организации, се посочва още в текста, разпространен от пресцентъра на ВМРО. Днес Европейският съюз пое бодро по пътя на съветския такъв. Днешният ден е вододел. На 09.09.2018 г. се навършиха 74 години от окупацията на България от Съветския съюз. Тя бе последвана от политически репресии, отнемане на националния суверенитет, преследване на политическите опоненти и налагане на политическа цензура. Скоро след тази окупация българите първи въстанахме срещу болшевишкия терор – въстание, известно като горянски бунтове и горянско движение. Унгария бе една от държавите, които споделиха съдбата ни, попадайки под съветска окупация. Скоро след горянските бунтове в България Унгария бе първата страна от бившия източен блок, която се вдига на революция през 1956 година срещу интернационалния, по същността си глобалистки, диктат на СССР. Каква ирония – днес ЕП гласува да отнеме правото на глас на Унгария в Съвета на ЕС. Защото не хареса правото на унгарската нация да води своя национална политика чрез своето избрано правителство, осъществено на признати, честни и демократични избори. Това е драстична политическа цензура и наднационален диктат, целящи отнемането на глас на 10 милиона унгарски граждани, които са равноправни граждани на ЕС. Свидетели сме на скандална недемократична политическа акция срещу легитимното унгарско правителство, избрано с гласовете на унгарските граждани. Свидетели сме на недопустима външна намеса във вътрешните работи на пълноправен член на ЕС. ЕС трябваше да представлява съюз на суверени държави! А не федерален съюз от брюкселски провинции, в които европейската анонимна и неизбирана бюрокрация може да налага конюнктурен политически инженеринг, мотивиран финансово от скандалния спекулант Джордж Сорос и мрежата му от платени лъжеграждански организации. Когато не харесваш джендър кампаниите им, отнемат ти правото на глас. Когато не искаш милиони афганистанци и африканци в дома си, отнемат ти правото на глас. Когато не искаш ислямистко нашествие и културна и религиозна инвазия, отнемат ти правото на глас. Когато искаш да пазиш и охраняваш границата си, отнемат ти правото на глас. Това е политическата кампания и линия на президента, бивш социалист, г-н Макрон и на г-н Ги Верхофстат, председател на групата на АЛДЕ. Това ще бъде бъдещият облик на техния на ЕСССР. В единен строй, под знамето със сърпа и чука, вървят социалистът Макрон, либералпопулистът Верховстад, нашите нови леви от ДеБа. Това е техният ЕСССР. Политическа бюрократична машина за саморазправа с несъгласните в ръцете на мултикултурните джендър-активисти с политическите противници, санкции срещу суверенните държави и техните народи. Днес чух от всякакви странни колеги, че те знаят по-добре какво е добро и какво е лошо за унгарската нация от самата унгарска нация. При положение, че едва ли са стъпвали в Унгария и вероятно биха се затруднили да я посочат отведнъж на картата. Особено зли стават лъжелибералите и културните марксисти, когато не се споделят неразумните им идеи да разделят ЕС на „ядро“, съставено от бившите колониални сили, и на източна „периферия“, суровинен придатък и източник на евтина работна ръка, която може да бъде заселвана от мигранти-ислямисти, нежелани в поканилата ги Германия. Защото това ни предлагат господата Макрон, Верхофстат и нашенските клети неориентирани левичари от ДеБа. Недопустимо, неприемливо, неевропейско. Това са им „европейските ценности“. Това е цензура. Това е диктатура. Обявявам се категорично и еднозначно против доклада за приемане на резолюция за задействането на чл. 7, параграф 1 от ДЕС и отнемането на право на глас на Унгария в Съвета на ЕС. Бъдещето на ЕС не е в неговото разпадане на ядро и периферия, нито в превръщането му в поле за културна и религиозна инвазия, а в създаване и укрепване на истински Европейски съюз на суверенните Отечества. Днес ЕС се раздели на ЕСССР и на Европа на Отечествата. Всеки ще трябва да избере страна. 2018-а година се превърна в 1956-а година. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com      ", "date": "2018.09.12", "title": " Джамбазки: Свидетели сме на скандална недемократична акция срещу легитимното унгарско правителство\t\t\t"}
{"url": "https://trud.bg/%d1%81%d0%bb%d0%b5%d0%b4-%d0%bd%d0%b0%d0%bc%d0%b5%d1%81%d0%b0-%d0%bd%d0%b0-%d0%b1%d1%81%d0%bf-%d1%83%d0%bf%d1%80%d0%b0%d0%b2%d0%bb%d1%8f%d0%b2%d0%b0%d1%89%d0%b8%d1%82%d0%b5-%d0%b2-%d1%81%d0%be-%d1%81/", "text": "След намесата на лидера на БСП – София Калоян Паргов, управляващите в Столична община се захванаха да решават проблема на гражданите, които живеят в кооперациите на ул. „Луи Леже“ в центъра на София. През август председателят на групата на социалистите в СОС, заедно с експерти, разговаря, а след това и се срещна на място с хората, които търсеха начин да предотвратят изграждане на бетонно съоръжение за подземно разполагане на съдове за битови отпадъци на по-малко от 2 метра от входовете им и директно върху пътното платно. Тогава гражданите се оплакаха от безотговорно отношение на органите, които трябва да дадат решение на техния проблем. Хората бяха крайно недоволни, че сигналите им са прехвърляни от институция на институция и в крайна сметка няма никакъв резултат от действията им, които са с единствена цел да защитят правото си на нормален живот в собствените им домове. Така по покана на Калоян Паргов, представители на гражданите, живеещи на ул. „Луи Леже“ присъстваха днес на заседанието на Комисията по транспорт и туризъм в Столична община, съобщиха от БСП-София. Пред тях заместник-кметът по транспорт Евгени Крусев призна, че има проблем. Той обясни, че всички спазват стриктно процедурите по ремонтите в София. Но не каза кой носи отговорност, каква е санкцията и защо след като всички процедури се спазват, пак има пропуски в извършваните дейности. „Благодарение на присъствието на гражданите постигнахме добър резултат. Успяхме да обсъдим ситуацията, да изясним къде са пропуските в комуникацията и най-важното – да получим публично обещание от заместник-кмета по транспорт Евгени Крусев, че ще разреши проблема на хората, коментира Калоян Паргов. – По време на големи ремонти като този на ул. „Граф Игнатиев“, пряка на която е въпросната ул. „Луи Леже“, е възможно да се случат пропуски. Това го приемам. Но не приемам отношението на управляващите и на администрацията в Столична община към гражданите, които сигнализират за проблеми. Надявам се заместник-кметът Евгени Крусев да спази обещанието, което даде на хората, да отиде на място и да види с очите си какво е свършено и да намери начин да отстрани проблема“. По време на заседанието на Комисията по транспорт и туризъм Калоян Паргов постави генерално въпроса за качеството на ремонтите в София, както и за контрола върху работата от страна на строителите. Той заяви, че точно там е заровен ключът за неудачите на Столична община при извършването на строително-ремонтни дейности в града. Третата тема, която беше засегната от председателя на групата на БСП в СОС по време на заседанието на Комисията беше за ремонта на бул. „Константин Величков“. По него в момента управляващите реализират проект за обособяване на отделно платно само за трамвайния и автобусен транспорт. За тази цел около спирките изграждат така наречените „острови“, за да бъде гарантирана сигурността на гражданите, ползващи градския транспорт и да не се налага да слизат от превозните средства директно на пътното платно, по което вървят автомобилите. “Този булевард е трети градски ринг. С реализацията на транспортната инфраструктура на „Константин Величков“ по този начин ще се получи ускоряване на градския транспорт, но в същото време ще бъде затруднено движението на автомобилите, което е преобладаващо в тази зона, коментира Калоян Паргов. – Парадоксът е, че граничещите булеварди като „Скопие“, „Габрово“ и „Акад. Иван Гешов“ имат по-голяма пропусквателна възможност и така „Константин Величков се явява тапа. В тази връзка важен е контролът върху автомобилния трафик, за да се получи поне планираното ускоряване на градския транспорт“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.12", "title": " След намеса на БСП, управляващите в СО се захванаха да решават проблема на гражданите от „Луи Леже“"}
{"url": "https://trud.bg/%d1%81%d0%ba%d0%b0%d0%bd%d0%b8%d1%80%d0%b0%d1%85%d0%b0-%d1%85%d1%8a%d0%bb%d0%bc%d0%b0-%d0%bd%d0%b0-%d1%85%d0%b5%d1%80%d0%b0%d0%ba%d0%bb%d0%b5%d1%8f-%d1%81%d0%b8%d0%bd%d1%82%d0%b8%d0%ba%d0%b0-%d0%b7/", "text": "Хълмът, където се намира античният град Хераклея Синтика край Рупите, бе сканиран с лазер, наречен LiDAR. Технологията представлява въздушно лазерно сканиране, използва дължини на вълните основно в инфрачервения диапазон на електромагнитния спектър, като събира 3D данни за състоянието на земната повърхност. Изключително полезно е при територии, трудни за наблюдение. В момента специалисти правят разчитането на данните от лазара. Има две интересни аномалии. Едната може би представлява крепост с площ около 7 декара. “Изглежда като добре защитено от природата място, допълнително укрепено. Възможно е там да е ранният акропол на Хераклея Синтика, издигнат при основаването на града през втората половина на IV век преди Христа. С д-р Надежда Кечева от секцията за интердисциплинарни изследвания на НАИМ-БАН тълкуваме втората аномалия с повече уговорки, но се надяваме това да е театърът на града. Ще опитаме да поверим и двете аномалии още тази есен – чрез археологическо теренно ГИС издирване и чрез разкопки”, коментира доц. д-р Людмил Вагалински, ръководител на обекта в Рупите, Петричко.", "date": "2018.09.12", "title": " Сканираха хълма на Хераклея Синтика за амфитеатър\t\t\t"}
{"url": "https://trud.bg/%d0%bd%d0%b0%d0%bf%d0%bb%d0%b8%d0%b2-%d0%be%d1%82-%d0%ba%d0%b0%d0%bd%d0%b4%d0%b8%d0%b4%d0%b0%d1%82%d0%b8-%d0%b7%d0%b0-%d1%80%d0%b0%d0%b1%d0%be%d1%82%d0%b0-%d0%b2-%d0%bd%d0%b0%d0%b9-%d0%b3%d0%be%d0%bb/", "text": "Наплив от кандидати за работа отчитат в Основното училище „Братя Миладинови” в Сливен. Учебното заведение е най-голямото в града, в него се обучават около 1400 деца, всички са билингви, жители на близкия ромски кв.“Надежда“. За новата учебна година са били обявени пет свободни места. „Едното бе за детски учител, явиха се 7 кандидати. Търсихме и учител по математика в прогимназиалния етап, явиха се 8 души на конкурс. Вакантно бе мястото за домакин – кандидатите бяха 20. А за 2 свободни места за начален учител подадоха документи 30 души”, съобщи директорът Митко Митев. Любопитен е фактът, че 12 от кандидатствалите за начален учител са лица, работили досега като инженери, икономисти и с други професии, извън сферата на образованието. Всички са се записали да учат във висши училища за преквалификация. А от останалите 18 кандидат-начални учители, близо половината приключват следдипломната си преквалификация. Подобен интерес е прецедент не само за ОУ „Братя Миладинови“, а и за много други учебни заведения в областта, които не бяха сред най-желаните заради по-специалните изисквания към работата с децата-билингви или заради отдалечеността им от града. Сливенски педагози коментираха, че учителската професия става предпочитана заради по-доброто заплащане, социалните придобивки, възможностите за допълнително възнаграждение, отпуските – все предимства пред други професии за висшисти. „Незаети учителски места в Сливенска област няма да има. Средно за едно работно място кандидатстваха от 3 до 5 души, а някъде и повече“, бяха категорични от Регионалното управление на образованието. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.12", "title": " Наплив от кандидати за работа в най-голямото училище с билингви в Сливен\t\t\t"}
{"url": "https://trud.bg/%d0%b2%d0%bb%d0%b0%d0%b4%d0%b8%d0%bc%d0%b8%d1%80-%d0%bf%d1%83%d1%82%d0%b8%d0%bd-%d0%b7%d0%b0%d0%bf%d0%be%d0%b4%d0%be%d0%b7%d1%80%d0%b5%d0%bd%d0%b8%d1%82%d0%b5-%d0%b7%d0%b0-%d0%be%d1%82%d1%80%d0%b0/", "text": "Двамата руснаци,   и дъщеря му, са известни на руските власти, обяви руският президент Владимир Путин. По думите му те са цивилни и не са криминално проявени. Миналата седмица британската прокуратура идентифицира руснаците, действали под имената Александър Петров и Руслан Боширов. Прокурорите заявиха, че те работят за руското военно разузнаване. Според руската държавна телевизия единият от заподозрените е обявил, че може да коментира публично случая следващата седмица. „Ние, разбира се, погледнахме що за хора са те и знаем какви са. Намерихме ги. Надявам се да се появят и сами да разкажат за себе си. Няма нищо особено и криминално, уверявам ви. Разбира се, че са цивилни”, подчерта президентът Владимир Путин. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.12", "title": " Владимир Путин: Заподозрените за отравянето на Скрипал са цивилни"}
{"url": "https://trud.bg/%d0%b7%d0%b0%d0%bf%d0%bb%d0%b0%d1%82%d0%b8%d1%82%d0%b5-%d0%b2-%d0%b1%d1%8e%d0%b4%d0%b6%d0%b5%d1%82%d0%bd%d0%b0%d1%82%d0%b0-%d1%81%d1%84%d0%b5%d1%80%d0%b0-%d0%bd%d1%8f%d0%bc%d0%b0-%d0%b4%d0%b0-%d1%81/", "text": "Около 1 млрд. лв. ще бъдат допълнителните разходи за увеличаването с 10% на заплатите на персонала в бюджетната сфера догодина. Това обяви министърът на финансите Владислав Горанов. Той посочи, че се предвижда индивидуалното увеличение да бъде съобразено с трудовото изпълнение, а в момента заетите в държавната администрация са 433 000 души. Министърът добави, че до края на август превишението на приходите над разходите е близо 2,5 млрд. лв. “Очакваните приходи в резултат от увеличението на брутния вътрешен продукт дават възможност да предвидим от началото на следващата година 10% увеличението”, обясни Горанов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.12", "title": " Заплатите в бюджетната сфера няма да се вдигат по равно"}
{"url": "https://trud.bg/%d0%bd%d0%b5%d0%b8%d0%b7%d0%b2%d0%b5%d1%81%d1%82%d0%b5%d0%bd-%d0%be%d1%82%d0%bc%d1%8a%d0%ba%d0%bd%d0%b0-%d0%bd%d0%b0%d0%b4-700-%d0%bb%d0%b5%d0%b2%d0%b0-%d0%be%d1%82-%d0%ba%d0%be%d0%bb/", "text": "Кражба на пари от лек автомобил, разследват служители на полицейското управление във Велико Търново. На 11 септември вечерта неизвестен е отмъкнал 470 лева 120 евро от лек автомобил „Мерцедес”. В РУ- Велико Търново е образувано досъдебно производство за извършено престъпление по чл. 195, ал.1 от Наказателния кодекс. Работата по случая продължава. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.12", "title": " Неизвестен отмъкна над 700 лева от кола в Търново"}
{"url": "https://trud.bg/%d0%bf%d1%80%d0%b0%d0%b2%d1%8f%d1%82-%d1%82%d1%80%d0%b0%d0%b9%d0%bd%d0%b8-%d0%b7%d0%b5%d0%b1%d1%80%d0%b8-%d0%bf%d0%be-%d1%83%d0%bb%d0%b8%d1%86%d0%b8%d1%82%d0%b5-%d0%b2-%d1%88%d1%83%d0%bc%d0%b5%d0%bd/", "text": "За първи път в Шумен напречната хоризонтална маркировка по пешеходните пътеки тип „Зебра“ ще бъде направена със студен сприц пластик. Това обяви зам.-кметът по строителство и екология инж. Боян Тодоров. Боята е с гаранционен срок 2 г. и е много по-трайна от обикновената, която при по-натоварен автомобилен поток се износва за няколко месеца. За маркировка на осевите и крайни линии в града ще се използва акрилатна боя със светлоотразителни перли. В града вече стартира цялостна маркировка на уличната мрежа. Община Шумен сключи договор за изпълнение с фирмата „Автомагистрали-Черно море“ АД след проведена обществена поръчка на стойност 130 000 лв. Договорът е за изработване на план за организация на движението и изпълнение на пътна маркировка на улиците в общината. Такъв проект се прави за първи път. Той е одобрен от общината и е съгласуван с „Пътна полиция“, като изискването е да бъде направено и ортофото изображение на уличната мрежа. Цялостното заснемане е необходимо за дългосрочно планиране и извършване на маркировката и през следващите години, съгласно новите нормативни изисквания, обясни още зам.-кметът инж. Тодоров. В момента от „Автомагистрали – Черно море“ обновяват хоризонталната и надлъжната маркировка по входно-изходните артерии на града, като с приоритет се работи по пешеходните пътеки пред училищата по бул. „Мадара“ – СУ „Сава Доброплодни“ и ПГПЧЕ „Н. Й. Вапцаров“, по бул. „“Ришки проход“ пред Второ основно училище „Д-р Петър Берон“, по бул. Велики Преслав пред Професионалната гимназия по механотехника, електроника, телекомуникации и транспорт „Христо Ботев“ и Професионалната гимназия по строителство, архитектура и геодезия, по ул. „Кирил и Методий“ пред ППМГ „Нанчо Попович“ и близките детски градини. Общинската фирма „Строителство и благоустройство“ вече приключи с освежаването на останалите пешеходни пътеки край другите училища и детски градини на територията на общината, включени в списъка за работа на предприятието. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.12", "title": " Правят трайни зебри по улиците в Шумен"}
{"url": "https://trud.bg/tripadvisor-%d0%be%d1%82%d0%bb%d0%b8%d1%87%d0%b8-%d0%b2%d0%b0%d1%80%d0%bd%d0%b5%d0%bd%d1%81%d0%ba%d0%b8%d1%8f-%d1%82%d1%83%d1%80%d0%b8%d1%81%d1%82%d0%b8%d1%87%d0%b5%d1%81%d0%ba%d0%b8-%d0%b8%d0%bd/", "text": "Туристическият информационен център /ТИЦ/ във Варна получи сертификат за качество от една от най-големите международни платформи за споделяне на мнения и отзиви TripAdvisor, съобщиха от общината. По използваната петобална система посетителите са оценили качеството на предоставяната услуга на 4,5 точки. Високият резултат, базиран на реални мнения, е решаващ при избора на бъдещи гости да ползват консултантите в центъра. Интересът към него расте, сочи статистиката на общината. От януари до август посетителите са били 24 587 души от 86 националности. Броят им се е увеличил с 15,3% спрямо същия период на миналата година. Най-често консултации и съвети в ТИЦ търсят немци, французи, поляци и руснаци, но покрай Световното първенство по волейбол има засилен интерес и от финландци. Всички гости на града могат да се възползват и от безплатните пешеходни турове с екскурзоводи на английски език, които ще продължат до края на септември, уточниха от ТИЦ. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.12", "title": " TripAdvisor отличи варненския туристически инфоцентър"}
{"url": "https://trud.bg/%d1%80%d1%83%d0%bc%d0%b5%d0%bd-%d0%bf%d0%b5%d1%82%d0%ba%d0%be%d0%b2-%d0%be%d1%87%d0%b0%d0%ba%d0%b2%d0%b0-%d0%bd%d0%b8-%d0%bf%d0%be%d1%80%d0%b5%d0%b4%d0%bd%d0%b8%d1%8f%d1%82-%d0%bd%d0%b5%d0%b2%d0%b5/", "text": "В края на лятната пауза и началото на учебната година, мотокросът се завръща на мотополигон “Ридо” в град Самоков, където тази седмица ще наблюдаваме шестия кръг от Европейския шампионат и паралелно с него четвъртия кръг на Републиканския шампионат по мотокрос. Състезанието се провежда за четвърта поредна година в памет на Георги Янакиев, човекът който за първи път доведе Световния шампионат по мотокрос в България в края на седемдесетте години на миналия век и даде началото на една дълга и успешна традиция на домакинства на този най-голям мотоциклетен форум в страната ни. Това обявиха по време на пресконференция част от организаторите на събитието. На срещата с журналистите присъстваха Румен Петков – председател на организационния комитет на Гран При България, синът на Георги Янакиев – Георги Янакиев младши, представителят на местния спортен клуб МСК „Ридо“ Янко Ташев и генералният секретар на БФМ Иво Цветанов. „В предстоящото състезание очакваме да видим 115 състезатели във всички класове на шампионатите (МХ65, МХ85, МХ2, МХ1 и МХ) от държавите Македония, Гърция, Кипър, Турция, Румъния, Молдова, Сърбия, Босна и Херцеговина и разбира се България. Програмата на състезанието както винаги ще започне в събота със свободни тренировки и квалификации, плюс един манш за клас МХ в късния следобед, а в неделя след официалното откриване, което е в 10:30, предстоят и останалите състезателни маншове“, обяви Румен Петков. Той покани всички желаещи да посетят събитието, което по думите му ще гарантира горещи емоции за публиката. „Заповядайте на мотополигон „Ридо“, град Самоков и нека заедно станем част от този мотоциклетен празник организиран в памет на големия Георги Янакиев“, заяви Петков. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.12", "title": " Румен Петков: Очаква ни поредният невероятен мотокрос уикенд на мотополигона „Ридо“ в Самоков"}
{"url": "https://trud.bg/%d0%bf%d1%80%d0%be%d0%b5%d0%ba%d1%82-%d0%be%d1%80%d0%b3%d0%b0%d0%bd%d0%b8%d0%b7%d0%b8%d1%80%d0%b0%d0%bd%d0%b5-%d0%bd%d0%b0-%d1%82%d1%8a%d1%80%d0%b3%d0%be%d0%b2%d1%81%d0%ba%d0%b8-%d0%bc%d0%b8%d1%81/", "text": "На 13-ти септември 2018 г. (четвъртък) Изпълнителна агенция за насърчаване на малките и средните предприятия (ИАНМСП) ще представи информация за хода на изпълнение на проект № BG16RFOP002-2.003-0002 „Организиране на търговски мисии и форуми за български производители и чуждестранни купувачи“. Основната цел на проекта е насърчаване на интернационализацията на българската икономика чрез улесняване на достъпа на българските малки и средни предприятия до приоритетни външни пазари и осигуряване на условия за доброто им позициониране и устойчиво присъствие в международен мащаб. Проектът се реализира с финансовата подкрепа на Оперативна програма „Иновации и конкурентоспособност“ 2014-2020, съфинансирана от Европейския съюз чрез Европейския фонд за регионално развитие. Пресконференцията ще бъде открита от д-р Александър Минев, и.д. изпълнителен директор на ИАНМСП. Участие ще вземе екипът по проекта. Регистрацията за събитието започва в 10:30 часа в Заседателната зала на Изпълнителна агенция за насърчаване на малките и средните предприятия. Проект № BG16RFOP002-2.003-0002 „Организиране на търговски мисии и форуми за български производители и чуждестранни купувачи“ Този документ е създаден с финансовата подкрепа на Оперативна програма „Иновации и конкурентоспособност“ 2014-2020, съфинансирана от Европейския съюз чрез Европейския фонд за регионално развитие. Цялата отговорност за съдържанието на документа се носи от Изпълнителна агенция за насърчаване на малките и средните предприятия и при никакви обстоятелства не може да се приема, че този документ отразява официалното становище на Европейския съюз и Управляващия орган.", "date": "2018.09.12", "title": " Проект Организиране на търговски мисии и форуми за български производители и чуждестранни купувачи"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%bf%d0%be%d0%b4-%d1%81%d1%82%d1%80%d0%b0%d0%b6%d0%b0-%d0%b4%d0%b8%d1%80%d0%b5%d0%bd-%d0%be%d1%82-%d0%b8%d0%bd%d1%82%d0%b5%d1%80%d0%bf%d0%be/", "text": "Издирван от Интерпол албанец и негов сънародник, преминали нелегално българо-румънската граница, бяха задържани под стража от Районния съд в Генерал Тошево. 40-годишният Кристо Д. и 28-годишният Флоренц Н. влезли у нас през Македония, наели такси и стигнали до граничното добруджанско с. Росица, откъдето незаконно преминали в северната си съседка. Властите там ги спипали в района на с. Валени и ги върнали обратно в България. В хода на разследването се установило, че Кристо Д. е обявен за издирване от Интерпол Швейцария още през 2014 г. по подозрение, че е извършил кражба. По-късно бюлетина за издирването му била издадена и от Интерпол Италия, като албанецът имал и наложена забрана за влизане в България, съобщиха от прокуратурата. След задържането им двамата чужденци обяснили, че искали да стигнат до Франция, където имали роднини. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.12", "title": " Задържаха под стража дирен от Интерпол албанец и негов сънародник"}
{"url": "https://trud.bg/%d0%b4%d1%80%d0%b8%d1%84%d1%82-%d1%88%d0%b0%d0%bc%d0%bf%d0%b8%d0%be%d0%bd%d0%b8-%d1%81%d1%82%d1%8f%d0%b3%d0%b0%d1%82-%d0%b7%d1%80%d0%b5%d0%bb%d0%b8%d1%89%d0%bd%d0%be-%d1%88%d0%be%d1%83-%d0%b2%d1%8a-2/", "text": "Зрелищно шоу в стил „Бързи и яростни“ организира за втори път във Варна Дрифт клуб България. В четвъртък вечерта на паркинга на Мол Варна ЕАД осем европейски и национални шампиони от България, Румъния и Сърбия ще покажат уменията си в атрактивния автомобилен спорт. Пилотите ще пришпорват коли „БМВ“ и „Нисан“ с мощност от 330 до 600 конски сили. Малцина знаят, че дрифтингът е използван като техника още през 30-те години на ХХ век от пилотите в Grand Prix . Голямата си популярност обаче виртуозните пируети на четири гуми придобиват през 70-те години в японския автомобилен шампионат, уточниха организаторите на Summer Drift Show Varna 2018. То ще се проведе при вход свободен, а от 16 до 17 ч най-запалените фенове ще могат да получат автографи от пилотите и да се снимат с тях. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.12", "title": " Дрифт шампиони стягат зрелищно шоу във Варна"}
