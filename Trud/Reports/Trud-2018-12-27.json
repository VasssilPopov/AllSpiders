{"url": "https://trud.bg/30-000-%d0%bd%d0%b0-%d0%bf%d0%bb%d0%be%d1%89%d0%b0%d0%b4%d0%b0-%d0%b2-%d1%81%d0%be%d1%84%d0%b8%d1%8f-%d0%b7%d0%b0-%d0%bd%d0%be%d0%b2%d0%b0-%d0%b3%d0%be%d0%b4%d0%b8%d0%bd%d0%b0/", "text": "Прогнозите са за слаби валежи Над 30 000 души ще посрещнат Нова година на площад “Княз Александър I” в София. Там по традиция ще се проведе концерт “Сцена под звездите”, в който участие ще вземат поп певицата Мариана Попова, изпълнителите Орлин Павлов, Рут Колева и Стефан Вълдобрев, Софийският духов оркестър и балет “Арабеск”. Изявени български спортисти и артисти, сред които Петър Стойчев, Георги Господинов, Владимир Николов, Тереза Маринова ще отправят видеопожелания към българите. Ще има фойерверки и в първите минути на новата година. Концертът ще е съпътстван със засилени мерки за сигурност, като няма да бъдат допускани пияни хора, такива с оръжие, пиротехника, летящи фенери, дронове, стъклени чаши, спиртни напитки, бутилки с капачки и други опасни предмети. От събота вечерта затварят за паркиране района около пл. “Княз Александър Първи”. До 18 ч на 1 януари няма да може да се паркира и на ул. “Дякон Игнатий” между бул. “Цар Освободител” и ул. “Аксаков”. Метрото и част от наземния транспорт ще работят в новогодишната нощ. Нощните автобуси ще се движат по променен маршрут. Рок и народна музика ще има на открития концерт по посрещането на Нова година в Пловдив. Ще участват рок група Jeremy, поп групата 4 Magic, оркестър за народна музика “Орфей”, и Славин Славчев. Певецът Любо Киров, група Deep Zone Project, рапърът Атанас Колев и Папи Ханс ще бъдат част от изпълнителите в концерта във Варна. На пл. “Независимост” ще бъде монтирана специална 3D сцена. В Бургас за доброто настроение в новогодишната нощ ще се погрижи Дара.  Според прогнозите на синоптиците на 31 декември на много места ще има слаби превалявания от дъжд и сняг. Температурите се очаква да бъдат над нулата – около 5 градуса.", "date": "2018.12.27", "title": " 30 000 на площада в София за Нова година\t\t\t"}
{"url": "https://trud.bg/%d0%bb%d1%83%d0%ba%d0%b0-%d0%bc%d0%be%d0%b4%d1%80%d0%b8%d1%87-%d1%81-%d0%be%d1%89%d0%b5-%d0%b4%d0%b2%d0%b0-%d0%bf%d1%80%d0%b8%d0%b7%d0%b0/", "text": "Футболистът Лука Модрич грабна още два приза за 2018-а. Носителят на „Златната топка“ и на наградата за №1 на ФИФА бе избран за най-добър спортист на Хърватия и на Балканите.  Модрич е едва вторият футболист, който завършва на върха в допитването от старта на балканската анкета през 1973 г., организирано от БТА. Преди него наградата е печелил само Христо Стоичков през 1994 г. Този сезон Лука стана европейски и световен клубен шампион с „Реал“ (Мадрид), помогна и на Хърватия да стигне до финала на световното в Русия, като бе определен за най-полезен играч на Мондиал 2018. Модрич получи 75 точки, след като бе посочен на първо място от пет агенции и гласували общо 9. Негови подгласници са тенисистите Новак Джокович (Сърбия) и Симона Халеп (Румъния). А Тайбе Юсеин, спортист №1 на България, е на осмо място.", "date": "2018.12.27", "title": " Лука Модрич с още два приза"}
{"url": "https://trud.bg/%d0%bf%d1%80%d0%b8%d1%85%d0%be%d0%b4%d0%b8%d1%82%d0%b5-%d0%be%d1%82-%d0%b4%d0%b0%d0%bd%d1%8a%d0%ba%d0%b0-%d0%b2%d1%8a%d1%80%d1%85%d1%83-%d0%b0%d0%b2%d1%82%d0%be%d0%bc%d0%be%d0%b1%d0%b8%d0%bb%d0%b8/", "text": "Приходите от имуществени и други местни данъци през новата година в Сливен са планирани на 12,3 млн.лева, показват цифрите в проекто-бюджета на общината. Спрямо предходната година намалението е от 2 процента. Имотният данък няма да поскъпва. А приходите от данъка върху превозните средства ще спаднат с 5,3 на сто, тъй като при формирането му са заложени най-ниските ставки, определени от закона. Общият размер на приходите възлиза на 35,8 млн.лева или с близо 2 млн.лева по-малко в сравнение с плана за 2018 година. Новият общински бюджет на Сливен се характеризира с оптимизиране на разходите, засилена фискална дисциплина и осигуряване на средства за инвестиционната програма, в която приоритет са ангажиментите по европейските оперативни програми, съобщиха от местната администрация. Бюджетната рамка възлиза на 92 млн.лева. От тях близо 7,7 млн.лева са за капиталови разходи. С целевата субсидия от държавата ще бъдат извършени ремонти на уличната мрежа за 850 хил.лева, на тротоари – за 737 хил.лева и на алеите в гробищния парк – за над 300 хил.лева. Собствените средства, които ще бъдат заделени за капиталови разходи, са в размер на 5,3 млн.лева. Планирани са средства за обслужване на временни и краткосрочни заеми, получени за осигуряване на финансиране по европроекти, както и за обслужване на облигационния заем на общината в размер на 2,6 млн.лева за погашения, такси и лихви. През 2019 г. община Сливен ще може да “диша” по-спокойно, тъй като успя да ликвидира всички наследени просрочия в размер на десетки милиони левове.", "date": "2018.12.27", "title": " Приходите от данъка върху автомобилите спадат с 5,3 на сто"}
{"url": "https://trud.bg/%d0%b0%d0%bb%d0%b1%d0%b5%d1%80%d1%82-%d0%bf%d0%be%d0%bf%d0%be%d0%b2-%d0%bb%d0%b8%d0%ba%d1%83%d0%b2%d0%b0-%d0%b8-%d0%b2-%d0%b4%d0%b2%d0%b0%d1%82%d0%b0-%d1%81%d0%bb%d0%b0%d0%bb%d0%be%d0%bc%d0%b0/", "text": "Алберт Попов ликува с титлите и в двата слалома в алпийските ски за купа „Юлен“ в Банско. Първата надпревара най-добрият ни състезател спечели с 1:22.80 минута. А негови подгласници станаха другият ни водещ състезател Камен Златков и Йоанис Антониу (Гърция). Във втория старт Попов стъпи на върха с време 1:23.85 минута, следван от Йоан Тодоров и Калин Златков. За призовите места спориха 58 състезатели от 8 нации. А призьорите бяха наградени от Цеко Минев, шеф на родната федерация по ски, и неговия заместник Георги Бобев.", "date": "2018.12.27", "title": " Алберт Попов ликува и в двата слалома"}
{"url": "https://trud.bg/%d0%ba%d0%b0%d1%82%d0%b5%d0%b4%d1%80%d0%b0%d0%bb%d0%b0%d1%82%d0%b0-%d1%81%d0%b2-%d0%b0%d0%bb%d0%b5%d0%ba%d1%81%d1%8a%d0%bd%d0%b4%d1%8a%d1%80-%d0%bd%d0%b5%d0%b2%d1%81%d0%ba%d0%b8/", "text": "Качени са и архивни снимки Патриаршеската катедрала “Св. Александър Невски” вече има свой официален сайт, който беше представен на големия православен празник Рождество Христово от ръководството на храма, съобщиха от Светия синод на БПЦ. Адресът на сайта е:  , и в него е включена “360-градусова разходка в храма”, както и основна информация за историята и архитектурата на патриаршеската катедрала. В секцията “Новини” ще бъдат публикувани съобщения и известия от богослужебния живот в патриаршеската катедрала, а в “Галерия” има както архивни снимки, така и актуални фотоси от богослужения и тържества в храма. От началото на 2019 г. сайтът на патриаршеската катедрала ще има и английска, и руска версия.", "date": "2018.12.27", "title": " Катедралата „Св. Алексъндър  Невски“ със сайт"}
{"url": "https://trud.bg/%d1%81%d0%b5%d1%81%d1%82%d1%80%d0%b8%d1%82%d0%b5-%d1%81%d1%82%d0%be%d0%b5%d0%b2%d0%b8-%d0%b1%d1%8a%d1%80%d0%b7%d0%b8-%d0%ba%d0%be%d0%bb%d0%ba%d0%be%d1%82%d0%be-%d0%b0%d0%b7%d0%b8%d0%b0%d1%82%d0%ba/", "text": "Особено съм щастлив от нивото на игра, което показаха Габриела и Стефани Стоеви през годината, обяви треньорът на сестрите Михаил Попов. – И най-вече как реагират азиатките, когато трябва да излязат срещу тях – впрягат целия си екип. Китайки, индонезийки, малайзийки вече отказват тренировки с нашите момичета. А това показва, че не са само ?1 е Европа, но и са на световно ниво. През този сезон дуетът спечели европейската титла по бадминтон, още пет трофея от големи турнири, игра и на „Мастърс“-а в Китай, на който бяха поканени най-добрите 8 двойки в света. И в момента е ?9 на планетата. „Момичетата са равностойни на азиатките, дори са по-издръжливи от тях – каза още наставникът. – А това постигаме със специални упражнения с щанга, които правим за крака, ръце, експлозивност, бързина.“ Следващата цел на сестрите е медал от световно първенство и олимпийски игри. Битката за квотите за Токио 2020 започват от май догодина, а точки носят всички най-силни турнири. Първите 13 взимат визи за игрите. Стоеви ще открият новия сезон още през януари, като на 12-и тръгват за турнири в Малайзия и Индонезия.", "date": "2018.12.27", "title": " Сестрите Стоеви бързи колкото азиатките"}
{"url": "https://trud.bg/%d0%b0%d0%bf%d0%b8-%d0%bc%d0%b0%d0%bd%d1%82%d0%b8%d0%bd%d0%b5%d0%bb%d0%b0-%d0%be%d1%82-%d0%bd%d0%b0%d0%b9-%d0%b2%d0%b8%d1%81%d0%be%d0%ba-%d0%ba%d0%bb%d0%b0%d1%81-%d0%b5-%d0%bc%d0%be%d0%bd%d1%82%d0%b8/", "text": "По повод неверни, технически необосновани и некомпетентни твърдения от представители на неправителствената организация Институт по пътна безопасност, свързани с новите ограничителни системи на път II-16 Своге – София, Агенция „Пътна инфраструктура“ държи да уточни, че монтираните мантинели в участъка на пътния инцидент край Своге са от най-висок клас, каквито се поставят на автомагистралите. Това се казва в позиция, разпространена от пресцентъра на АПИ. Днес, представител на неправителствената организация направи няколко твърдения крайно неотговарящи на истината – уточняват от пътната агенция –  а именно: 1. Мантинелите са „преинсталирани“ – при монтажът на новата ограничителна система за пътиша H2W4 не са използвани компоненти от предходно монтирани ограничителни системи. 2. Декларира, че е инсталирана система е „JPL 2”, което категорично не отговаря на истината. Посоченото търговско наименование на ограничителна система, категорично не кореспондира с монтираната ограничителна система за пътища. В участъка е монтирана ограничителна система с висока степен на задържане наречена „EasyRail 3N“, която е продукт на немската компания Volkmann&Rossback и притежава всички необходими сертификати за качество. Тя е тривълнова H2W4, способна да издържи удар на 10-тонен товарен автомобил или 13-тонен автобус при скорост 70 км/ч. Поставянето на новата ограничителна система за пътища е изпълнено по проект, съобразен в съответствие с „Техническите правила за приложение на ограничителни системи за пътища по републиканската пътна мрежа“. Представителят на неправителствената организация твърди, че на мостово съоръжение, зоната на действие или деформацията на ограничителната система трябва да бъде „0“. Твърдението категорично не кореспондира с всички норми и изисквания за пътна безопасност! Изборът на ограничителна система не е просто математическо решение, а е съобразено с множество фактори като интензивност на движението, максимално допустима скорост на движение, очакван характер на трафика, видимост и др. В конкретният случай е монтирана стоманена предпазна ограда за съоръжения със степен на задържане Н2 идентична с тази в страни от него. Същата е с минимална широчина, което позволява да се осигури по-голям динамичен габарит и видимост в участъка. Зоната на действие (W4) на монтираната ограничителна система на съоръжението е съобразена със ситуацията в участъка, като е взето предвид допустимата максимална скорост (30 км/ч), стесненият габарит на пътя и вида на ограничителната система преди и след съоръжението.. 3. „Мантинелата, която е монтирана не отговаря на техническите изисквания на АПИ“ – крайно непрофесионално изказване, което не отговаря на истината. Ограничителната система, монтирана в зоната на катастрофата, притежава всички необходими сертификати, издадени въз основа на „краш тестове“ и е широко използвана както в България, така и в редица европейски страни. Ограничителната система притежава всички необходими сертификати, които са приложени тук . 4. „Монтажът на ограничителните системи за пътища, не е съобразен с техническите норми“ – стоманената предпазна ограда е монтирана в зоната на тротоара и под нея съществува бордюр. Същият служи за ограничаване на повърхностните води и е с по-голяма височина. Изпълненото техническо решение е съобразено с изискванията при монтаж на ограничителни системи при денивелация между платното за движение и зоната за монтаж. В случая бордюрът е в линията на стоманената предпазна ограда, а не пред нея. 5. „Монтираната стоманена предпазна ограда е предназначена за МПС с висок център на тежестта“ – стоманената предпазна ограда със степен на задържане H2 се сертифицира, след провеждане на серия тестове, включващи: лек автомобил 900-1500 кг, автобус 13000 кг и товарен автомобил 10 000 кг. Същата има за цел не само да задържи на пътното платно отклонилият се автомобил, но да поеме част от енергията на удара, а също така да предотврати „отскачане“ в насрещното платно. 6. Оценката на риска се извършва преди и по време на проектирането и изпълнението на всички дейности. Одитите по пътна безопасност, удостоверяват след изпълнението дали всички необходими мерки са предприети и изпълнени коректно. 7. „Трябва да бъде монтирана бетонова стена с височина 1,20 м“ – няма основание и нормативна уредба, изискваща изграждането на подобно бетоново съоръжение.  ", "date": "2018.12.27", "title": " АПИ: Мантинела от най-висок клас е монтирана на завоя край Своге (СНИМКИ)\t\t\t"}
{"url": "https://trud.bg/%d0%b3%d0%be%d1%82%d0%be%d0%b2%d0%b8-%d1%81%d0%bc%d0%b5-%d0%b4%d0%b0-%d1%81%d0%b5-%d0%b1%d0%b8%d0%b5%d0%bc-%d0%b4%d0%be%d0%ba%d1%80%d0%b0%d0%b9-%d0%be%d0%b1%d1%8f%d0%b2%d0%b8-%d0%b3%d1%80%d0%b8%d0%b3/", "text": "Напълно съм готов, това е едно от най-важните послания, които получи от Андре Агаси – обяви Григор Димитров при пристигането си в Австралия. – А от мен – готови сме да се бием докрай.  От 31 декември българинът започва участието си на турнира в Бризбейн, който спечели през 2017-а.  „Надявам се да изиграя няколко мача поред, това ще е необходимо за самочувствието ми“, добави още той.  Същевременно Виктория Томова стартира днес от квалификациите в Бризбейн. Нейна съперничка ще е американката Дженифър Брейди. Сблъсъкът ще е първи между двете.", "date": "2018.12.27", "title": " Готови сме да се бием докрай, обяви Григор"}
{"url": "https://trud.bg/4000-%d0%b6%d0%b0%d0%bb%d0%b1%d0%b8-%d1%87%d0%b5-%d0%bd%d0%b5-%d0%bf%d0%b0%d0%b7%d1%8f%d1%82-%d0%bb%d0%b8%d1%87%d0%bd%d0%b8%d1%82%d0%b5-%d0%bd%d0%b8-%d0%b4%d0%b0%d0%bd%d0%bd%d0%b8-%d0%be%d0%b1%d0%b7/", "text": "Масово снимат личните карти Около 300 жалби повече или общо 4000 е получила Комисията за защита на личните данни с въвеждането на регламента GDPR от май тази година в сравнение с предходната. Това съобщи председателят на комисията Венцислав Караджов. “Най-честите нарушения са при предлагането на комунални, телекомуникационни услуги и при работа с държавната администрация”, отчете той.  По думите му комисията следи дали има законово основание за обработване на данните и съответно за технически мерки, които са предприети. “Повечето администратори изпълняват изискванията само на хартия”, каза Караджов.  “Бизнесът не разбира, че там където законът забранява да се обработват лични данни, не може да стане само чрез съгласието на човек. Забранено е да се снима лична карта, разрешено е само на банки, на институции, на МВР – там, където законът казва, че трябва да се индентифицира безспорно лицето с цел превенция на по-сериозни обществени интереси. Там, където няма нужда, например при постъпване на работа, не следва да се събират такива данни и това, че лицето е дало съгласие, не прави законосъобразно обработването на лични данни”, отчете той. Първите глоби и в европейски мащаб вече са факт. Болница в Португалия бе глобена с 400 хил. евро, защото не е защитила достъпа до досиетата на пациентите, а германска платформа за онлайн запознанства се раздели с 20 хиляди евро заради изтичане на мейли на потребители. Друг случай е на малка австрийска фирма, която е глобена с 4000 евро заради нерегламентирано видеонаблюдение.", "date": "2018.12.27", "title": " 4000 жалби, че не пазят личните ни данни (Обзор)\t\t\t"}
{"url": "https://trud.bg/%d0%bb%d0%b5%d0%b3%d0%b5%d0%bd%d0%b4%d0%b0%d1%80%d0%b5%d0%bd-%d0%ba%d0%b0%d0%b7%d0%b0%d1%88%d0%ba%d0%b8-%d1%85%d0%be%d1%80-%d1%81-%d0%ba%d0%be%d0%bd%d1%86%d0%b5%d1%80%d1%82-%d0%b2-%d0%b1%d1%83%d1%80/", "text": "Най-старият ансамбъл на Русия – световноизвестният Кубански казашки хор, ще направи първо турне у нас през 2019 г. В Бургас легендарните казаци ще пеят и танцуват на 21 юни. Хорът е основан преди 207 години в Екатеринодар – днешният град Краснодар, с който Бургас е побратимен. Ансамбълът пази, развива и пренася през вековете богатите певчески и танцови традиции на Кубанския край. В неговия репертоар се съхраняват над 4000 произведения от различни епохи. В състава са над 100 души – певци, танцьори и музиканти. Художествен ръководител и главен диригент на хора е народният артист на Русия, Украйна, републиките Абхазия, Адигея и Карачево-Черкезия – проф. Виктор Захарченко.", "date": "2018.12.27", "title": " Легендарен казашки хор с концерт в Бургас"}
{"url": "https://trud.bg/%d0%bf%d0%be-10-%d0%bb%d0%b5%d0%b2%d0%b0-%d0%b7%d0%b0-%d1%87%d0%b0%d0%b4%d1%8a%d1%80-%d0%b8-%d1%88%d0%b5%d0%b7%d0%bb%d0%be%d0%bd%d0%b3/", "text": "По 10 лева за чадър и шезлонг ще плащат туристите в Слънчев бряг от следващото лято. Това е цената, с която новият концесионер на централаната ивица в курорта е спечелил търга за стопанисване. Тя ще е валидна през следващите 20 години, става ясно от решението на кабинета. Новият стопанин на плажа Слънчев бряг – централен е фирма „РВК1“. Тя се ангажира да вложи 342 409 лв. в опазване на околната среда, дюните и защитените територии. Правителството определи и концесионер на плажа „Балчик-централен“. След проведен конкурс спечели фирмата „Естет Билд“ ООД. Предвидените инвестиции за подобряване на облика на плажа в Балчик са в размер на 453 102 лв. „Естет Билд“ ООД се задължава да предлага за целия срок на договора за концесия от 15 г. цена за 1 бр. чадър в размер на 9 лв. с ДДС и цена за бр. шезлонг в размер на 9 лв. с ДДС в зоната за платени плажни принадлежности. Размерът на концесионното плащане за всяка календарна година от срока на концесиите е определен съгласно приетата Методика за определяне на минималния размер на концесионното плащане за морските плажове и предложения от концесионера размер на отчисленията.", "date": "2018.12.27", "title": " По 10 лева за чадър и шезлонг"}
{"url": "https://trud.bg/%d0%b7%d0%b0%d1%81%d1%82%d1%80%d0%b0%d1%85%d0%be%d0%b2%d0%ba%d0%b8%d1%82%d0%b5-%d0%bf%d0%be%d1%81%d0%ba%d1%8a%d0%bf%d0%b2%d0%b0%d1%82-%d0%b4%d0%be%d0%b3%d0%be%d0%b4%d0%b8%d0%bd%d0%b0/", "text": "Вноските не дават право на обезщетение  Имуществените застраховки ще поскъпнат догодина заради идеята те да бъдат обложени с данък „Градушка”. Това заяви пред “Труд” главният секретар на Асоциацията на българските застрахователи (АБЗ) Нина Колчакова. Предложението е на министъра на земеделието Румен Порожанов и е залегнало в Проектозакона за превенция срещу неблагоприятните климатични събития, който трябва да бъде приет още през януари догодина.  В него е предвидено държавното предприятие, което да поеме функциите по борба с градушките, да се финансира от държавния бюджет, от вноски от земеделските стопани и от вноски от 0,8% от прихода от продажба на всички застраховки “Каско” и имуществените застраховки срещу пожар, наводнения и кражби. Оказва се, че част от парите на всички граждани, сключили застраховки, ще отидат, за да се защитят земеделските стопани от градушки, обясни Колчакова. По думите й така на практика вместо държавата да стимулира създаването на добра застрахователна култура, тя налага такса на хората, които се отнасят съвестно с имуществото си. Опитахме няколко пъти да преговаряме с министерство на земеделието, предложихме да се направи специален фонд, в който застрахователите да отчисляваме процент, но срещаме пълно мълчание, посочи Колчакова. Сегашното предложение на ведомството на Румен Порожанов не третира еднакво и земеделските стопани. Всички те ще плащат солидарно по 50 ст./дка – и тези, които са направили противоградни мероприятия, и тези, които не са предприели нищо. Фермерите обаче трябва да знаят, че с тези вноски, не са си купили застраховка и, ако се случи градушка и има поражения, те няма да получат обезщетение, категорична беше Нина Колчакова. По думите й този модел сам по себе си е показал своята неефективност в цяла Европа и в момента се прилага само в някои държави в Източна Европа.    ", "date": "2018.12.27", "title": " Застраховките поскъпват догодина\t\t\t"}
{"url": "https://trud.bg/%d0%b2%d0%b4%d0%b8%d0%b3%d0%b0%d1%82-%d0%bb%d0%b8%d1%85%d0%b2%d0%b8%d1%82%d0%b5-%d0%bf%d0%be-%d0%b8%d0%bf%d0%be%d1%82%d0%b5%d0%ba%d0%b8/", "text": "Повишават се с около 0,2 до 0,3% През втората половина на годината ще има повишение на лихвите по жилищни кредити с около 0,2 до 0,3 %. Това коментира Tихомир Тошев, изпълнителен директор на “Кредит център”. “Но това едва ли ще попречи на хората, които са решили да си закупят жилище”, допълни той. “Заради активния пазар на имоти доста банки изравниха процента и финансират панелите със същия дял, както монолитните жилища. При част от банките обаче все още има такава разлика, като те финансират панелите с малко по-нисък процент”, допълни още експертът. По отношение на кредитирането на жилищни имоти Toшев коментира, че нашият пазар е малко рисков, тъй като имаме голям процент на българи, които търсят кредитиране във високия сегмент – между 80 и 90% от стойността на имота.  По думите на експерта доста хора през изминалата година са изтеглили кредити с лихви под 3%.", "date": "2018.12.27", "title": " Вдигат лихвите по ипотеки"}
{"url": "https://trud.bg/%d0%bc%d0%b5%d0%b2%d0%bb%d1%8e%d1%82-%d1%87%d0%b0%d0%b2%d1%83%d1%88%d0%be%d0%b3%d0%bb%d1%83-%d0%b1%d0%bb%d0%b0%d0%b3%d0%be%d0%b4%d0%b0%d1%80%d0%b5%d0%bd%d0%b8%d0%b5-%d0%bd%d0%b0-%d0%b2%d0%b7%d0%b5/", "text": "Министърът на външните работи на Турция Мевлют Чавушоглу направи оценка на оповестеното от САЩ решение за изтегляне от Сирия, пише вестник „Джумхуриет”. „През последната година, особено след кризата в Алепу досега, благодарение на поетата от Турция роля беше консолидирано на известно равнище прекратяването на огъня на терен. На този фон именно Турция е най-важният актьор за поемането на пътя към политическо решение за Сирия. В решението на САЩ да се изтеглят от Сирия, Турция също е най-важният актьор. Благодарение на взетите от нас решения. Обаче след оттеглянето на тази държава, кой ще запълни очертаващата се празнота и кой ще поведе борбата с тероризма; какво ще стане с териториалната цялост на Сирия и самия политически процес… Ето, точно сега за пример е нашият президент Реджеп Тайип Ердоган. Той се срещна с президента на Русия Владимир Путин за обсъждане на меморандума за Идлиб; разбраха се, излязоха, казаха го, всичко беше написано на хартия, подписахме го. …”, обяснява Мевлют Чавушоглу, цитиран от „Джумхуриет”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com                ", "date": "2018.12.27", "title": " Мевлют Чавушоглу: Благодарение на взетите от Турция решения, САЩ се оттеглиха от Сирия"}
{"url": "https://trud.bg/21-000-%d1%82%d0%b0%d1%82%d0%ba%d0%be%d0%b2%d1%86%d0%b8-%d0%b8%d0%b7%d0%bb%d0%b5%d0%b7%d0%bb%d0%b8-%d0%b2-%d0%b1%d0%b0%d1%89%d0%b8%d0%bd%d1%81%d1%82%d0%b2%d0%be/", "text": "Над 21 000 мъже са излезли в отпуск по “бащинство” в периода от 2014-а до 2017-а година, като броят им се е увеличил с 20%. Това сочи анализ на Националния осигурителен институт (НОИ). Среднодневният размер на обезщетението, което са получавали мъжете за времето на отпуска през 2017 г., е 38,31 лв. Според данните на НОИ разходът за обезщетения за бременност и раждане е нараснал с близо 28% за същия период, и достигал 368 милиона лева. Расте и броят на получаващите обезщетения за майчинство за срок от 410 дни – те са малко над 88 000. По предварителни данни живородените деца у нас за 2017-а са малко под 64 000, докато през 2014-а са над 67 000. Въпреки това получаващите обезщетения за бременност и раждане се увеличават с 5000 души. Средно на ден обезщетението е малко над 24.60 лв.  662 са майките, които са се върнали по-рано на работа и получават половината си обезщетение.", "date": "2018.12.27", "title": " 21 000 татковци излезли в бащинство"}
{"url": "https://trud.bg/%d0%bf%d1%80%d0%be%d1%84-%d0%ba%d0%be%d1%81%d1%82%d0%b0%d0%b4%d0%b8%d0%bd-%d0%b1%d0%be%d0%b1%d0%b5%d0%b2-%d0%bf%d1%80%d0%b5%d0%b4-%d1%82%d1%80%d1%83%d0%b4-%d0%be%d1%82/", "text": "Коя е най-голямата тайна, която българските криминалисти са успели да разкрият? Защо в института по криминалистика се бавят експертизи и заради тях дела срещу убийци зациклят? Колко време и пари са нужни, за да заприличат нашите лаборатории за изследване престъпни следи на тези, които виждаме по американските филми? Проф. Костадин Бобев знае това. Той е доайен и безспорен авторитет сред учените и трудещите се на полето на криминалистиката. – Гледате ли, професор Бобев, сериала „От местопрестъплението“? – Гледам някои серии. – Приличат ли лабораториите за изследване на улики във филма на тези в института по криминалистика? – Има общи неща. Лабораториите за изследване на материали, иззети от местопрестъпления са универсални в цял свят. Има класически методи на изследване:балистични, дактилоскопни. Има и по-нови: ДНК профилиране, анализиране на глас, записан със СРС. Има автоматизирани системи с база данни от сравнителни образци. В дактилоскопията образците са пръстови отпечатъци на регистрирани извършители на престъпления, в балистиката – гилзи и куршуми от неразкрити убийства, в биологичните анализи – ДНК профили с уникална генетична информация за регистрирани закононарушители. В Научноизследователския институт по криминалистика (НИК) имаме към 45 000 ДНК профили, събирани от 2001 г. По тях се разкриват престъпления на рецидивисти. Помните ли сестрите Белнейски? След като се изолира ДНК материал от ноктите на убитите момичета и се сравни с данните в института, бе разкрит регистрираният за такива престъпления Лазар Колев. Разбира се, във филма подобни случаи са представени в по-атрактивна и достъпна форма. В живота изследванията са сложни и изискват подготовка. В криминалистиката се работи със замърсени или с малки количества вещества. За да се извлече биологичен материал от угарка на цигара, тя минава през няколко лаборатории – да се увеличи и приведе в чист вид за изследване. – Личи си че обичате института, професоре. Как не, като сте го ръководил над 3 десетилетия! Но след като ви пенсионираха, вие другаде сте зает – преподавате в 3-4 университета. Кога последно ходихте в него? – Преди 2-3 месеца. Аз помагам там на някой научни работници – асистенти и доценти за хабилитирането им, за защита на докторските дисертации и пиша рецензиите там. Ползвам една стаичка в института. С колегите обменяме мнения. – Запознат ли сте с мнението на Албена Предоева, експерт и синдикалист института? Цитирам нейно интервю: „Като апаратура и ниво на експерти институтът не отстъпва на други. Но условията за работа са ужасни! Сградата се разпада. Постоянни ремонти на парче. Лампериите свалени, от тях пада прах върху пробите. Духа от дограмата, която се свлича…“ Това не прилича на нищо от оня филм, в който по косъм стигат до убиеца… – Права е Албена…Построихме този институт през 1975 г. За 2 г. издигнахме 7-етажна сграда. Бързахме. Работехме на Лъвов мост (в бившата полицейска дирекция). Тя се тресеше, вибрациите от трамваи и тролеи пречеха на точността на изследванията. Като се преместихме, се почувствахме добре. Постепенно обаче новата и хубава сграда на бул. „Ал. Малинов“ остаря. Не отговаря на изискванията. Облицовки, радиатори, водопроводи, вентилатори – всичко е неподдържано, амортизирано…Знаете как е, ходите в института… – Не съм ходила отдавна. По ваше време журналистите в института се прескачаха, дето се казва – правеха интервюта, репортажи. Сега трудно ги допускат, защо така? Директорката Маркова е симпатична жена. – Може би колегите се притесняват от някои неща. – В доклад на Инспектората на ВСС четем, че 2300 изследвания са забавили с над 6 месеца разследвания. На национално съвещание главният прокурор каза: „Криминалното разследване се бави, защото с месеци чакаме от института експертизи!“ Чухте ли го? – Г-н Цацаров има бележки главно за ДНК експертизите. Още като беше председател на Окръжен съд в Пловдив с него сме разговаряли за тях. – Те в провинцията се бавят с години, казват от инспектората. – С тях има проблем във всички лаборатории в Европа. Изолирането на ДНК- профил е скъпо удоволствие – струва $25, след като се направи натривка на устата на извършителя на престъпление. В момента има иззети биологични материали от над 10 000 извършители. Но по липса на средства не могат да се профилират. Една дактилоскопна експертиза може да струва 5 ст., но ДНК експертизата – 300 лв. минимум. Ако анализът е митохондриален (на косъм от луковица) струва 10 000 лв. А разследващите, които назначават експертизи, не се интересуват от цената – събират в торба по 50-60 обекта и искат по всички ДНК анализ! Така по един случай експертизите струват и по 50 000! В западноевропейските страни отпускат определени финансови средства на разследващите. В Скотланд ярд им дават 2 млн. за експертизи и те си плащат, като правят сметка за лимита. Ние сме имали неплатени експертизи за 600 000 лв. Съдът определя сумите за нас, когато делото приключи, а то може да продължи с години. Също и прокуратурата. А консумативите са скъпи. Внасят се от САЩ. Аз, като ръководител на института решавах проблема с преговори. . Като имаме съвместен проект с Германия, Франция, Холандия за обучение и техника, те дават техниката без консумативи – търговска тактика – да ги купуваме после от тях. Аз намирах начин да се разберем, да ни дават и консумативи. Сега институтът е включен в проекти за 3-4млн.евро. Един с Норвежкия финансов механизъм е за 2,3 млн. – за укрепване на научно- изследователската работа. Това е добра новина. – Инспекторите на ВСС докладват, че институтът страда и от недостиг на кадри. Защо? Толкова е интересна професията ви! – Когато ръководех института, кадрови проблем нямаше. При недостиг в някое направление, предлагах и получавах щатно увеличение от 1-2 бройки. Когато Цветанов и Вучков бяха министри, се назначиха 12 души за ДНК експертизи. Оказа се обаче, че няма работни места за част от тях и те напуснаха. Останаха 7-8, но лабораториите за подготовка на пробите са само 3, а секвенаторите, които ги обработват – два. А близо 1000 обекта чакат за изследване! И да назначат още експерти, няма за тях маси, осветителни тела, епруветки, спринцовки… Има свободни стаи, но за да се оборудват така, 30-40000 лв. трябват. – 40 000? Само? Това не е ли смешна сума хазната? – Аз съм се борил напразно и за по-малко. Имахме проект за нова страда – да се преместим там, докато се ремонтира старата. Цветанов, като министър каза: да, но го смениха и край. Той междувременно ме пенсионира, без обяснения. Може би, защото възрастта ми напредна. Сега местят НИК в Института за специална техника. Кабинетите му трябва да се преустроят в лаборатории – да се разбиват стени, да се правят плотове, инсталации, газоотводи…За една ДНК лаборатория трябва 5-6 помещения да се свържат и изолират – така, че да се подават пробите през гишета без са се замърсяват. Това ще отнеме години, не е като да смениш табела на кабинет. – А защо закриха Института за специална техника? – Смятат, че могат да се купуват тези изделия, които те правеха. А беше чудесен институт! Както и институтът по компютърни технологии, който закриха Компютърните експертизи сега ги правят НИК. Ликвидираха го като нищо, както и криминологията в нашия институт. – Аз не разбрах защо ви пенсионираха, като учен вие очевидно сте в разцвета на силите си. Но още по-малко разбирам защо Националния институт по криминалистика и криминология (НИКК), както се наричаше, беше отрязан наполовина и стана НИК. – Въпрос на политика – отношение към науката и учените. Първото звено за криминология беше открито още през 1967 г. Десетки години функционираше съвет за криминологически изследвания, ръководен от главния прокурор с участието на професори и магистрати от най-добрите. Така беше до Филчев, включително. Имаше 3 криминологически звена – към прокуратурата, НИКК и Института за държавата и правото към БАН. Сега няма нито едно. Закриха ги! Както закриха и лабораторията по съдебни експертизи към МП. А колко много проблеми имат нужда от разработка! Тероризъм. Корупция. Радикализъм. Миграция. Криминалистиката е наука, която участва в разследването на престъпленията, а криминологията – в предотвратяването им. Изследвайки причините, динамиката, структурата и жертвите им, тя предлага мерки за превенция. – Да не би криминологията у нас да стана излишна, тъй като ние престъпността я победихме – особено организираната, както пишат в последния евродоклад експертите на Юнкер. – Вие се шегувате, но има последователност в действията на министрите. При Цветанов и Вучков премахнаха научния статут на института. После ликвидираха библиотеката и изданията – научни трудове вече не се издават. Не го правят със заповеди. Променят щата. Имахме 40 научни сътрудници. Сега няма и един! Имахме 15 хабилитирани – доценти и професори. Сега нито един! Подготвяха се при нас по 7- 8 докторски дисертации. Сега нито една! – Спестяват пари от заплати? – Не само. Струва ми се, че го правят от неразбиране и незнание. – И г-н Цацаров смята, че институтът не бива да е научен. Записах думите му: „Разследващите нямат нужда от наука, а от лаборатории за експертизи, изнесени в страната и малък център в София.“ – Аз пък твърдя, че е полезно съчетанието на експертната и изследователска работа. Ежедневно виждаш проблемите в практиката и ги решаваш в научноизследователски план. Престъпниците остават следи, но трябват и учени, за да ги видят. На неуките хора следите не им говорят нищо. „Местопрестъплението“ е тъжен филм у нас на живо. Във всички водещи лаборатории по криминалистика има научни сътрудници. Така е и в лабораториите към Скотланд ярд. Тереза Мей, като министър ги направи на самоиздръжка. Така повиши многократно цената на експертизите. – Доста скъпо ни струваше допитването до Скотланд ярд за Белнейски, нали? Но главният прокурор наблегна на друго. Държавата, каза той, плаща огромни суми на частни лаборатории за ДНК експертизи по дела, като петорното убийство в Нови искър. Защото в частната лаборатория правят експертиза за 24 часа, а в института с месеци се бавят! – Частни лаборатории има в почти всички европейски страни. Но има един проблем при тях, свързан е със следствената тайна. Когато им се възлагат експертизи по дела с неизвестен извършител и им се предоставят доказателствени материали, следствената тайна е застрашена, меко казано. Някой от частната лаборатория може да предупреди извършителя! Имал съм такива случаи – споделям с ръководители на МВР изследвания в института, те правят оперативно съвещание и половин час след него престъпниците знаят, че сме ги разкрили. – Колко са частните лаборатории у нас? – Две. Едната е по съдебна медицина. Другата е за ДНК експертизи – на Мая Кичева, която 10 години доставяше техника за тях на нашия институт. – Но защо държавата плаща „огромни суми“ за експертизи на частници, а й се свидят 30 000 лв. да оборудва в НИК 5 стаи? – Не обичам да правя изводи, без доказателствен материал. – Да не би разследващите да предпочитат частната лаборатория, защото тя може да им даде такъв резултат, какъвто си поръчат и платят? – Не допускам това. Ако защитата не е доволна от този резултат, може да поиска контраекспертиза в НИК или в чужбина. Злоупотреба е възможна при почерковите експертизи. Има поне 10 бивши експерти на НИК, които ги правят на частно сега. Един от тях изгуби тефтерчето на Златанов ( със записките „Тоя да се удари, оня да се оправи“). В почерковите експертизи се правят заключения на вероятност. Едно заключение „вероятно не е написано от еди кой си“ може да оневини някого. А самият експерт не носи наказателната отговорност по чл. 290 – за необективна експертиза. – Виждали сме в съда как двама, трима и повече експерти изследват подпис, надцакват се с „вероятно не“ и „вероятно да“… – …и накрая нищо не става. – Премиерът Борисов каза:“Искам институтът по криминалистика да го направим такъв, какъвто го гледаме по филмите. Колкото трябва, ще заделим пари, най-съвременното да се купи!“ – Хубаво го казва. Ама пари не дават. – Колко пари трябват, за да изпълни премиерът обещанието си? – За да се направи до НИК сграда по съвременните стандарти, са нужни около 6 млн. лв. Цената е от проекта, изготвен с идеята да се преместим в новата, докато се реновира старата сграда, за което още 3 млн. трябват. Апарати имаме нови, добри, но столовете ни са скъсани, масите счупени…Имаме 100 лаборатории, които се нуждаят от ремонт. Грубо казано, са нужни 10 милиона. При добра строителна организация за 3 г. и при нас може да стане като във филма. – Четох популярната ви книга „Малките тайни на криминалистиката“. – Аз под „малки тайни“ разбирам неочакваните резултати от експертизите. Експертът наблюдава представените му от разследващите органи материали и вижда, че от тях може да извади допълнителна информация по метод, който не е прилаган дотогава. Например, прави почеркова експертизи на някой, който е сложил само кръстче, вместо подпис и казва: аз мога да извлека информация по един нов метод, спектрален – под натиск щрихът добива спектрални цветове – жълто, зелено, синьо… – А голямата тайна на криминалистиката? – Тя беше за Левски – дали са негови косите, които пазим като реликва. В тях няма косъм с луковица. За да се направи митохондриален анализ, трябваше да се намери донор. След 6-7 поколения! Левски няма деца. По линия на сестра му Яна проследихме родословното дърво и намерихме в Пловдив една жена – Божана Пачаурова, 81-годишна, шеста правнучка. Взехме слюнка от нея малко преди да почине. От общината в Карлово ни осигуриха 40 000 лв. да купим американски консумативи за сравнителния анализ. Получи се удивително съвпадение. Удивително! И днес вече сме сигурни, че на Левски косите са истинската светиня. Нашият гост  Костадин Бобев е роден на 28. IX.1938 г. в Поликраище, търновско. Завършва химия в СУ (1964). През 1968 г. започва работа в института по криминалистика и криминология на МВР, става директор през 1975-а и го ръководи 35 години Специализирал във Франция, Русия, Англия,Швеция,САЩ. Член на Комитета по криминалистичен анализ към Американската асоциация по идентификация. Председател на Научното дружество на съдебните медици и криминалисти в България. Преподавател в Академията на МВР, СУ, Югозападния и Бургаския университет. Автор на стотици монографии, студии и книги по криминалистика.", "date": "2018.12.27", "title": " Проф. Костадин Бобев, пред „Труд“: “От местопрестъплението” е тъжен филм у нас на живо"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80-7/", "text": "Магистрали с нови имена Правителството реши да „създаде” нова магистрала. Такова ще е трасето от столицата към сръбската граница. Аутобанът ще включва Северната скоростна тангента и продължението на пътя от София към Калотина. Все още не е ясно дали шофьорите ще трябва да си купуват електронна винетка или да плащат тол такса след средата на другата година за преминаване по тази отсечка от софийския околовръстен път.   Застраховките поскъпват догодина Имуществените застраховки ще поскъпнат догодина заради идеята те да бъдат обложени с данък „Градушка”. Това заяви пред “Труд” главният секретар на Асоциацията на българските застрахователи (АБЗ) Нина Колчакова.     Ще оцелее ли Тръмп – честният? Тръмп е жертва на пълзящ преврат, започнал ведната след встъпването му на власт преди 23 месеца. Дали импийчментът ще успее – не е сигурно. И двете страни имат своите тайни ходове. Но превратът го спъва в работата му всяка секунда, коментира Валентин Хаджийски.           Хилядолетният Пловдив в миналото на България След броени дни един български град поема ролята на културна столица на Европа за 2019 година. Разположен в плодородната низина на Марица, в непосредствено съседство с красивата планина Родопи, Пловдив е един от най-древните градове не само в България. Неговото особено очарование е изкушавало четката на не един художник, въображението на поети и музиканти… Анализ на проф. Пламен Павлов за богатото културно наследство и миналото на града.   Герой по заместване Благовест Бенишев с портрет на новия министър на отбраната на САЩ Патрик Шанахан.", "date": "2018.12.27", "title": " Вижте акцентите в броя на вестник „Труд“ в петък, 28 декември"}
{"url": "https://trud.bg/%d0%b7%d0%b0-%d1%82%d0%b5%d0%bb%d0%b5%d0%b2%d0%b8%d0%b7%d0%b8%d1%8f%d1%82%d0%b0-%d0%b2-%d0%b4%d0%b2%d0%b5-%d0%b8%d0%b7%d1%80%d0%b5%d1%87%d0%b5%d0%bd%d0%b8%d1%8f-%d0%b8-%d0%bc%d0%bd%d0%be%d0%b3%d0%be/", "text": "Първо изречение: Доскоро бяхме разделени на сини и червени и тъкмо посвикнахме, разноцветни съседи взеха да си пият заедно ракията и ето че искат пак да ни делят. Може на българи и турци, а ако това не е достатъчно – на националисти и предатели, или пък на либерали и консерватори. Важното е да има ново прегрупиране на силите, нови съюзи и нови вражди, нови окови и нови рани. Важното е да няма ден покой и докато водим тези пунически войни, кукловодите да си оплетат кошниците, да укрият награбеното, да сключат нови сделки, да заемат нови постове, да трупат нови богатства и тогава над нас ще бъдат шепата богаташи с добре познати лица, а войниците от всички фронтове ще се срещнем с празни джобове и ще пием по едно менте. Оклеветената, оплюта, унизена пред целия свят България ще гледа онемяла и дано тогава си спомним първия състав на парламента, на когото толкова се присмивахме, защото в него не седяха аристократично облечени мъже и жени, подстригани, парфюмирани, изразяващи се възпитано, излъчващи знание и толерантност, а вместо това гледахме една смесица от брадати дисиденти, с маратонки и бели чорапи, застарели интелектуалци, попаднали в непозната за тях среда. Бивши политици от буржоазния период, приличащи повече на строители, каквито някои от тях са и били, ексцентрични научни работници, паркиращи велосипедите си пред парламента и прескачащи банките като ограда, смутени номенклатурчици и висши военни с разклатено самочувствие. Смеехме им се и вярвахме, че следващият парламент ще бъде по-представителен, без да имаме представа, че това е елитът на нацията, а по-нататък ще става по-зле. (по стари публикации на автора от 2003 г.) Само заглавия:  И доживяхме да ни занимават днес от телевизионния екран и другите медии: „Гласят Екатерина Захариева за евродепутат“ – издигат ли я или я отдалечават?; „ГЕРБ издига Фандъкова за нов мандат“ – а тя съгласна ли е и не напомня ли това последните президентски избори? „Край с „Господари на ефира“ – логична последица от фалшивия бой над репортера Върбанов, но агонията ще продължи по-дълго; „Милен Цветков се върна към месарството“ – не му е за първи път, добре че си има резервно занимание, но защо мълчи колегията?; „Патриотична „Ферма“, скандалджийски „ВИП Брадър“, а БНТ стана по-дръзка и красива“ – всичко е казано. „Виктор Николаев на успокоителни“ – оцеляването си има цена; „Тайният живот на Десислава Радева“ — едно интервю и нови неприятности; „Владко Живков остана бездомен“ — номенклатурата пожертва семейство Живкови; „Станишев показа дома си за Коледа“ — добър ход , вместо да се криеш; „Андрей Пантев: Защо очакваме от Станишев да защитава българските интереси“ — умен е професорът; „Баневи в ужас — изкарват Коледа в затвора , имали резервации за Дубай“ — тези продължават да се изживяват като божества; „Николай Банев се оплака от килията, била с турска тоалетна.“—това вече е тъжна проза; „Ветко и Маринела в сайта на Интерпол“ — не е много приятно изживяване. „Албена Вулева: Напускам България завинаги!“—жив да не бях, как ще го изживея?; „Шоуто с прасетата отива в дома за стари хора“ — е, там може и да го харесат. „Русия прехвърля самолети в Крим, започва ли война?“ — това вече е сериозно, страшно даже! Второ изречение:  Днес онеправданите излизат на улицата, не за да търсят правата си, а възмездие. Не искат да им сочат пътя, а виновниците и с това приличат на войници — връщащи се от фронта кални и мръсни, изпратени там да се бият за някаква неясна кауза, а сега побеснели, въшлясали, отрекли се от своите командири, тръгват след първия призовал ги водач месия, за да излеят гнева си срещу гешефтарите. Онези търгаши, уреждащи живота си за тяхна сметка и заслепението им е толкова силно, че не разбират как ги хвърлят в друга война, в друга битка, която не е тяхна. А това вече е краят на епохата, наречена преход. Възможно е това да са страховете от миналото, които добре знаем — страхуваме се от каквото и да било свободно мнение, от каквато и да е критика, която може да засегне новите „безпогрешни“ управници, защото можем да бъдем обвинени, окаляни, омърсени. Можем да останем без работа, защото един или друг некадърник би могъл да ни обяви, че сме с нечисто минало и това може да го направи всяко синче на бившата номенклатура, събудило се внезапно демократ и да решава съдбата ни. От страх правим водосвети по повод и без повод да не ни обвинят, че не сме религиозни. С една дума страхуваме се да бъдем свободни граждани, въпреки че днес въпросът не е демокрация или комунизъм, въпросът е свобода или страх, а то си е почти едно и също, нали по време на тоталитарния режим изнервените хора в трамваите и рейсовете се обръщаха един към друг така: „Ти знаеш ли кой съм аз?“, като имаха пред вид, че питащият е или отрядник или има роднини някакви. След промяната въпросът бе обърнат: „Аз те знам кой си!“, а хората си бяха същите. Днес обаче те нищо не си казват, защото тези, които мразят, не се возят в обществения транспорт. Нищо ново за Нова година  Телевизиите предлагат за новогодишната нощ най-доброто, с което разполагат. „Стани богат“ по БНТ. Филмов маратон по Нова ТВ. „Шоуто на Слави“ и „Комиците“ по БТВ. А аз си мечтая за нещо ново. Например приветствието на държавния глава да е в друг час, а не когато всички са възбудени. „Българската коледа“ да не се използва за пиар, а да се прави от хората през цялата година, като тв шоуто е венец на общите усилия и се предава от всички телевизии.    ", "date": "2018.12.27", "title": " За телевизията в две изречения и много заглавия\t\t\t"}
{"url": "https://trud.bg/%d0%bb%d0%b8%d0%b1%d0%b5%d1%80%d0%b0%d0%bb%d0%b8%d1%82%d0%b5-%d0%ba%d0%be%d0%b8%d1%82%d0%be-%d0%bd%d0%b5-%d1%82%d1%8a%d1%80%d0%bf%d1%8f%d1%82-%d0%b8%d0%bd%d0%b0%d0%ba%d0%be%d0%bc%d0%b8%d1%81%d0%bb/", "text": "Приятелите ми считат, че съм изключително толерантен човек, с високо ниво на търпимост към всичко различно. Не съдя за никого по външни признаци, не го обвинявам, че мисли различно от мен. Цвят на кожата, религия или сексуалност – никога не са били повод за моето разграничаване от когото и да било, но когато стане дума за модерни и прокламирани „на килограм“ схващания, ставам изключително подозрителна и автоматично се включва критичното ми мислене и скептицизъм. Видя ли опит някакъв мисловен модел да бъде наложен „отгоре“, без до него да се достигне по естествен път, веднага в мозъка ми светва сигнална лампичка, че вероятно в дъното са пари. Много пари. Бизнесът, с който съм се занимавала през годините, ме е накарал да прочета доста за маркетинг и психология на продажбата, за методите на демагогията, т.е. воденето на хората за носа. Това, което се случва в момента, е класически случай на демагогия, поръсен обилно с инвестиционни похвати. Когато някой влага пари в нещо, той прави всичко по силите си да го наложи като идея, да накара хората да вярват в полезността и правилността му. Независимо дали въпросното „нещо“ е необходимо, то задължително се представя като истина. Маркетингов похват, ясно е. Европейският съюз, под ръка с купища НПО-та, инвестира много големи пари във всевъзможни кампании, които да ни убеждават в „нещо“, което не съществува – че сме нетолерантни и хомофоби. Хомосексуалистите, поне откакто аз се помня в съзнателна и съзидателна възраст, никога не са били преследвани по какъвто и да било начин. Никога не са били обект на дискриминация или каквото и да било посегателство. Аз лично съм назначавала във фирмата си хомосексуалист.  Познавам безброй хора с такава сексуалност, които заемат достатъчно отговорни постове, без това да им създава проблеми. Кому трябва тогава тази кампания? Защо е нужно да се хвърлят толкова много пари в нещо, вече завоювано? Единственият отговор е, че е необходимо прозорецът на Обертон да бъде отворен максимално широко, за да могат след това да бъдат свободно пуснати през него други идеи. Независимо дали съм или не хомофоб, всъщност хомосексуализмът е най-обикновено отклонение от нормата. За това не следва да има възражения. Така или иначе, в много голяма част от случаите човекът няма средствата сам да се противопостави на отклонението си. И би било също толкова идиотско да го караме да се съпротивлява на непреодолимото влечение към собствения си пол, колкото и да бием някого по лявата ръка, да я връзваме и да го караме да пише с дясната, защото нормата е такава. Ясно е, че подобни различия съществуват и те трябва да бъдат приети без хората да бъдат осъждани за това. Обществото ни вече го е постигнало отдавна. Защо обаче някой се стреми толкова упорито да ни накара да приемем, че всъщност не иде реч за нещо, встрани от нормата, а че то е толкова стандартно, колкото самата норма? Вероятно, защото в момента, когато приемем едно отклонение за нормалност, спокойно можем да въведем като нормални и ред други. Прозорецът на Обертон ще се отвори за педофилия, зоофилия, кой знае още за какво. Защо да не е любов неустоимото привличане на един възрастен мъж от една Лолита? Какво лошо може да има в консумирането на една такава връзка? Очевидно е, че някой има необходимост от това цяла Европа да приеме либерализма за своя основна догма. Употребявам думата догма не случайно, защото колкото и странно да е, либералите са крайно нетолерантни към другомислещите. Влизайки в противоречие със собствената си теория на толерантността, те правят всичко по силите си в цяла Европа да няма инакомислещи. Всички да се умиляваме от двама гея, осиновили момченце, да отваряме вратите и трапезите си за всякакъв род бежанци, без значение дали са джихадисти, ислямски фундаменталисти, или просто откровени садисти. Отново искам дебело да подчертая, че не съм никакъв фоб. Чисто и просто използвам хватките на либералите, извеждам идеите до крайностите им, за да покажа колко не са прави опонентите ми. Първото, което ме хвърля в съмнение, е това, че някой полага огромни усилия да бъдат приети идеите му на 100% за най-правилни. Второто са инвестираните доста големи пари. Инвестирани в това – да се приеме форма на любов, която няма как да произведе деца. Инвестирани в това – да се приемат неопределено количество хора, част от които за нищо на света не биха се интегрирали с европейската култура и биха се борили с нея по своя си начин – с кръв и заличаване. Елементарният логически извод е, че някой желае да получи в резултат намаляване на населението. И тук става интересно. Населението на Европа не само, че не е голямо, а обратното – Европа има отрицателен прираст от години. Защо обаче точно тук намират почва идеите на новия либерализъм, които са очевидно в дисонанс с естествените модели на човешкото възпроизвеждане? Явно този някой, целящ намаляване на световния прираст, има необходимост най-напред да изпробва методологията си. В Китай, Индия или Арабския свят, където населението е най- бързо растящо и многобройно, биха застреляли за назидание всеки, опитващ се агресивно да променя традиции. Европа е подходящото място – традицията е разклатена, хората са принципно толерантни към другото от години и много отворени към новото и модерното. Ако не това е целта, защо се наливат пари в рекламиране на хомосексуализма, а вездесъщите и чувствителни към световните страдания европейски влъхви не пропагандират правата на жените в Саудитска Арабия? Защо не отделят огромни количества финансов ресурс за Йемен, където безброй деца са подложени на чудовищно недохранване? Може би загрижените за равните права на хората щяха да вложат част от предназначените за хомосексуалните двойки средства в пълната с бедни семейства България, където родителите едва свързват двата края. Вместо да инвестират в НПО-та, които да защитават малцинствата, щяха да си отворят ушите за писъците на системно и ежедневно тероризирани от същите тези малцинства дядовци и баби на България. А Хелзинкският комитет, вместо да защитава Хасан от линча на селото, в което редовно е изнасилвал и ограбвал бабички, щеше да защити тези безпомощни старци. Нямам нищо против циганите. Обожавам циганска музика, безкрайно харесвам фолклора им, смятам, че те са изключително надарени от Господ хора с много таланти. „Циганка съм“ е заглавието на едно мое стихотворение. Но не мога да понасям разюзданите роми, продукт на НПО-та, които смятат, че целият свят им е длъжен и които безнаказано грабят, бият и тормозят когото им скимне. Дълбоко съм убедена, че съвременната либерална доктрина е най-лицемерната идеология, до която съм се докосвала. Наливат се огромни средства в три посоки – хомосексуализъм, малцинства и бежанци. Останалите гнили вонящи язви на обществото ни се подминават. В съвременното общество няма глад. Няма чудовищна бедност в Европа. Няма двойни стандарти и толериране на престъпни практики. Няма. Обаче има общество нетолерантно, консервативно и закостеняло. То не е готово да се отвори за новите ценности на другостта. Ах, каква беда! Лесно е на преситените европейци да си правят вятър с правата на разни, онеправдани според тях, прослойки. Защо обаче са странно нечувствителни към истинските проблеми на гладната Източна Европа, за мен остава загадка. Според неолибералната доктрина съвременният човек трябва да има неограничена свобода. Ние сме длъжни да му осигурим от най-крехка детска възраст възможности за избор на пол и сексуални предпочитания. Традиционното е консервативно и старо, нека да говорим за новото, за различното. Няма нищо лошо момченцата да обичат момченца, или да изберат да станат момиченца. Нека инвестираме в това! Съвременният човек няма право да бъде несъгласен със свободата на горния избор! Извинете, но се обърках. Не мога да ги разбера. Аз съм учила, че имам право да избирам в какво да вярвам и дали да приема нечие мнение безкритично. Точно този модел на мислене не мога да приема безкритично. Прекалено много въпроси ми изникват, както се вижда. Затова избирам да бъда либерален консерватор и традиционалист, който приема хората без да ги съди, точно такива, каквито са, с всичките им странности, чудатости и различия. Стига да не вършат зло. *Авторът Диляна Тинева е филолог със задълбочени познания на британската история и литература. Поетеса. Собственик на голяма фирма в България. Омъжена, с две дъщери. В момента живее в Германия.              ", "date": "2018.12.27", "title": " Либералите, които не търпят инакомислещи\t\t\t"}
{"url": "https://trud.bg/%d0%bb%d1%8e%d0%bb%d0%b8%d0%bd-%d1%81%d1%82%d0%b0%d0%b2%d0%b0-%d1%87%d0%b0%d1%81%d1%82-%d0%be%d1%82-%d1%81%d1%82%d1%80%d1%83%d0%bc%d0%b0-%d0%bf%d1%8a%d1%82%d1%8f/", "text": "Магистрала „Люлин“ става част от АМ „Струма“, а пътят Калотина – София става магистрала „Европа“, която ще включва и Северната скоростна тангента. Това е предвидено в решение на Министерския съвет, с което се утвърждава списъкът на републиканските пътища и се приема списъкът на пътищата от републиканската пътна мрежа, за които се плаща винетна такса. Автомагистрала „Люлин“ се присъединява към „Струма“ поради малката си дължина – 19,6 км, и факта, че се явява естествено начало на определеното за АМ „Струма“ трасе. Така участъкът „София – Перник“ става част от пътя „София – Перник – Дупница – Благоевград – Симитли – Кресна – Сандански – граница Гърция“. На 15 ноември 2018 г. беше подписан договорът с избрания изпълнител за изграждане на 14,5 км от трасето на пътя Калотина – София в участъка от граничния пункт до пътен възел „Драгоман“, като проектът предвижда и изход към интермодален терминал Драгоман. Предстои подписване на договор и за още един участък от него – между Драгоман и Сливница. С модернизацията на пътя между границата с Република Сърбия и София ще се подобри свързаността на страната със западната ни съседка. Така ще се намали времето за пътуване и ще се повиши пътната безопасност по трасето. С правителственото решение мостът на р. Дунав в посока Русе – Гюргево за частта на територията на Република България се определя за съоръжение, за което се събира такса за ползване на отделно съоръжение по републиканските пътища, съгласно разпоредбата на Закона за пътищата, аналогично на сегашното положение. Изменението в списъка на републиканските пътища се прави поради множеството настъпили промени, свързани с въвеждането в експлоатация на нови пътни отсечки, които са част от републиканската пътна мрежа на страната, или отпадане на трасета от нея. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.27", "title": " „Люлин“ става част от „Струма“, пътят Калотина – София става магистрала „Европа“"}
{"url": "https://trud.bg/%d0%b2%d0%b5%d0%bb%d0%b8%d0%ba%d0%be-%d1%82%d1%8a%d1%80%d0%bd%d0%be%d0%b2%d0%be-%d0%bf%d0%be%d1%81%d1%80%d0%b5%d1%89%d0%b0-%d0%bd%d0%be%d0%b2%d0%b0-%d0%b3%d0%be%d0%b4%d0%b8%d0%bd%d0%b0-%d1%81-%d1%80/", "text": "С атрактивна програма и истинско шоу Велико Търново ще посрещне новата 2019 година. Автентичен фолклор, здрав рок и популярни хитове ще гарантират отличното настроение на жителите и гостите на Старата столица, които ще се веселят на площад „Майка България“. Подготвена е вкусна празнична почерпка с месни хапки, банички с късмети, вино, пиво и сладкарски изделия. На площада заедно с великотърновци и гостите на града Нова година ще посрещне и кметът Даниел Панов. Шоуто ще започне в 23,00 ч. на 31 декември, а водещ ще е Наско Стоянов от „БГ Радио“. На сцената в новогодишната нощ за търновци и гостите на града ще пее обичаната Нели Рангелова, а хорото ще поведат танцьорите от Професионален ансамбъл „Искра“. С пъстра китка те ще преминат през фолклорните области на България. В началните минути на новата година градусът ще бъде вдигнат от рок-легендите от прочутата банда „Ахат“. На сцената ще излязат още и дамите от трио „Ле Контессе“. В полунощ фойерверки ще озарят нощното небе, което ще заблести в различни цветове. Молитва ще отправи великотърновският митрополит Григорий. Благодарение на съвместната работа между Община Велико Търново, Областната дирекция на МВР и частна охранителна фирма, за сигурността на жителите и гостите са взети всички необходими мерки. Още в 20,00 ч. на 31 декември главната улица „Васил Левски” ще бъде затворена за движение.", "date": "2018.12.27", "title": " Велико Търново посреща Нова година с рок-легендите от „Ахат“, Нели Рангелова и автентичен фолклор"}
{"url": "https://trud.bg/%d1%85%d0%b0%d1%88%d0%b8%d0%bc-%d1%82%d0%b0%d1%87%d0%b8-%d0%bf%d1%80%d0%b8%d1%89%d0%b8%d0%bd%d0%b0-%d0%b5-%d0%b3%d0%be%d1%82%d0%be%d0%b2%d0%b0-%d0%b4%d0%b0-%d0%bf%d1%80%d0%be%d0%b4%d1%8a%d0%bb%d0%b6/", "text": "Прищина е готова да продължи диалога със Сърбия, макар тя да е „геноцидна държава, с която Косово има вековна вражда“, заяви косовският президент Хашим Тачи в изказване пред парламента вчера, предаде Танюг. Тачи подчерта, че Сърбия е отговорна за убийствата на над 13 000 цивилни и за изнасилването на 20 000 албанки. „Въпреки това Косово израсна в независима и суверенна държава. Макар да платихме висока цена, ние победихме, а сега е време да победим и в постигането на мир със Сърбия“, подчерта Тачи. В парламентарната зала присъстваха само трийсетина от общо 120-те депутати, тъй като опозиционните депутати, както и някои от редовете на управляващите партии, бойкотираха изказването на президента. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.12.27", "title": " Хашим Тачи: Прищина е готова да продължи диалога със Сърбия"}
{"url": "https://trud.bg/%d1%87%d0%b5%d1%82%d0%b8%d1%80%d0%b8-%d0%bb%d0%b0%d0%bf%d0%b8-%d0%bd%d0%b0%d0%b9-%d0%bc%d0%bd%d0%be%d0%b3%d0%be-%d0%b8%d0%b7%d0%b3%d1%83%d0%b1%d0%b5%d0%bd%d0%b8-%d0%b4%d0%be%d0%bc/", "text": "И тази година се очаква да има увеличаване на случаите на изгубени домашни кучета в дните непосредствено преди новогодишната нощ, предупреждават от „Четири лапи“. Според експертите на международната организация за защита на животните, това се дължи най-вече на стреса, който причиняват пиратките и фойерверките. „Силните и внезапни гърмежи и ярките светлини предизвикват паника и дезориентация при много домашни животни,“ обяснява д-р Марина Иванова, директор на „Четири лапи“ за България. „Първоналачната реакция на много от тях е да избягат колкото се може по-бързо от мястото. Тогава животните са изложени на най-голям риск, защото бягат напосоки и не се пазят от преминаващи автомобили. След преминаване на първоначалния стрес, животното търси да се скрие някъде, докато почувства, че опасността е преминала. Допълнителен фактор, който допринася за дезориентацията на животните е и ранното смрачаване.“ От „Четири лапи“ съветват в дните преди и след Нова година кучетата да бъдат извеждани на повод и на кратки разходки, по възможност в светлата част на деня. Добре е кучето да има светеща каишка, която би спомогнала то да бъде забелязано отдалеч. За хората, които предпочитат да разхождат четириногия си приятел свободно, най-добрият вариант е проследяващо GPS устройство. Ако все пак домашният Ви любимец се изгуби, трябва да бъдат следвани няколко основни правила: Не изпадайте в паника, организирайте търсене с повече хора, като един винаги трябва да остане на мястото, където животното е изгубено и един – пред дома Ви. Публикувайте съобщение в групите за изгубени и намерени домашни любимци в социалните мрежи, както и в специализирани сайтове и приложения, като www.bezdom.info или Help A Paw. Ако не откриете домашния си любимец в рамките на няколко часа, разлепете обяви със снимка около мястото, където е изгубен, в парка, където най-често го извеждате и около ветеринарните клиники, магазините за храни и аксесоари за животни и супермаркетите в квартала. Проверете и в приютите за бездомни животни. Ако попаднете на изгубено и дезориентирано куче, опитайте да го успокоите и да го задържите. Проверете в социалните мрежи или специализираните сайтове и приложения дали вече няма обяви за и него и ако не откриете, публикувайте своя. Отведете кучето в най-близкия ветеринарен кабинет, където да проверят дали няма поставен чип, по който да бъде открит собственика. От „Четири лапи“ припомнят, че от началото на 2017 г. всяко домашно куче задължително трябва да има поставен микрочип, но за съжаление поради недостатъчния контрол от страна на Българска агенция по безопасност на храните и на местната власт, все още повечето домашни любимци не са идентифицирани, а много от ветеринарните лекари не въвеждат данните от поставените чипове в системата на БАБХ. От „Четири лапи“ обръщат внимание, че гърмежите предизвикват изключителен стрес и дезориетнация и у дивите животни и съветват празнуващите да използват безшумни фойерверки. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.27", "title": " „Четири лапи“: Най-много изгубени домашни кучета има в дните преди Нова година"}
{"url": "https://trud.bg/%d1%88%d0%be%d1%84%d1%8c%d0%be%d1%80-%d0%b1%d0%b5%d0%b7-%d0%ba%d0%bd%d0%b8%d0%b6%d0%ba%d0%b0-%d0%b1%d0%bb%d1%8a%d1%81%d0%bd%d0%b0-%d0%b4%d1%80%d1%83%d0%b3-%d0%b0%d0%b2%d1%82%d0%be%d0%bc%d0%be%d0%b1/", "text": "Мъж от монтанското село без документи за управление на автомобил ударил с „Опел” с фалшиви номера кола на пътя и избягал от мястото на катастрофата с менте табелите на возилото си, съобщиха от Областната дирекция на МВР. В сряда около 18,20 ч. на третокласния път от село Василовци към село Сталийска махала 55-годишният А.М. пришпорвал „Опел Корса“ . Джигитът обаче загубил контрол над волана, навлязъл в лявата пътна лента и се блъснал странично в насрещно движещия се автомобил, управляван от 31-годишния С. Е. от село Замфир. След удара А.М. смъкнал поставените регистрационни табели на „ Корсата” и изчезнал от мястото на ПТП. Пристигналите полицаи започнали проверка и установили, че А. М. е без книжка, а отмъкнатите от него регистрационни номера са били за „Хонда Сивик”, собственост на мъж от село Антимово, Видинско. „Опелът” причинил катастрофата е с прекратена регистрация. По случая е извършен оглед и образувано досъдебно производство. Полицията в Лом издирва избягалия водач и продължава работата по изясняване на случая. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.27", "title": " Шофьор без книжка блъсна друг автомобил и избяга с номерата на колата си"}
{"url": "https://trud.bg/%d1%82%d1%83%d1%80%d1%81%d0%ba%d0%b8%d1%8f%d1%82-%d1%81%d1%8a%d0%b2%d0%b5%d1%82-%d0%b7%d0%b0-%d1%80%d0%b0%d0%b4%d0%b8%d0%be-%d0%b8-%d1%82%d0%b5%d0%bb%d0%b5%d0%b2%d0%b8%d0%b7%d0%b8%d1%8f-%d1%81%d0%bf/", "text": "Висшият съвет за радио и телевизия в Турция спря временно от излъчване две телевизионни програми заради критики към президента Реджеп Тайип Ердоган. Според решение на Висшия съвет за радио и телевизия, обявено снощи, токшоу по критичната към правителството телевизия Халк ТВ е спряно за пет предавания, а новинарска програма в праймтайма на Фокс ТВ няма да бъде излъчвана в продължение на три дни. Отделно на двете телевизии са наложени глоби. На 10 декември телевизионният водещ по Фокс ТВ Фатих Портакал критикува натиска върху опозицията, като заяви, че хората не се осмеляват дори мирно да протестират срещу увеличението на цената на природния газ. Ердоган реагира гневно срещу водещия от Фокс ТВ, чието фамилно име означава портокал. Ердоган заяви, че някой си „портокал“ или „цитрус“ призовава хората да излязат на улицата. „Знай си мястото“, каза Ердоган по адрес на телевизионния водещ. Двама известни турски комедийни актьори – Метин Акпънар и Мюждат Гезен участваха в ток-шоу по телевизия Халк, критикувайки това, което те нарекоха липса на демокрация в Турция. Двамата актьори са разследвани за обида на Ердоган и турски съд им наложи в понеделник забрана за пътуване. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com      ", "date": "2018.12.27", "title": " Турският съвет за радио и телевизия спря две програми заради критики към Ердоган"}
{"url": "https://trud.bg/%d1%81%d0%b5%d0%b4%d0%b5%d0%bc-%d0%b1%d0%b5%d0%b1%d0%b5%d1%82%d0%b0-%d1%81%d0%b5-%d1%80%d0%be%d0%b4%d0%b8%d1%85%d0%b0-%d0%bf%d0%be-%d0%ba%d0%be%d0%bb%d0%b5%d0%b4%d0%b0-%d0%b2-%d0%b3%d0%be%d1%80%d0%bd/", "text": "Седем бебета са се родили в болницата в Горна Оряховица по Коледните празници – от 22 до 27 декември. Това обяви началникът на АГ- отделението д-р Михаил Милатович. Шест от новородените са момиченца, а тази нощ се е родило и едно момченце. Сред новородените има и двойка близнаци- момиченца, родени на 23 декември сутринта. Раждането на близнаците е водил дежурен екип с д-р Милатович. В същия ден се е родило с месец по-рано недоносено момиченце, което е транспортирано до Неонаталогично отделение в МОБАЛ във Велико Търново. Общият брой на бебетата от началото на година е 337, като от тях 133 са ражданията, извършени със секцио. За някои от родилките това е било второ или трето поред секцио. Тридесет са извършените през годината големи гинекологични операции, а малките интервенции са били 337 на брой. В отделението са направени и 21 лапароскопски операции. Общият брой на преминалите болни и родилки през АГ- отделението за тази година, е 1369. За Коледа АГ-звеното е получило като дарение от благодетел нов принтер „Сони“ за модерния ехограф, който пък през лятото подариха дамите от „Зонта клуб“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.27", "title": " Седем бебета се родиха по Коледа в Горна Оряховица"}
{"url": "https://trud.bg/%d0%b3%d0%be%d0%b4%d0%b8%d0%bd%d0%b0-%d0%b8-%d1%87%d0%b5%d1%82%d0%b8%d1%80%d0%b8-%d0%bc%d0%b5%d1%81%d0%b5%d1%86%d0%b0-%d0%b7%d0%b0%d1%82%d0%b2%d0%be%d1%80-%d0%b7%d0%b0-%d0%b4%d1%80%d0%be%d0%b3%d0%b8/", "text": "След одобрено от съда споразумение, постигнато с Районна прокуратура – Велико Търново, осъдиха мъж за шофиране след употреба на амфетамин, държане на наркотици и неподчинение на полицейски орган. За извършените деяния е осъден на една година и четири месеца лишаване от свобода и му е наложена глоба в размер на 500 лева. Г. П. се призна за виновен за това, че на 4 ноември тази година на пътя Велико Търново – Русе, в землището на с. Куцина, община Полски Тръмбеш, управлявал лек автомобил „Фиат“, след употреба на наркотични вещества – метаамфетамин и амфетамин, установено с техническо средство, като деянието е извършено повторно. На същата дата и място, в колата му били намерени 0.243 грама метаамфетамин на стойност 6.08 лева и марихуана с тегло 3.239 гр. на стойност 19.43 лв. Освен това той пречил на служители на сектор „Пътна полиция“ ОД МВР-В.Търново, да изпълнят задълженията си, за контролиране правилата на движение и изправността на превозните средства като не спрял на „стоп-палка“ и на подадените звукови светлинни сигнали от „младши автоконтрольор“ . При предприетото проследяване на управлявания от него автомобил, като продължил движението си. Споразумението има последици на влязла в сила присъда. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.27", "title": " Година и четири месеца затвор за дрогиран шофьор, заловен след гонка с полицията"}
{"url": "https://trud.bg/%d0%bd%d0%b0%d0%bc%d0%b0%d0%bb%d1%8f%d0%b2%d0%b0-%d0%b1%d1%80%d0%be%d1%8f%d1%82-%d0%bd%d0%b0-%d0%b4%d0%be%d0%ba%d1%83%d0%bc%d0%b5%d0%bd%d1%82%d0%b8%d1%82%d0%b5-%d0%bd%d0%b5%d0%be%d0%b1%d1%85%d0%be/", "text": "При регистрация в дирекциите „Бюро по труда“, търсещите работа лица ще представят по-малко документи. Това предвиждат промени в Правилника за прилагане на Закона за насърчаване на заетостта, които бяха одобрени от правителството. Ще отпадне изискването при регистрация, търсещите работа лица да представят документи, удостоверяващи общ и/или служебен стаж, и/или осигурителен стаж. При необходимост Агенцията по заетостта ще получава информация от Националния осигурителен институт. Чрез промяната се определят и нормативни изисквания за разработването на проекти на програми за заетост и обучение от браншови организации, институции и организации. Дефинират се и критериите за оценка на тези програми от страна на комисиите за подбор и оценка, назначавани със заповед на министъра на труда и социалната политика. Въвеждат се и нормативни срокове за извършване на оценката за допустимостта/съответствието на работодателите, кандидатстващи за получаване на средства по програми и насърчителни мерки за заетост и обучение, реализирани под формата на схеми за минимална / държавна помощ. Целта на промените е да се облекчи съществуващата административна процедура за регистрация на търсещите работа лица, да се подобри качеството на програмите за заетост и обучение и да се оптимизира работа на комисиите за подбор и оценка на тези програми. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.27", "title": " Намалява броят на документите, необходими за регистрация в бюрото по труда"}
{"url": "https://trud.bg/%d1%83%d1%87%d0%b5%d0%bd%d0%b8%d1%86%d0%b8-%d0%b7%d0%b0%d1%80%d0%b0%d0%b4%d0%b2%d0%b0%d1%85%d0%b0-%d0%b7%d0%b0-%d0%ba%d0%be%d0%bb%d0%b5%d0%b4%d0%b0-84-%d0%bf%d0%b5%d0%bd%d1%81%d0%b8%d0%be%d0%bd%d0%b5/", "text": "Пакети с хранителни продукти от първа необходимост дариха на 84 възрастни хора с ниски пенсии гимназисти от Монтана. Коледната благотворителна акция е организирана от Ученическия съвет при Гимназията за преподаване на чужди езици „Петър Богдан“ – Монтана. Инициативата бе проведена под надслов „Да стоплим сърцето на възрастен човек“. Дни преди Рождество Христово децата организирали пункт в училището за дарения на стандартно пакетирани хранителни продукти. Мнозина от връстниците им донесли от домовете си или закупили за акцията различни количества олио, боб, ориз, леща, макарони, консерви с месо, вафли, кроасани и др. Със събраните продукти тийнейджърите подготвили празнични пакети, които раздали на нуждаещите се пенсионери и хора с увреждания със съдействието на Домашен социален патронаж – Монтана. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.27", "title": " Ученици зарадваха  за Коледа 84 пенсионери в  Монтана"}
{"url": "https://trud.bg/%d1%85%d0%b0%d0%be%d1%81-%d0%b2-%d1%81%d0%b5%d1%80%d0%b8%d1%8f-%d0%b0-%d0%be%d0%b1%d0%bc%d0%b8%d1%81%d0%bb%d1%8f%d1%82-%d0%b4%d0%b0-%d1%81%d0%bf%d1%80%d0%b0%d1%82-%d0%bf%d1%8a%d1%80%d0%b2%d0%b5%d0%bd/", "text": "Хаос настъпи в Серия А след голямото дерби „Интер“ – „Наполи“. Домакините от Милано спечелиха драматично с 1:0 след гол на Лаутаро Мартинес в последната минута, но резултатът остана на заден план. Двубоят бе белязан от трагичен инцидент, след като фен на „нарадзурите“ почина преди срещата. 35-годишен мъж бе блъснат от бус, превозващ привърженици на тима от Неапол. Изяснява се причината, но първоначалната теза е, че возилото е опитало да се измъкне от атака на агитка на „синьо-черните“. Други четирима привърженици на гостите пък са наръгани в бой, един от които е с опасност за живота. А грозните сцени се пренесоха и на стадион „Джузепе Меаца“, където от един от секторите на домакините обиждаха на расова основа тъмнокожия бранител Калиду Колибали от „Наполи“. След мача стана ясно, че гостите са искали на три пъти двубоят да бъде прекратен, разкри треньорът на тима Карло Анчелоти. Опитният специалист се закани, че при нов подобен инцидент ще извади отбора. Заради грозните сцени се заговори, че Серия А може временно да бъде спряна.  „Ще обмислим дали да не предприемем това крайно решение – призна Габриеле Гравина, президент на федерацията. – Трябва ни малко време, за да се координираме помежду си. Налице е проблем с опазването на обществения ред и съответно той трябва да бъде решен. Много съм притеснен от случващото се. Не съм психолог, но беше видно, че някои от футболистите бяха много изнервени. Искаме да чуем мнението на вътрешното министерство и Италианския олимпийски комитет.", "date": "2018.12.27", "title": " Хаос в Серия А: Обмислят да спрат първенството"}
{"url": "https://trud.bg/%d0%be%d1%81%d0%b2%d0%b5%d1%82%d0%b8%d1%85%d0%b0-%d0%b2%d1%8a%d0%b2-%d0%b2%d0%b8%d0%b5%d0%bd%d0%b0-%d0%bf%d0%b0%d0%bd%d0%be-%d0%bd%d0%b0-%d1%81%d0%b2-%d0%b8%d0%b2%d0%b0%d0%bd-%d1%80%d0%b8%d0%bb%d1%81/", "text": "Патронно пано на свети Иван Рилски, дело на преподавател от ВТУ, бе осветено във Виена В навечерието на Рождество Христово, на фасадата на българския православен храм „Св. Иван Рилски” във Виена, Австрия, беше монтирано и осветено патронно мозаечно пано. То съчетава текст и две иконни изображения с площ 2,75 кв.м. Паното е дело на д-р Даниел Иванов, преподавател във Факултета по изобразително изкуство към Великотърновския университет „Св. св. Кирил и Методий“, катедра „Стенопис“. Православният храм, посветен на св. Иван Рилски, отвори врати през 2017 г. за нашите сънародници, пребиваващи във Виена, в околностите на столицата и в цяла Австрия. Храмът е изграден за около три години със средства на вярващи и на Българската държава в лицето на дирекция „Вероизповедания” при Министерския съвет. Припомняме, че по-рано през този месец преподаватели и възпитаници на катедра „Църковни изкуства“ при Великотърновския университет се представиха на изложение за икони и дърворезби „Радост и Светлина“ в Париж, Франция.", "date": "2018.12.27", "title": " Осветиха във Виена пано на Св. Иван Рилски\t\t\t"}
{"url": "https://trud.bg/%d0%be%d1%82%d0%ba%d1%80%d0%b8%d1%85%d0%b0-%d1%80%d0%b5%d0%b4%d0%b8%d1%86%d0%b0-%d0%bd%d0%b0%d1%80%d1%83%d1%88%d0%b5%d0%bd%d0%b8%d1%8f-%d0%b2-%d0%bd%d1%8f%d0%ba%d0%be%d0%bb%d0%ba%d0%be-%d1%81%d1%82/", "text": "Голямо количество наливен алкохол без акцизен бандерол, тютюн за наргилета и месо с изтекъл срок на годност и без документ за произход са иззети при съвместна операция на служители от ГДНП, ГДПБЗН, НАП, БАБХ, ИАГИТ и СРЗИ. Тя бе проведена на 21 декември и обект на проверките бяха заведения за обществено хранене на територията на столицата. В един от проверяваните обекти служителите са констатирали, че не се издават касови бонове, не са отпечатвани дневни отчети, установена е и разлика в касовата наличност. На място е открит наливен алкохол, без акцизен бандерол, 125 кг месо и 56 кг риба без етикети и с изтекъл срок на годност. В обекта работели и четирима без трудови договори. В друг обект са открити и иззети 35 кг тютюн за наргиле без бандерол и сандвичи без етикети и документи. Там е установена и разлика в касовата наличност. И в двата обекта са констатирани нарушения по линия на пожарната безопасност – липса на евакуационни планове, пожарогасители без документ за технически преглед и заключен втори евакуационен изход на обектите. В трети проверен обект е констатирано неиздаване на касови бонове. От там проверяващите са иззели и 26 кг тютюн за наргиле без бандерол, за което е образувано досъдебно производство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.27", "title": " Откриха редица нарушения в няколко столични заведения за обществено хранене"}
{"url": "https://trud.bg/%d0%bc%d0%b2%d0%bd%d1%80-%d0%ba%d1%8a%d0%bc-%d0%b1%d1%8a%d0%bb%d0%b3%d0%b0%d1%80%d0%b8%d1%82%d0%b5-%d0%b2-%d1%83%d0%ba%d1%80%d0%b0%d0%b9%d0%bd%d0%b0-%d0%be%d0%b1%d1%81%d1%82%d0%b0%d0%bd%d0%be%d0%b2/", "text": "Посолството на България в Киев информира, че на 26.12.2018 г., считано от 14.00 ч., беше отменено обявеното в 10 области на Украйна военно положение. От това следва, че за българските граждани, преминаващи през или посещаващи Украйна, отпадат рисковете от ограничаване на техните права и свободи – информират от външното ни министерство – а именно: право на свободно придвижване, неприкосновеност на кореспонденцията, включително телефонна и електронна, свобода на мисълта и словото, свобода на изразяване на убежденията, неприкосновеност на личния живот и жилище. Въпреки това обстановката в страната остава напрегната поради отпадане на ограниченията за провеждане на протести, политически митинги и развиващите се църковни процеси. В тази връзка, препоръчваме на българските граждани, намиращи се на територията на Украйна или планиращи да я посетят, да продължат да предприемат следните мерки: – да се регистрират на сайта на МВнР или в българските дипломатически представителства като посочат периода и мястото на пребиваване и оставят актуален телефон за връзка; – да избягват райони, в които се провеждат демонстрации и протестни действия, както и участие в такива; – да следят постоянно обкръжаващата обстановка и медиите за получаване на актуална информация за случващото се; – да следват инструкциите на местните власти, в това число полицейски патрули, като проявяват спокойствие и търпение. При необходимост сънародниците ни могат да се свържат с българското посолство в Киев на следните телефони: +380 44 246 72 37 и +380 44 246 76 72, както и с българското Генерално консулство в Одеса на телефон +380 68 293 00 48. Сигнали и молби за съдействие при бедствени ситуации на български граждани се приемат денонощно и на телефонните линии на Дирекция „Ситуационен център“: +359 2 948 24 04; +359 2 971 38 56 или на имейл: crisis@mfa.bg.", "date": "2018.12.27", "title": " МВнР към българите в Украйна: Обстановката в страната остава напрегната\t\t\t"}
{"url": "https://trud.bg/%d0%b5%d0%b2%d0%b0%d0%ba%d1%83%d0%b8%d1%80%d0%b0%d1%85%d0%b0-%d0%ba%d0%b0%d1%82%d0%b5%d0%b4%d1%80%d0%b0%d0%bb%d0%b0%d1%82%d0%b0-%d1%81%d0%b2%d0%b5%d1%82%d0%b8-%d1%81%d1%82%d0%b5%d1%84%d0%b0%d0%bd/", "text": "Австрийската полиция не намери бомба в катедралата „Свети Стефан“ във Виена, след като храмът беше евакуиран заради бомбена заплаха, предаде Ройтерс, като се позова на съобщение на силите на реда в Туитър. „При претърсването на катедралата не беше открита бомба. Загражденията са премахнати и се води разследване за установяване на самоличността на човека, който се е обадил“, посочи виенската полиция. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.12.27", "title": " Евакуираха катедралата „Свети Стефан“ във Виена заради бомбена заплаха"}
{"url": "https://trud.bg/%d0%b2-%d0%bf%d0%b8%d1%80%d0%be%d0%b3%d0%be%d0%b2-%d1%81%d0%b5-%d0%b1%d0%be%d1%80%d1%8f%d1%82-%d0%b7%d0%b0-%d0%b6%d0%b8%d0%b2%d0%be%d1%82%d0%b0-%d0%bd%d0%b0-%d0%bf%d1%80%d0%be%d1%81/", "text": "В  , който бе   по невнимание по време на лов. Състоянието му е критично и лекарите се борят за живота му. 40-годишният ловец Кръстьо Неделчев бе ранен от свой колега по време на лов за диви прасета в гората над село Златолист. Първоначално той е настанен в МБАЛ „Югозападна”, но след стабилизирането му е транспортиран за София. Той е служител в Държавно горско стопанство-Катунци. Запален ловец е. Инцидентът стана към 15:37 часа вчера, тогава е получен сигнал на телефон 112. Той е прострелян в областта на главата и гърдите. Работата по изясняване на всички факти и обстоятелства по случая продължава, уточниха от пресцентъра на ОД МВР-Благоевград. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.27", "title": " В „Пирогов“ се борят за живота на прострелния ловец"}
{"url": "https://trud.bg/%d0%b8%d0%b7%d0%b4%d0%b8%d1%80%d0%b2%d0%b0%d1%82-%d0%b6%d0%b5%d1%81%d1%82%d0%be%d0%ba-%d1%81%d1%82%d0%be%d0%bf%d0%b0%d0%bd%d0%b8%d0%bd-%d0%b8%d0%b7%d0%be%d1%81%d1%82%d0%b0%d0%b2%d0%b8%d0%bb-%d0%b1/", "text": "Полицията издирва мъж, който се е отнесъл жестоко с животно. Неизвестен стопанин е изоставил болното си муле насред пътя, а преди това го влачел с каруцата си. Животното вече е спасено и и настанено в приюта за животни в гоцеделчевското село Баничан. Инцидентът е станал на 22 декември, в полицията е получено съобщение, че в района на ул. “П. Сарафов“ в Гоце Делчев се движи каруца, теглена от кон, зад която е вързано муле, което паднало на шосето и не могло да се изправи. Вместо да помогне на болното животно, водачът на каруцата го изоставил и продължил в неизвестна посока. Случайно преминаващи от там шофьори забелязали лежащото на пътя муле и се обадили на телефон 112. За случая е уведомена и прокуратурата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.27", "title": " Издирват жесток стопанин, изоставил болното си муле насред пътя"}
{"url": "https://trud.bg/700-%d0%b4%d1%83%d1%88%d0%b8-%d1%82%d1%8a%d1%80%d1%81%d0%b8%d0%bb%d0%b8-%d0%bf%d0%be%d0%bc%d0%be%d1%89-%d0%bf%d0%be-%d0%ba%d0%be%d0%bb%d0%b5%d0%b4%d0%b0-%d0%b2-%d1%83%d0%bc%d0%b1%d0%b0%d0%bb-%d1%81/", "text": "700 души от цяла Североизточна България, 330 от които са били деца, са потърсили медицинска помощ през празничните дни във варненската УМБАЛ „Св. Марина“, съобщи изпълнителният директор на болницата проф. д-р Валентин Игнатов. След прегледи за лечение са били приети 272 пациенти и са били извършени 19 животоспасяващи операции. По Коледа лекарите са спасили живота на трима души с остър миокарден инфаркт и на други 23-ма, получили мозъчен инсулт. „Болницата работи денонощно с пълен капацитет и е в състояние да оказва целия обем от висококвалифицирана медицинска помощ на всички, които имат нужда“, увери проф. Игнатов, който благодари на колегите си за високия професионализъм. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.27", "title": " 700 души търсили помощ по Коледа в УМБАЛ „Св. Марина“\t\t\t"}
{"url": "https://trud.bg/%d1%82%d0%be%d0%bf%d0%bb%d0%be%d1%84%d0%b8%d0%ba%d0%b0%d1%86%d0%b8%d1%8f-%d1%81%d0%be%d1%84%d0%b8%d1%8f-%d1%81%d1%82%d1%83%d0%b4%d1%8a%d1%82-%d0%bf%d1%80%d0%b5%d0%b7-%d0%b4%d0%b5%d0%ba%d0%b5%d0%bc/", "text": "Средната температура в София отчетена до 26 декември от НИМХ е -0,3 градуса, което е доста по-ниско в сравнение със същия период на миналата година. Тогава средната температура е била 2,7 градуса. Затова енегрийни експерти предвиждат по-високи сметки за декември, независимо от начина на отопление. Това съобщиха от пресцентъра на „Топлофикация София“. „За да проследят консумацията на топлинна енергия и с грижа за потребителите, експертите на “Топлофикация София” направиха междинен отчет на общите топломери в абонатните станции преди празниците. Те показват с 13.9 % повече консумация на топлинна енергия в сравнение с предходния декември“, се казва в информацията. На база на изведените сравнителни анализи Ви съветваме да използвате разумно топлинната енергия, както през почивните дни, така и през целия отоплителен сезон, посочват от дружеството. Ето и някои от практичните съвети за намаляване на сметките, без да се нарушава комфорта у дома: * Не оставяйте вентила максимално отворен през целия сезон. По този начин той няма да може автоматично да затвори достъпа на топлина в радиатора, когато в помещението вече е достатъчно топло. Най-икономично е да оставите вентила на средна позиция. * Жилището не бива да се претопля, според европейски експерти, понижението на температурата в дома с 1 градус ще доведе до 6% икономия на енергия. * Не се стремете да поддържате през целия сезон еднаква температура в цялото жилище, защото тогава не пестите енергия. * Ако оставите включен само един радиатор и отворите широко вратите, за да отоплявате останалите помещения, няма да намалите сметката си. Работещият радиатор постоянно ще консумира големи количества енергия, за да поддържа зададената чрез термостатичния вентил температура в широкото пространство. * Температурата в спалните през нощта може да бъде по-ниска, без да се наруши комфорта на спящите. * Ако сутрин всички излизат от дома, най-добре е вентилите да се оставят на 2. * Когато се налага по-дълго време да отсъствате от жилището, не затваряйте вентила докрай. Оставете го на делението звездичка (*). Така в помещението ще се поддържа минимална температура, без да се стигне до замръзване. * Ако искате да се проветри помещението, вентилът се завърта на знак звездичка (*) и прозорците се отварят широко за 5 минути. Термостатичният вентил не трябва да се оставя дълго време под прякото действие на студения въздух, защото тогава той се отваря автоматично на максимална степен и консумацията на енергия от радиатора е много голяма. * Препоръчително е пред радиаторите да няма завеси, декоративни решетки и масивни мебели. Те пречат на топлообмена в помещението и част от топлината отива към стената и навън. Това води до увеличение на консумацията на топлинна енергия. * За да се постигнат значителни икономии е препоръчително цялата сграда да се топлоизолира.", "date": "2018.12.27", "title": " Топлофикация София: Студът през декември качва разходите за отопление\t\t\t"}
{"url": "https://trud.bg/%d0%bd%d0%b8%d0%ba%d0%b8-%d0%bc%d0%b8%d1%85%d0%b0%d0%b9%d0%bb%d0%be%d0%b2-%d1%82%d1%80%d0%b5%d0%bd%d0%b8%d1%80%d0%b0-%d0%b4%d0%b2%d1%83%d1%80%d0%b0%d0%b7%d0%be%d0%b2%d0%be-%d0%b8-%d0%bf%d0%be-%d0%bf/", "text": "Николай Михайлов е близо до това да си върне формата. Новият страж на „Левски“ призна в интервю за „Дарик“, че тренира двуразово и почива само в неделя.  „Тялото ми е подготвено, мускулите също. Килограмите вече са в норма, така че вече всичко е готово да започна подготовка“, обясни вратарят. Той се придържа стриктно към програмата дори и по празниците, а това ще продължи така и около Нова година. „Надявам се старши треньорът и неговият щаб да останат в отбора. Стоянович е много добър специалист. Защото за един сезон да смениш двама треньори е много нездравословно за клуба. Надявам се да работи поне до лятото и да изградим добър колектив, какъвто видях и аз, че има в съблекалнята.“", "date": "2018.12.27", "title": " Ники Михайлов тренира двуразово и по празниците"}
{"url": "https://trud.bg/30-%d0%b1%d0%b5%d0%b1%d0%b5%d1%82%d0%b0-%d1%81%d0%b5-%d1%80%d0%be%d0%b4%d0%b8%d1%85%d0%b0-%d0%bf%d0%be-%d0%bf%d1%80%d0%b0%d0%b7%d0%bd%d0%b8%d1%86%d0%b8%d1%82%d0%b5/", "text": "Родените бебета за петте почивни дни в УМБАЛ Бургас са 30. На 24 и 25 декември са проплакали 12, от тях 8 момчета. Сред имената има и Християн, и Християна. Повечето от децата са дошли на бял свят с естествено раждане. УМБАЛ Бургас подкрепя естественото раждане и държи един от най-ниските проценти на секциото сред всички болници в страната. Той е около 25% от всички раждания, докато в частни лечебни заведения достига до 70%. Близо 500 души са преминали през Спешно отделение на УМБАЛ Бургас за петте почивни дни. Натоварен е бил и дежурният кабинет в МЦ „Св. Николай Чудотворец“, който работи по договор с общопрактикуващите лекари. 314 души са приети на лечение в болницата. Най-много са постъпилите пациенти в двете детски отделения – 70, кардиология, неврология, нефрология, ортопедия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.27", "title": " 30 бебета се родиха по празниците"}
{"url": "https://trud.bg/%d0%b2%d0%b0%d1%82%d0%b8%d0%ba%d0%b0%d0%bd%d1%81%d0%ba%d0%b8-%d1%81%d1%8a%d0%b4-%d0%b8%d0%b7%d0%b4%d0%b0%d0%b4%d0%b5-%d0%bf%d1%8a%d1%80%d0%b2%d0%b0%d1%82%d0%b0-%d0%b2-%d0%b8%d1%81%d1%82%d0%be%d1%80/", "text": "Правосъдието във Ватикана издаде първата в историята на държавата присъда за пране на пари, съобщи днес пресслужбата на Светия престол, цитирана от ДПА. Италианският предприемач в областта на недвижимото имущество Анджело Пройети беше осъден на 2,6 години затвор и му бяха конфискувани над един милион евро. Парите, вложени в сметка на Пройети в банката на Ватикана (Институт за религиозни дейности, ИРД) бяха замразени още през 2014 г., когато срещу бизнесмена започна разследване. Присъдата срещу Пройети е била произнесена на 17 декември, но бе огласена публично едва днес. Според Светия престол тя е от ключово значение в контекста на усилията на Ватикана да подобри репутацията си в борбата с финансовите престъпления. През декември 2017 г. Комитетът на експертите по оценяване на мерките срещу изпирането на пари и финансиране на тероризма (MONEYVAL) към Съвета на Европа разкритикува Ватикана, че не е довела до успешен край нито едно дело за пране на пари. Ватиканът се опитва да постигне напредък в областта на финансовата прозрачност след като в течение на десетилетия банката на страната бе подозирана, че съхранява средства на италиански мафиоти, на лица, занимаващи се с пране на пари и укриващи данъци. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.27", "title": " Ватикански съд издаде първата в историята на Светия престол присъда за пране на пари"}
{"url": "https://trud.bg/%d0%bf%d0%be%d0%b6%d0%b0%d1%80-%d0%b3%d0%be%d1%80%d1%8f-%d0%b2-%d0%b1%d0%b0%d0%bd%d1%81%d0%ba%d0%be-%d0%b5%d0%b2%d0%b0%d0%ba%d1%83%d0%b8%d1%80%d0%b0%d1%85%d0%b0-26-%d0%b4%d1%83%d1%88%d0%b8/", "text": "Пожар горя в жилищна постройка в курорта Банско вчера рано сутринта. Сигнал за огнения инцидент е подаден на телефон 112 в 07:30 часа. Огънят тръгнал от необитаем апартамент в сградата. Огнената стихия е потушена от екип на РС ПБЗН-Банско. Огнеборците са спасили трудноподвижен 47-годишен мъж. С цел безопасност са евакуирани общо 26 човека. Причината за пожара и стойността на нанесените щети са в процес на установяване. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.27", "title": " Пожар горя в Банско, евакуираха 26 души"}
{"url": "https://trud.bg/%d0%be%d1%82%d0%b1%d0%b5%d0%bb%d1%8f%d0%b7%d0%b2%d0%b0%d0%bc%d0%b5-15-%d0%b0%d1%82%d0%b0-%d0%b3%d0%be%d0%b4%d0%b8%d1%88%d0%bd%d0%b8%d0%bd%d0%b0-%d0%be%d1%82-%d0%bf%d1%80%d0%b8%d1%81%d1%8a%d0%b5%d0%b4/", "text": "С документален филм, публични лекции и фотографска изложба на моста до НДК в София ще бъде отбелязана 15-ата годишнина от членството на България в НАТО и 70-ата годишнина от създаването на Организацията на Северноатлантическия договор. Това са част от събитията, включени в Националния план от инициативи по повод двете годишнини през 2019г., които Министерският съвет прие днес. Документалният филм с работно заглавие „15 години България в НАТО“ ще проследява процеса от началото на подготовката за членството на страната ни в Алианса до настоящите й ангажименти като част от НАТО. В Националния план е включено осъществяване на български арт проект в Главната квартира на НАТО, символизиращ евроатлантическия път на България и присъединяването на страната към Алианса. Ще бъде организиран концерт на Гвардейския представителен духов оркестър и Представителния ансамбъл на Въоръжените сили. Планира се София да бъде домакин и на международна конференция на високо ниво, посветена на годишнината, постиженията на България като член на НАТО и на бъдещето на Алианса. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.27", "title": " Отбелязваме 15-ата годишнина от присъединяването си към НАТО с документален филм, лекции и изложба"}
{"url": "https://trud.bg/%d1%87%d0%b5%d1%82%d0%b2%d0%be%d1%80%d0%bd%d0%b8%d1%8f%d1%82-%d1%83%d0%b1%d0%b8%d0%b5%d1%86-%d0%be%d1%82-%d0%ba%d0%b0%d1%81%d0%bf%d0%b8%d1%87%d0%b0%d0%bd-%d0%be%d1%82%d0%b8%d0%b2%d0%b0-%d0%bd%d0%b0/", "text": "Окръжна прокуратура в Шумен предаде на съд 64–годишния Петър Петров от град Каспичан, който ликвидира с особена жестокост четирима свои родственици. Това съобщиха от обвинението в четвъртък.  , кървавата вакханалия беше разкрита на 24 септември т.г. Мъжът е обвинен, че умишлено е умъртвил двама съпрузи Георги и Гуля Великови и техните деца Славка Петрова и Веселин Петров по особено мъчителен начин и с особена жестокост, като убийствата са извършени предумишлено. Установено е, че това не е първи случай в досието на Петър – през 1989г. в Смолян при конфликт той наранил човек с нож в областта на корема и бил осъден условно. Към момента на извършване на четворното убийство е бил реабилитиран по право, уточняват от прокуратурата.  През 2015 г. Петров се пенсионирал и се върнал да живее в къща в Каспичан, където живеели възрастният му баща, а в другия й вход пострадалите чичо му Георги и стринка му Гуля. Между него и Великови възниквали конфликти, налагала се и намеса на полицията. Причина за пререканията била имотен спор – Великови го гонели от къщата, смятали, че не трябва да живее там. През есента на тази година пред свидетели Петър отправял закани по адрес на родствениците си. На 24 септември на улицата пред къщата между Петър, който бил пийнал и стинка му възникнал конфликт. Обвиняемият се прибрал в дома си, сложил малка брадвичка в непрозрачна торбичка и се отправил към дома на чичо си, ката влязъл през назаключената входна врата. Намерил чичо си и стринка си в стая на първия етаж и ги попитал кога ще спрат да го гонят от къщата. Жената му отговорила, че няма да спрат нито те, нито децата им след тях. Тогава Петров се развъртял с брадвичката и посякъл домакинята. Веднага след това нападнал и по същия механизъм умъртвил чичо си. Убиецът тъкмо се запътил да излиза от къщата и в коридора се натъкнал на Славка и Веселин. Умъртвил ги по същия начин, както родителите им. После счупил телефоните на всички, измил ръцете си и напуснал къщата, заключвайки след себе си входната врата. Прибрал се и се заключил в дома си, който се намирал на втория етаж на същата къща, но с друг вход. Там го открили на следващия ден от полицията. Органите на реда стигнали до къщата след като дъщерята на Славка не можела да се свърже нито с майка си, нито с баба си и дядо си и подала сигнал. В хода на разследването са извършени множество процесуално–следствени действия – огледи, разпити, съдебно-медицински експертизи, психолого – психиатрична експертиза. Предстои делото да бъде насрочено за разглеждане в Шуменския окръжен съд.-медицински експертизи, психолого – психиатрична експертиза. Предстои делото да бъде насрочено за разглеждане в Шуменския окръжен съд. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.12.27", "title": " Четворният убиец от Каспичан отива на съд"}
{"url": "https://trud.bg/%d0%b8%d0%bc%d0%b0-%d0%b1%d0%b8%d0%bb%d0%b5%d1%82%d0%b8-%d0%b7%d0%b0-%d0%bc%d0%b0%d1%87%d0%b0-%d0%bd%d0%b0-%d1%81%d0%b5%d0%b7%d0%be%d0%bd%d0%b0/", "text": "Уникално – все още има свободни билети за мача на сезона във Висшата лига. На 3 януари „Манчестър Сити“ приема „Ливърпул“, а членовете на „гражданите“ могат да купуват до четири места за дуела на върха. Дербито е в третия ден от новогодишния кръг, който започва навръх 1 януари. „ Ливърпул“ има седем точки аванс пред „Сити“. А Футболната асоциация отказа да накаже Мохамед Салах. Египтянинът бе обвинен в симулация за дузпа, от която сам вкара при 4:0 срещу „Нюкасъл“. Ако бе признат за виновен, Салах трябваше да изгори за два двубоя. А те са срещу „Арсенал“ и „Сити“. От този сезон в Англия дисциплинарната комисия наказва строго за симулации, а в случая със Салах имаше контакт, макар и минимален. Юрген Клоп е забранил в съблекалнята на „Анфийлд“ да се говори за титла. Тя може да е първа за „Ливърпул“ от 1990 година. Статистиката показва, че всеки отбор в ерата на Висшата лига, който е преполовил сезона без загуба печели титлата. Това са правили „Арсенал“ (2003 г.), „Манчестър Юнайтед“ (2010 г.) и „Манчестър Сити“ (2016 г.). Сега „Ливърпул“ е единственият непобеден на Острова. В голям проблем се забърка Унай Емери, треньорът на „Арсенал“. Испанецът изрита бутилка, която удари фен на „Брайтън“ при 1:1. Веднага Емери отиде и подаде ръка на запалянкото в знак на извинение. Еден Азар вкара двата гола за „Челси“, с които „сините“ спечелиха с 2:1 като гост на „Уотфорд“. Веднага след мача извезе новината, че „Реал“ е готов да даде Иско и Матео Ковачич за белгийския ас. Хърватинът и в момента играе за „Челси“, но под наем.", "date": "2018.12.27", "title": " Има билети за мача на сезона"}
{"url": "https://trud.bg/%d0%bc%d0%b5%d1%81%d0%b8-%d0%b2%d0%b8%d1%80%d1%82%d1%83%d0%be%d0%b7-%d0%b8-%d0%bd%d0%b0-%d1%82%d0%b5%d0%ba%d0%b1%d0%be%d0%bb/", "text": "Лионел Меси няма игра с футболна топка, на която да не е виртуоз. Капитанът на „Барселона“ публикува в инстаграм как играе текбал със сина си Тиаго. Този спорт прилича на тенис на маса. Текбалът е измислен в Унгария през 2014 година от двама ентусиасти – бившия футболист Габор Боршани и компютърния програмист Виктор Хужар. Първият мондиал по спорт бе през 2017-а с 20 участващи отбора. Според правилата всеки играч има право на три докосвания, но няма право да се допира до масата. Не може да отиграе топката с една част на тялото повече от два пъти. Лео и Тиаго показаха в кратко видео обръщение към феновете колко са добри на нетрадиционния спорт. Меси заведе семейството си в Аржентина за кратката пауза в испанския футбол.", "date": "2018.12.27", "title": " Меси виртуоз и на текбол"}
{"url": "https://trud.bg/%d0%b4%d1%8a%d1%80%d0%b6%d0%b0%d0%b2%d0%b0%d1%82%d0%b0-%d0%b4%d0%b0%d0%b4%d0%b5-40-632-%d0%bb%d0%b5%d0%b2%d0%b0-%d0%b7%d0%b0-%d0%be%d0%b1%d0%bd%d0%be%d0%b2%d1%8f%d0%b2%d0%b0%d0%bd%d0%b5-%d0%bd%d0%b0/", "text": "Комисия, назначена от Министерство на културата, посети местността „Паметниците“, край Свищов и извърши оглед на място на изпълнените консервационно-реставрационни, и ремонтни дейности обхващащи екстериора на Исторически резерват – групова недвижима културна ценност в историческото място в долината на р. Текир дере в местността „Паметниците“. В изпълнение на подписания между министъра на културата Боил Банов и кмета на община Свищов Генчо Генчев договор незабавно стартираха дейностите по изпълнение на проекта. Те включваха мероприятия в зоната на издигнатия през 1881 г. паметник „Александър ІІ“ и каменния мост на р. Текир дере. Дейностите приключиха преди определения краен срок. Стойността на договора е в размер на 40 632 лв. Комисията, председателствана от Регионалния инспектор в ГД „Инспекторат за опазване на културното наследство“ на Министерство на културата за Северен централен район, включваше и експерти от Национален институт за недвижимо културно наследство /НИНКН/. Тя извърши проверка на място за обема, количеството и качеството на изпълнените дейности и констатира пълно съответствие. В протокола за приемане беше отразено, че Общината не е допуснала, при реализиране на консервационно-реставрационните и ремонтни дейности, да се нанесат повреди по движими художествени ценности. Експертите на НИНКН останаха впечатлени от настоящия облик на целия комплекс, а след извършените мероприятия и подобрената достъпност, паметник „Александър ІІ“ се вписва вече видимо и с неповторимата гледка към река Дунав. Стремежът на Общината да превърне парка в атрактивна туристическа дестинация, допълваща цялостния и разпознаваем образ на Свищов, дори извън пределите на България ще продължи и през 2019 г . АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.27", "title": " Държавата даде 40 632 лева за обновяване на паметник и мост в Свищов"}
{"url": "https://trud.bg/%d1%81%d0%b2%d0%b5%d1%82%d0%be%d1%84%d0%b0%d1%80-%d1%81%d0%bb%d0%b5%d0%b4%d0%b8-%d0%b7%d0%b0-%d0%bf%d0%be%d0%b2%d0%b8%d1%88%d0%b5%d0%bd%d0%b0-%d1%80%d0%b0%d0%b4%d0%b8%d0%b0%d1%86%d0%b8%d1%8f/", "text": "Дозиметрично оборудване за експресен контрол върху параметрите на системите с йонизиращи лъчения закупи с 347 100 лв. по европроект варненската онкоболница. Апаратурата ще намали значително риска от облъчване на персонала. С нея ще се измерват и параметрите на линейния ускорител в отделението по лъчетерапия, където работят 32 души. Техниката позволява на здравното заведение да изгради съвременна дозиметрична лаборатория, която ще може да се ползва и в други лечебници. Общата стойност на проекта, разработен изцяло от екипа на онкоболницата, е над 388 000 лв. С част от средствата в отделението е монтиран информационен „светофар“, върху който денонощно се изписват резултатите от мониторинга върху нивата на гама фона в помещенията и заобикалящата среда. Устройството ще подава сигнал при всяко отклонение в нормите. Така пациентите и персонала на отделението по лъчетерапия ще са максимално защитени и спокойни при провеждане на процедури. Чрез новото оборудване болницата се надява да привлече повече млади специалисти, тъй като част от работещите са в предпенсионна възраст. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.27", "title": " „Светофар“ следи за повишена радиация във варненската онкоболница"}
{"url": "https://trud.bg/%d1%82%d1%83%d1%80%d1%81%d0%ba%d0%b8-%d0%b3%d1%80%d0%b0%d0%b6%d0%b4%d0%b0%d0%bd%d0%b8%d0%bd-%d0%b5-%d0%b7%d0%b0%d0%b4%d1%8a%d1%80%d0%b6%d0%b0%d0%bd-%d0%b7%d0%b0-%d0%bf%d1%80%d0%b5%d0%bd%d0%b0%d1%81/", "text": "Днес, 27.12.2018 г., Окръжна прокуратура – София внесе за разглеждане в съда искане за вземане на мярка за неотклонение „Задържане под стража“ по отношение на гражданина на Турция Б. Б., обвинен за извършено от него престъпление по чл. 242, ал. 2, пр. 1 от НК, съобщиха от Апелативна прокуратура-София. Около 03:49 ч. на 24.12.2018 г., на митнически пункт „Калотина“, обвиняемият Б. пренесъл през границата на страната – от Сърбия в България, около 60 кг високорисково наркотично вещество. За целта била използвана товарна композиция, състояща се от влекач и полуремарке. Дрогата била разпределена в 32 полиетиленови плика. Предстои произнасянето на съда по внесеното от СОП искане. Разследването по делото продължава. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com      ", "date": "2018.12.27", "title": " Турски гражданин е задържан за пренасяне на около 60 кг наркотик през границата на страната"}
{"url": "https://trud.bg/%d0%bf%d0%be%d0%bb%d0%b8%d1%86%d0%b8%d1%8f%d1%82%d0%b0-%d0%b8%d0%b7%d0%b4%d0%b8%d1%80%d0%b2%d0%b0-%d0%bc%d1%8a%d0%b6-%d0%be%d0%b3%d1%80%d0%b0%d0%b1%d0%b8%d0%bb-500-%d0%bb%d0%b2-%d0%be%d1%82-%d0%bc/", "text": "Областната дирекция на МВР-Варна разпространи запис от видеокамера, запечатал грабител и негов съучастник и апелира всеки, който разпознае някой от мъжете, да подаде сигнал на тел. 112 или в най-близкото поделение на МВР при гарантирана анонимност. Извършителят на престъплението е на възраст около 24 г., висок е 165 см, със слабо телосложение. На 23 ноември около 20,35 ч, облечен в шушляково яке, сив анорак, черна долница на анцуг и тъмни маратонки с три бели ленти отстрани, той нахлул в магазин за хранителни стоки и задигнал оборота от 500 лв. Съучастникът му пазарувал в същия обект минути по-рано. Той е бил облечен със зелено яке, носел е шапка, раница и е бил обут със сиви обувки. По случая е образувано досъдебно производство, в рамките на което са извършени множество оперативно-издирвателни действия. Към момента обаче самоличността на извършителя не е установена, допълват от полицията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.27", "title": " Полицията издирва мъж, ограбил 500 лв от магазин за храни (ВИДЕО)"}
{"url": "https://trud.bg/%d0%bb%d0%b8%d1%81%d0%b8%d1%86%d0%b0-%d1%81%d0%b5-%d0%bf%d0%be%d1%8f%d0%b2%d0%b8%d0%bb%d0%b0-%d0%bf%d0%be-%d0%ba%d0%be%d0%bb%d0%b5%d0%b4%d0%b0-%d0%b2-%d0%b5%d0%bb%d0%b5%d0%bd%d0%b0/", "text": "Лисица е била забелязана да се разхожда по Коледа по ул. „Църковна“ в Елена. Явно гладът е подгонил животното от горите към центъра на града. Мястото, където бдителният еленчанин Веско Василев е засякъл лисицата е на броени метри от входа на музея на Възраждането. Само преди месец-два в този район била видяна да се навърта лисица. Неканената гостенка се промъкнала през отворената врата на хотелски комплекс, надушила и апетитни следи към мазето със зимнина в съседния двор. Напоследък спокойните разходки на дивите животни по улици, градинки и домашни дворове стават нещо обичайно за градовете. Изглежда тези диви животни все по-трудно намират храна далеч от хората и започват да променят навиците си. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.27", "title": " Лисица се появила по Коледа в Елена"}
{"url": "https://trud.bg/%d0%b3%d0%be%d1%80%d0%bd%d0%be%d0%be%d1%80%d1%8f%d1%85%d0%be%d0%b2%d1%81%d0%ba%d0%b8%d1%8f-%d0%b4%d1%8f%d0%b4%d0%be-%d0%ba%d0%be%d0%bb%d0%b5%d0%b4%d0%b0-%d0%bf%d0%be%d0%bb%d1%83%d1%87%d0%b8-%d0%bd/", "text": "Георги Симеонов, който в празничните дни за поредна година се превъплъти в ролята на Дядо Коледа, получи специална награда от Община Горна Оряховица за добротворчество и хуманизъм. Отличието му бе връчено от кмета на града инж. Добромир Добрев. Вече пета година Георги се превъплъщава в ролята на добрия старец, разнасящ подаръци, за да подкрепи различни благотворителни каузи. Събраните средства от изявите си в ролята на Дядо Коледа Георги дарява, като тази година парите са за младия хандбалист Ивелин Дечев, който се нуждае от лечение. Георги е талисман на хандбалния „Локомотив” и през годината облича костюма на Катеричока, за да надъхва феновете на най-успешния колективен спорт в Горна Оряховица. Този път той се е заел да помага на едно от момчетата, което има нужда от помощ. Благотворителните си кампании Георги организира вече пета година. Помагал е на много деца, нуждаещи се от лечение. Делото му бе забелязано и от инициативата „Достойните българи” на вестник „24 часа” и през 2015 г. Георги Симеонов бе един от достойните, получили отличие от премиера. Ти си пример за това как доброто се случва не само по Коледа. Нашата награда е символ на благодарността на всички горнооряховчани, които имат нужда от добрите ти дела. Продължавай да твориш добро и дано то се умножава, каза кметът инж. Добромир Добрев, връчвайки наградата. За първи път Общината прави жест на уважение към това, което правя, и съм благодарен на инж. Добрев, че моята мисия е забелязана. Тази награда ме мотивира да работя повече, за да има повече усмивки и радост по празниците, а и през цялата година, отговори достойният българин Георги Симеонов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.27", "title": " Горнооряховския Дядо Коледа получи награда за добротворчество"}
{"url": "https://trud.bg/%d0%b1%d1%83%d1%80%d0%b3%d0%b0%d1%81%d0%ba%d0%b8-%d0%bf%d0%be%d0%bb%d0%b8%d1%86%d0%b0%d0%b8-%d1%81%d0%bf%d0%b0%d1%81%d0%b8%d1%85%d0%b0-%d0%b6%d0%b5%d0%bd%d0%b0-%d0%be%d1%82-%d1%81%d0%b0%d0%bc%d0%be/", "text": "Бургаски полицаи спасиха жена, стъпила на козирка на третия етаж, малко преди тя да поддаде, съобщиха от МВР. Случаят е от вчера по обед. Тогава униформените се отзовали на сигнал, че на терасата на третия етаж на кооперация се намира жена, вероятно опитваща се да скочи. Полицаите разбили вратата на апартамента и издърпали обратно на терасата 67-годишната бургазлийка, под чиито крака алуминиевата козирка поддавала. Според информацията от вътрешното министерство жената е добре след инцидента. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.27", "title": " Бургаски полицаи спасиха жена от самоубийство"}
{"url": "https://trud.bg/%d0%b0%d0%bd%d0%b0-%d0%ba%d0%b0%d1%80%d0%b8%d0%bc%d0%b0-%d0%b3%d1%83%d0%b1%d0%b8-%d0%b2-%d1%81%d1%8a%d0%b4%d0%b0-%d0%b4%d0%b5%d0%bb%d0%be%d1%82%d0%be-%d1%81-%d0%b5%d0%b2%d0%b3%d0%b5%d0%bd%d0%b8%d1%8f/", "text": "„Една неспокойна душа, която копнее за мир, но когато й го предложат, ще го отхвърли.“ Така лаконично, но точно журналистът Христо Бръзицов характеризира една от „странните птици“ в нашата литература – писателката Ана Карима. Този псевдоним си избира шуменската учителка Ана Тодорова Велкова, когато през 1891 г. публикува в социалистическото списание „Ден“ първия си разказ. Дъщеря на изселник в Украйна, доброволец в Кримската война, войвода на чета и участник в Руско-турската освободителна война, тя очевидно е наследила неговия непокорен дух, защото цял живот воюва. И на литературния, и на личния, и на обществения фронт. 17-годишна, Ана се омъжва за известния социалдемократ Янко Сакъзов и му ражда две дъщери и син. Той обаче се влюбва във Вера, жената на писателя Георги Стаматов, и я напуска. Следва цивилизован развод. Тъкмо съжителството с „интелигент с турско възпитание и с много лоша свекърва“, признава тя по-късно, ще я накарат да се захване с женския въпрос – да търси изход за „спасението на поробената, беззащитна жена“ По „мой си начин“, подчертава в интервюто си пред Христо Бръзицов Карима, ужасена от еманципацията, демонстрирана от Вела Благоева с нейната рязана коса и неописуема небрежност в облеклото, с неспирната цигара в устата и метнат крак върху крак. В борбата си за женско равноправие писателката е наистина неуморима. През 1897 г., вече преселила се в София, тя основава женско образователно дружество „Съзнание“, което веднага подава петиция до Народното събрание, пледирайки за допускане на жените в университета. Една от основателките и първа председателка на Българския женски съюз /1901 г./и на неговия орган в.“Женски глас“, Карима е отстранена с обвинение, че е присвоила пари. Според литературоведката Катя Кузмова-Зографова истинската причина е нейното своенравие и несговорчивост, които често ще я правят неудобна. На дело тя ще влезе във война с всички – и с писателското съсловие, и с критиците, чиито отрицания, а често и откровен присмех, ще са единодушни. Ще си спечели насмешките на Яворов, когото сама ще вземе на мушка, ще стане прототип на главната героиня в Ст. Л. Костовата комедия „Мъжемразка“, ще затъне в тежка съдебна разпра с критикуваната от нея Евгения Марс… Ана Карима обаче показва завидна енергия в отстояването на принципите и идеите си. Обикаля неуморно страната със сказки по женския въпрос, пише ред публицистични статии под мъжкия псевдоним В. Самуров, а през 1908 г. основава нов съюз „на напредничавите жени“, наречен „Равноправие“, с едноименен печатен орган. Тъкмо тя открива в София през 1916 г. първото ни женско търговско училище. Ще я видим като самарянка на фронта по време на Балканската война, като активна деятелка по създаване на дружество „Инвалид“ и на пансион за сираци от войните. След атентата в църквата „Св. Неделя“ писателката заминава за Париж, където пише „Апел за мира – за България“, който изпраща до всички членове на Обществото на народите в Женева. Говори на митинги срещу цанковисткия режим и предоставя на Анри Барбюс изобличителни сведения за белия терор у нас, влезли в книгата му „Палачите“, която по-късно превежда. В края на 1926 г. Карима заминава за СССР – страна, която й е близка и по кръв – майка й е украинка, самата тя е родена в Украйна. Плод на това пътуване е един наивен апотеоз на съветската действителност, излязъл през 1928 г. под заглавие „В днешна Русия“. Най-драматичната битка на тая нашенска амазонка обаче е със сестра по пол и призвание – председателката на Клуба на българските писателки Евгения Марс. Вазовата дружка отдавна е трън в очите на Ана Карима – още през 1906 г. в своето списание „Нова струя“ тя обявява разказите й за „написани бръщолевения“, а и по-късно все гледа да я „клъвне“ в статиите си. Според Жана Николова-Гълъбова, съвременничка и писателка, Карима просто завиждала на красивата, ухажвана и щастливо женена Марс. Самата тя била твърде невзрачна на вид и ходела облечена „като френска субретка“. Мъжкарана и по поведение – през 1917 г. даже я осъдили за нанесена телесна повреда – феминистката била направо „цапната“ в устата. Държала се провокационно на събранията в Писателския съюз и току се провиквала: „Стига,бе!“, „Чакай,бе!“, „Млъкни, бе!“ Тъкмо на нейната съпротива се приписва късното приемане на Евгения Марс в Съюза – чак през 1940-а. Скандалът избухва с публикуваното на 12 февруари 1937 г. във в. „Дневник“ антрефиле „За клуба на писателките“, с което Карима напада главно неговата председателка. Тя е обвинена, че е продала „обсебения от нея сребърен венец“, народен дар на Вазов за 25-годишния му юбилей. Карима не пропуска и злъчно да заяви, че големият ни поет писал разказите и драмите на приятелката си и ги прокарвал в Народния театър. Това вече Марс не може да изтърпи и тя подава в Софийския окръжен съд тъжба за обида на честта й. Дело номер 227 продължава с много перипетии почти цяла година. Ана Карима е изоставена от свидетелите си – най-голямата й надежда, първият критик-отрицател на Марс Антон Страшимиров, категорично отказва да даде показания. На 7 март 1938 г. Карима е осъдена на един месец тъмничен затвор и по чудо го отървава благодарение помиловката на цар Борис III. Тя обаче не мирясва и още същата година печата брошурата „Чудесата на Евгения Марс“. Останала самотна до края на дните си, Ана Карима умира през 1949 г. в хотел „Славянска беседа“.", "date": "2018.12.27", "title": " Ана Карима губи в съда делото с Евгения Марс\t\t\t"}
{"url": "https://trud.bg/%d0%be%d0%b1%d0%bb%d0%b0%d1%81%d1%82%d0%bd%d0%b0%d1%82%d0%b0-%d1%83%d0%bf%d1%80%d0%b0%d0%b2%d0%b0-%d1%89%d0%b5-%d0%b2%d1%8a%d0%b7%d1%81%d1%82%d0%b0%d0%bd%d0%be%d0%b2%d1%8f%d0%b2%d0%b0-%d0%b1%d0%b8/", "text": "Сградата на бившия Гарнизонния клуб в Разград преминава в управление на областната управа, съобщиха от администрацията й. Решението за прехвърлянето на имота, с площ от 713 кв. със застроени в него 3 сгради, е взето от Министерския съвет на последното му заседание за годината. Областният управител на Разград Гюнай Хюсмен потърси съдействие от ръководството на Министерството на отбраната, чиято собственост беше имотът, още в началото на мандата си, припомнят от администрацията. Първоначално се целеше обезопасяване на сградата, която се руши и създава рискове. На по-късен етап беше направено и предложение за стопанисването й. „Инициативата на г-н Хюсмен е свързана с преместване на Областна администрация в архитектурно-строителния паметник след извършване на ремонт на сградата”, уточняват от управата в Разград. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.27", "title": " Областната управа ще възстановява бившия Гарнизонен клуб в Разград\t\t\t"}
{"url": "https://trud.bg/3247-%d0%b5%d0%bb%d0%b5%d0%ba%d1%82%d1%80%d0%be%d0%bd%d0%bd%d0%b8-%d0%b2%d0%b8%d0%bd%d0%b5%d1%82%d0%ba%d0%b8-%d1%81%d0%b0-%d0%bf%d1%80%d0%be%d0%b4%d0%b0%d0%b4%d0%b5%d0%bd%d0%b8-%d0%b7%d0%b0-%d0%bf/", "text": "За първите 10 дни от старта на уеб сайта   са продадени 3247 електронни винетки, които влизат в сила от 1 януари 2019 г., съобщиха от Агенция „Пътна инфраструктура“. Стойността на продадените до момента е-винетки е 300 973 лева. От тях най-много – 3025 за 293 425 лв., са годишните електронни винетки за леки автомобили с обща технически допустима максимална маса до 3,5 тона. Интерес има и към новата уикенд винетка, която се въвежда от 1 януари 2019 г. Продадени са 32 такива за леки автомобили, както и 100 седмични, 36 месечни и 7 тримесечни електронни винетки за леки коли. За тирове с обща технически допустима максимална маса над 12 тона са продадени 31 електронни винетки, като най-много са месечните – 20 на обща стойност 2760лева. Осем са купените електронни винетки за тежкотоварни автомобили с обща технически допустима максимална маса от 3,5 тона до 12 тона и автобуси. Също осем са и продадените винетки за ремаркета на леки автомобили. Най-много електронни винетки са продадени чрез уеб сайта www.bgtoll.bg – 1821 на обща стойност 167 931 лв. От 17 декември до днес са конвертирани към електронни винетки 30 400 хартиени винетни стикера. На сайта www.bgtoll.bg може да бъде направена справка в реално време дали подадената информация за конвертиране към електронна винетка е обработена и преобразувана ли е винетката. От АПИ напомнят, че шофьорите, на които до края на 2018 г. им предстои пътуване и в момента нямат валиден стикер, могат да купят предпочитаната хартиена винетка и ако нейната валидност изтича през 2019 г., не е задължително да я конвертират в електронна. Това е препоръчително и се прави за удобство при пътуването. Задължително изискване е хартиеният стикер да остане залепен на предното стъкло на автомобила до края на неговата валидност. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.27", "title": " 3247 електронни винетки са продадени за първите 10 дни от старта на уеб сайта"}
{"url": "https://trud.bg/%d1%85%d0%be%d0%bb%d0%b8%d0%b2%d1%83%d0%b4%d1%81%d0%ba%d0%b0-%d0%b7%d0%b2%d0%b5%d0%b7%d0%b4%d0%b0-%d1%81%d0%b8-%d0%bf%d0%be%d0%b6%d0%b5%d0%bb%d0%b0-%d1%82%d1%80%d0%b0%d0%bd%d1%81%d0%b4%d0%b6%d0%b5/", "text": "Преди време се шегувахме, че както е тръгнало скоро от Холивуд ще поискат да сменят едновременно етноса, пола и сексуалната ориентация на Джеймс Бонд. Поводът за гаврата с политическата коректност бяха медийните кампании за чернокож Бонд, който да замести омръзналия на мултикултурните активисти “традиционния бял, патриархален и потиснически агент 007”. Явно вече няма как да осмеем Холивуд – всички преувеличения и хиперболи стават реалност. Звездата Доминик Уест публично и официално призова преди дни Джеймс Бонд да бъде трансджендър. Номинираният за “Златен глобус” актьор, режисьор и продуцент каза, че в армията вече имало много елитни трансджендър войници и е крайно време и агент 007 да смени костюма с рокля. Или каквото там реши LGBTIQSTD лобито. Неироничните бълнувания на Уест бяха приветствани от медиите, а нормалните хора за пореден път поклатиха тъжно глава в отговор на левичарската лудост. Богатото хетеросексуално минало на Бонд явно трябва да остане в миналото.    ", "date": "2018.12.27", "title": " Холивудска звезда си пожела трансджендър Джеймс Бонд"}
{"url": "https://trud.bg/%d1%85%d0%b2%d0%b0%d0%bd%d0%b0%d1%85%d0%b0-%d0%b4%d1%80%d0%be%d0%b3%d0%b8%d1%80%d0%b0%d0%bd-%d1%88%d0%be%d1%84%d1%8c%d0%be%d1%80-%d0%b4%d0%b0-%d0%b2%d0%be%d0%b7%d0%b8-%d0%b4%d0%b5%d1%86%d0%b0-%d0%bd/", "text": "Днес по обед, на главен път Е-79 в района на разклона за Кочериново полицаи от РУ-Рила спрели за проверка 17-местен микробус, шофиран от 36-годишен водач, съобщиха от МВР. Резултатът от теста за употреба за наркотични вещества показал, че шофьорът управлява превозното средство под въздействието на опиати. Децата своевременно са били извозени от резервен шофьор на фирмата – превозвач. Спрямо водача е образувано бързо производство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.27", "title": " Хванаха дрогиран шофьор да вози деца на екскурзия"}
{"url": "https://trud.bg/%d0%bc%d0%b0%d0%b3%d0%b8%d1%81%d1%82%d1%80%d0%b0%d0%bb%d0%b8-%d1%81-%d0%bd%d0%be%d0%b2%d0%b8-%d0%b8%d0%bc%d0%b5%d0%bd%d0%b0-%d0%be%d0%b1%d0%b7%d0%be%d1%80/", "text": "Столична община казва дали ще се плаща за Северната тангента Правителството реши да „създаде” нова магистрала. Такова ще е трасето от столицата към сръбската граница. Аутобанът ще включва Северната скоростна тангента и продължението на пътя от София към Калотина. Все още не е ясно дали шофьорите ще трябва да си купуват електронна винетка или да плащат тол такса след средата на другата година за преминаване по тази отсечка от софийския околовръстен път, след като тя стане официално част от магистрално трасе. В момента от пътната агенция водят разговори със Столична община, за да се вземе „решение, което не ощетява водачите на леки автомобили, ползващи тангентата за бърза връзка между северозападните и югоизточните квартали на София”, обясниха от ведомството. Те припомниха факта, че Северната скоростна тангента е свързващата пътна артерия за транзитния трафик от автомагистралите „Хемус”, „Тракия”, „Струма” и трасето към Калотина, което ще носи името „Европа”. От пътната агенция уточниха, че шофьорите ще трябва да се снабдят с електронни винетки или след въвеждане на тол системата да плащат такса за преминаване по всички магистрали и пътища първи, втори и трети клас. Така шофьорите задължително трябва да имат документи при напускане на населеното място, както бе и досега. Не се предвижда да се допълват пътищата с нови шосета, за които досега не са плащани такси. Вече се работи по доизграждането на новата магистрала „Европа”. Подписан е договор за строителството на 14,5 км от граничния пункт до пътен възел „Драгоман”. Проектът предвижда и изход към интермодалния терминал „Драгоман”. Предстои да бъде подписан и контракта за още един участък от бъдещата магистрала „Европа” между Драгоман и Сливница. Кабинетът реши в историята да остане и магистрала „Люлин”. Аутобанът между София и Перник – „Люлин”, вече няма да е отделна магистрала, а ще е част от „Струма”, решиха от правителството. Причината е малката дължина на отсечката на бившата „Люлин” от 19,6 километра и фактът, че се явява естествено продължение на трасето на пътя към Гърция, обясниха от кабинета.   Броим пари отделно за Дунав мост За преминаване по Дунав мост да продължава да се плаща отделна такса, реши още правителството. Така водачите, които искат да пътуват между Русе и Гюргево, ще продължат да броят пари за използване на съоръжението, дори и да имат валидна електронна винетка или да са платили дължимата тол такса след средата на август догодина. Останалите магистрали остават с предвиденото трасе. Освен изградената „Тракия” и строящите се „Хемус” и „Струма”, новият магистрален пръстен на страната включва завършената „Марица”, аутобан „Европа” и планираното скоростно трасе между Варна и Бургас, което се казва „Черно море”.  Изменението в списъка на републиканските пътища се прави поради множеството настъпили промени, свързани с въвеждането в експлоатация на нови пътни отсечки, които са част от републиканската пътна мрежа на страната, или отпадане на трасета от нея, уточняват от кабинета. Продадоха 3247 електронни винетки За първите 10 дни от старта на уеб сайта www.bgtoll.bg са продадени 3247 електронни винетки, които влизат в сила от 1 януари 2019 година. Стойността на закупените до момента е-стикери е 300 973 лева. От тях най-много – 3025 за 293 425 лв., са годишните електронни винетки за леки автомобили. Вече са продадени и 32 от новите уикенд винетки, както и 100 седмични, 36 месечни и 7 тримесечни електронни винетки за леки коли. За тирове с обща технически допустима максимална маса над 12 тона са продадени 31 електронни винетки, като най-много са месечните – 20 на обща стойност 2760 лева. Само 8 са закупените винетки за най-големите камиони и автобуси. Толкова са и продадените винетки за ремаркета на леки автомобили. Най-много електронни винетки са продадени чрез уеб сайта www.bgtoll.bg – 1821 на обща стойност 167 931 лв.  От 17 декември са конвертирани към електронни винетки 30 400 хартиени винетни стикера. На сайта можете да проверите и дали хартиеният ви стикер е преобразуван правилно в реално време. 70 лева глоба на място Нарушителите, които карат без електронни винетки от 1 януари, за първи път ще могат да се възползват от по-евтината и лесна процедура да платят компенсаторна такса за това, че пътуват без такава, вместо да се налага да плащат значително по-солена глоба. 70 лева на място или в срок до две седмици по банков път ще трябва да платят водачите на леки автомобили, които са „забравили” да си закупят електронна винетка. Компенсаторната такса за тези, които карат превозни средства над 3,5 тона, е 125 лева, а за камионите над 12 тона – 175 лева. След влизане в сила на тол системата от 16-ти август догодина обаче компенсаторната такса за тежкотоварните автомобили вероятно ще бъде актуализирана.   Мантинели от най-висок клас са монтирани на завоя край Своге Мантинели от най-висок клас, каквито се слагат на автомагистралите из цяла Европа, са монтирани в участъка на пътния инцидент с автобус край Своге. Това обявиха от Агенция “Пътна инфраструктура” (АПИ) по повод “неверни, технически необосновани и некомпетентни твърдения от представители на неправителствената организация Институт по пътна безопасност. При монтажът на новата ограничителна система за пътища H2W4 не са използвани компоненти от предходно монтирани ограничителни системи, както твърди самозван “експерт” . Според него е инсталирана система “JPL 2”, което категорично не отговаря на истината. В участъка е монтирана ограничителна система с висока степен на задържане, наречена “EasyRail 3N”, която е продукт на немската компания Volkmann&Rossback и притежава всички необходими сертификати за качество. Тя е тривълнова H2W4, способна да издържи удар на 10-тонен товарен автомобил или 13-тонен автобус при скорост 70 км/ч. Поставянето на новата ограничителна система за пътища е изпълнено по проект, а ограничителната система притежава всички необходими сертификати, издадени въз основа на “краш тестове” и е широко използвана както в България, така и в редица европейски страни, уточниха от АПИ. Според специалистите от пътната агенция препоръчаната на това място “бетонна стена с височина 1,20 метра” е извън всякаква нормативна уредба, изискваща изграждане на подобно съоръжение (Пълният текст на становището на АПИ четете в сайта на “Труд”). Криминалисти, разследващи автобусната катастрофа край Своге, при която загинаха 20 души, направиха нови геодезични измервания в отсечката, включващи и фаталния завой.", "date": "2018.12.27", "title": " Магистрали с нови имена (Обзор)\t\t\t"}
{"url": "https://trud.bg/%d0%be%d1%89%d0%b5-11-%d1%84%d0%b8%d1%80%d0%bc%d0%b8-%d0%b2-%d0%ba%d0%b0%d1%80%d1%82%d0%b5%d0%bb-%d0%bf%d1%80%d0%b8-%d1%81%d0%b0%d0%bd%d0%b8%d1%80%d0%b0%d0%bd%d0%b5/", "text": "Договаряли участието в търговете  Още 11 строителни фирми са обвинени в картел при санирането на сградите в община Гоце Делчев, става ясно от съобщение на Комисията за защита на конкуренцията. Производството е образувано по сигнал на кмета на Търговище за картел при разпределяне на обектите от Националната програма за енергийна ефективност. В последствие КЗК е извършила внезапни проверки в офисите на три от посочените фирми – “ВМЛ – консулт” ЕООД, “Архкон Проект” ООД и “Евиданс инженеринг” ЕООД, откъдето са иззети копия на електронна кореспонденция, съдържащи данни за подобни договорки между участници и в други процедури за възлагане на обществени поръчки по програмата за саниране. КЗК посочва следните фирми като нарушители: “ВМЛ – консулт”, “Архкон Проект”, “Евиданс инженеринг”, “Протико Ил”, “Консултантска Инженерна група”, “Кимтекс – ЛС”, “Експрес Консулт”, “Соларват”, “БОАЛ”, “Пешев”, “Джи Ер Ен Пауър България”, “Пловдивинвест”, “Стройконтрол”, “Си Енд Би Енерджиконсулт” и “Енерджи Про Дм”. Преди седмица КЗК излезе с първото решение за картел при санирането срещу фирмите “ВМЛ – консулт”, “Архкон Проект”, “Евиданс инженеринг” и “Протико Ил”.", "date": "2018.12.27", "title": " Още 11 фирми в картел при саниране"}
{"url": "https://trud.bg/%d0%bc%d0%b5%d0%b6%d0%b4%d1%83-8-%d0%b8-15-%d0%b4%d1%83%d1%88%d0%b8-%d1%81%d0%b0-%d0%bf%d0%be%d1%81%d1%82%d1%80%d0%b0%d0%b4%d0%b0%d0%bb%d0%b8-%d0%bf%d1%80%d0%b8-%d0%bd%d0%b0%d0%bf%d0%b0%d0%b4%d0%b5/", "text": "Между 8 и 15 души са пострадали при нападение в манастирска църква във виенския район Флоридсдорф, извършено от двама неизвестни, информират австрийски медии. Полицията не изключва в случая да са замесени и други извършители или да бъдат открити още пострадали в комплекса от сгради, който в момента се претърсва. Полицията изключва терористичен мотив за атаката, при която нападателите са ограбили хората и са избягали, посочва в. „Клейнецайтунг“. Пострадали са няколко монаси, предаде ТАСС, цитирайки полицията. Започнало е издирване на нападателите, в операцията участват десетина полицейски коли и хеликоптер, допълва „Курир“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.27", "title": " Между 8 и 15 души са пострадали при нападение срещу църква във Виена"}
{"url": "https://trud.bg/%d0%bb%d0%be%d0%ba%d0%be-%d1%81%d0%be%d1%84%d0%b8%d1%8f-%d0%b2%d0%b7%d0%b5-%d0%b1%d0%b8%d0%b2%d1%88-%d0%b8%d0%b3%d1%80%d0%b0%d1%87-%d0%bd%d0%b0-%d1%86%d1%81%d0%ba%d0%b0/", "text": "Ръководството на „Локомотив“ (София) успя да финализира два входящи трансфера на Коледа. „Железничарите“ подписаха официално с опитния халф Джихат Кямил, играл през есента за „Арда“ (Кърджали). 29-годишният футболист парафира своя договор, след като по-рано този месец разтрогна със „сините“. Той изигра само пет мача за тима от Кърджали. Кямил е бивш играч на ЦСКА, а през годините е носил екипите на „Спартак“ (Варна), „Хасково“ и „Етър“.  В „Надежда“ от пролетта ще се подвизава и младият Цветомир Вачев. Офанзивният футболист си тръгна от „Пирин“ през декември заради финансовата криза, настъпила в клуба. 20-годишният Вачев има 12 двубоя и 3 гола през този сезон.  По-рано този месец столичният тим си върна още един халф – Александър Александров от „Дунав“. Клубът обаче не е приключил със селекцията. „Железничарите“ продължават да търсят нападател. В „Надежда“ вече се разминаха с Димитър Георгиев, който предпочете да премине под наем в „Кариана“ (Ерден). Все още не е изключено обаче Илия Димитров от „Левски“ да облече отново екипа на „червено-черните“.", "date": "2018.12.27", "title": " „Локо“ (София) взе бивш играч на ЦСКА"}
{"url": "https://trud.bg/%d0%ba%d1%8a%d1%80%d0%b4%d0%b6%d0%b0%d0%bb%d0%b8-%d1%81-%d0%bd%d0%b0%d0%b9-%d0%b2%d0%b8%d1%81%d0%be%d0%ba-%d0%b4%d0%be%d1%81%d1%82%d1%8a%d0%bf-%d0%b4%d0%be-%d0%b8%d0%bd%d1%82%d0%b5%d1%80%d0%bd%d0%b5/", "text": "В Благоевградско има увеличение от 8.1% Най-малък относителен дял на домакинствата с достъп до интернет за 2018 г. бе отчетен в Софийска област (51.3%), а най-висок – в област Кърджали (84.4%). Това показват данните от проведеното през годината изследване за използването на информационно-комуникационни технологии у нас. В област Благоевград 71.4% от домакинствата имат достъп до интернет в домовете си. За страната този показател е 72.1%. Пиринският край заема десето място сред 28 области в страната. В този район е регистрирано увеличение от 8.1 процентни пункта спрямо предходната 2017 година. За осемгодишен период използването на ИКТ в региона става все по-масово – относителният дял на домакинствата с достъп до интернет се е увеличил с 29.1 процентни пункта.", "date": "2018.12.27", "title": " Кърджали с най-висок достъп до интернет"}
{"url": "https://trud.bg/%d0%b1%d1%80%d1%8e%d0%ba%d1%81%d0%b5%d0%bb-%d1%85%d0%be%d0%ba%d0%b0-%d1%82%d0%b5%d1%85%d0%bd%d0%be%d0%bb%d0%be%d0%b3%d0%b8%d1%87%d0%bd%d0%b8%d1%82%d0%b5-%d0%b3%d0%b8%d0%b3%d0%b0%d0%bd%d1%82%d0%b8/", "text": "Злоупотребите с лични данни са “помрачили” технологичния потенциал, предупреди еврокомисарката за конкуренцията Маргрете Вестагер. В интервю за Би Би Си тя разкритикува технологичните гиганти за това, че не успяват да спазят правата на гражданите и да защитят личните им данни. Вестагер подчерта, че нови правила на ЕС може да осигурят “известна защита”, но допълни, че нуждата от съгласувани действия е все по-належаща. “През последните 12 месеца стана ясно, че позитивният потенциал на технологиите рискува да бъде помрачен от манипулации, следене и неуважение на гражданите и техните права”, посочи Вестагер.", "date": "2018.12.27", "title": " Брюксел хока технологичните гиганти"}
{"url": "https://trud.bg/%d0%ba%d0%be%d0%bf%d0%b8%d1%80%d0%b0-%d0%bb%d0%b8-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b0%d1%82%d0%b0-%d0%ba%d0%be%d0%bb%d0%b5%d0%b4%d0%b0-%d0%ba%d0%be%d0%bd%d1%83/", "text": "Николай Панайотов няма намерение да води дела за плагиатство След като гледали благотворителния концерт на “Българската Коледа” по bTV, приятели на известния парижки художник Николай Панайотов го предупредили, че според тях сценографията е копие на неговата за тетралогията на Вагнер “Пръстенът на нибелунга”, която се играе в Софийската опера. Художникът реагира с обида на приликата. На стената си във фейсбук той пише: “БЪЛГАРСКИТЕ КОЛЕДАРИ… КРАЛИ! Виждаш произведението си ачик-ачик на сцената безсрамно откраднато и се чувстваш виновен. Горките имитатори, ти си ги блокирал, нищо свое не могат да измислят?” Сценографката на Коледния концерт Златна Михайлова заяви пред “Труд”, че не е копирала работата на Николай Панайотов, макар в процеса на работа да е отчела сходството. “Моите са криви, несъразмерни, по-големите са начленени на две или три места. Докато работех по проекта се сетих да проверя за снимки с неговите конуси, но не съм гледала оперите, които Карталов е поставял. И реших, че конусите са достатъчно различни и в достатъчно различен контекст.” Художникът не е съгласен: “Тук просто има copy-paste на сценография… Да кажем – адаптация… Да кажем… заимстване”, коментира той. По-късно призна пред репортер на “Труд”, че “понеже това имитиране е “буквално” и ядосани зрители от залата ми пратиха снимки, в това видях вулгарно претупване, бързешката скалъпено с много пошло общо оформление. Този съществуващ вече отпреди мой чист сценографски образ от Вагнер стоеше като “косъм в супата”, заобиколен кичозна бъркотия. Това ме ядоса и ме накара да реагирам.” “Пътят, по който се стигна дотук, е доста банален – обясни Златна Михайлова. – Задачата ми беше да разделя сцената на два сета – за изпълнителите и за интервютата. Миналата година аз също бях художник на сцената и разработих идеята с двуизмерна гора, елхички, като изрязани от картон. Сега режисьорът поиска да направя нещо подобно, но по-стилизирано и триизмерно.” В крайна сметка Николай Панайотов допусна, че заемката на идеята му може да е била несъзнателна. “Образи от моите конуси доста се въртяха в медии и навсякъде, а и аз показвам отдавна всякакви вариации, напълно е възможно да са “пробили” несъзнателно в идеите на други и да го считат вече за обща собственост. Но аз се чувствам неловко да има скандал около все пак благородна инициатива за дарителство – допълни г-н Панайотов. – Не бих търсил права, бих си “подарил” правата за кауза за деца, независимо в какъв контекст е.” Тазгодишното издание на “Българската Коледа” събра близо 2 млн. лева.", "date": "2018.12.27", "title": " Копира ли  „Българската Коледа“ конусите на нибелунга?"}
{"url": "https://trud.bg/%d0%b1%d0%b5%d0%bd%d1%8f%d0%bc%d0%b8%d0%bd-%d0%bd%d0%b5%d1%82%d0%b0%d0%bd%d1%8f%d1%85%d1%83-%d0%b5-%d0%bd%d0%b0-%d0%be%d1%84%d0%b8%d1%86%d0%b8%d0%b0%d0%bb%d0%bd%d0%b0-%d0%b2%d0%b8%d0%b7%d0%b8%d1%82/", "text": "Бенямин Нетаняху е на официална визита в Бразилия. Това е първо посещение на израелски лидер в най-голямата латиноамериканска държава, съобщава AFP. Той ще присъства на тържеството по повод поемането на поста от новоизбрания бразилски президент Жаир Болсонаро. По време на визитата премиерът на Държавата Израел ще се срещне с държавния секретар на САЩ Майк Помпео. В петък след обед в Рио де Жанейро Нетаняху ще разговаря и с Болсонаро, който поема президентските си функции от 1 януари 2019 година. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.27", "title": " Бенямин Нетаняху е на официална визита в Бразилия"}
{"url": "https://trud.bg/%d0%b7%d0%b0%d0%bf%d0%bb%d0%b0%d1%82%d0%b8%d1%82%d0%b5-%d0%bd%d0%b0-%d1%82%d0%b0%d0%bd%d0%ba%d0%b8%d1%81%d1%82%d0%b8%d1%82%d0%b5-%d0%bf%d0%be-%d0%b2%d0%b8%d1%81%d0%be%d0%ba%d0%b8-%d0%bf%d0%be%d0%bd/", "text": "София не дава войници за Бундесвера Възнагражденията на служителите в отбраната през 2019г. ще бъдат увеличени средно с 10 %. Това предвиждат разчетите на военния бюджет догодина. В сравнение с тази той е увеличен с 223 млн. лв. От тях разходите за личен състав, в които са включени и увеличението на заплатите, са 84,2 млн. лв. „Труд” обаче научи, че десетпроцентното увеличение няма да е на калпак. Специално за войнишкия състав то ще е най-голямо за бойни специалности, за които няма мераклии- танкисти, механик-водачи, мерачи, пълначи, шофоьори и т.н. При тях увеличението ще е най-малко със 100 лв. „Целта е да се попълнят вакантните места, защото службата в такива войскови части е тежка и няма мераклии за наемни бойци”, обясниха командири. Междувременно стана ясно, че германската армия ще търси кадри от страни в ЕС. Бундесверът имал нужда от медицински персонал и IT-специалисти. България е реагирала въздържано на поканата заради риска от изтичане на кадри. Такива опасения е изразила и  Румъния и повечето страни от Източна Европа. Само Чехия и Дания са реагирали положително.", "date": "2018.12.27", "title": " Заплатите на танкистите по-високи поне със 100 лева"}
{"url": "https://trud.bg/%d0%bf%d0%b5%d1%82%d0%b8%d0%bc%d0%b0-%d0%b4%d1%83%d1%88%d0%b8-%d0%b1%d1%8f%d1%85%d0%b0-%d0%bf%d1%80%d0%b8%d0%b5%d1%82%d0%b8-%d1%81-%d0%b8%d0%bd%d1%84%d0%b0%d1%80%d0%ba%d1%82%d0%b8-%d0%bf%d0%be-%d0%bf/", "text": "Петима души са били приети с инфаркти в областната болница в Сливен през изминалите празнични дни, съобщиха от най-голямото лечебно заведение в Сливенския регион. И петимата са били насочени към специализирана клиника. От 22 до 26 декември в болницата са постъпили и двама младежи, пострадали при катастрофи. И двамата са на 18 години. Единият е с контузия на гръбнака, а другият – с фрактура на шиен прешлен. През периода през спешното отделение на лечебното заведение са преминали общо 343-ма пациенти. 157 от тях са били приети. Неосигурените пациенти са 40 или близо една четвърт от общия брой на хоспитализираните. За разлика от други години, не са регистрирани случаи на непълнолетни, злоупотребили с алкохол. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.27", "title": " Петима души бяха приети с инфаркти по празниците в областната болница в Сливен"}
{"url": "https://trud.bg/%d0%b0%d1%80%d1%82%d0%bf%d1%80%d0%be%d1%8f%d0%b2%d0%b8-%d0%b8-%d1%82%d1%83%d1%80%d0%b8%d1%81%d1%82%d0%b8-%d1%83%d0%b4%d0%b2%d0%be%d0%b8%d1%85%d0%b0-%d0%bf%d1%80%d0%b8%d1%85%d0%be%d0%b4%d0%b8%d1%82/", "text": "Богатият културен календар и огромен туристически интерес са увеличили 100 % приходите на Двореца в Балчик за последните 4 години. За този период има почти символично вдигане на таксата за посещение с 1 лев, посочи Жени Михайлова, директор на Държавния културен център в Белия град. Приходите за изминаващата 2018 г. се очаква да достигнат 2 млн. лева преди облагане. 260 000 туристи са посетили бившите покои на румънската кралица Мария за деветмесечието, като близо половината от тях са нейни сънародници, следвани от българи, поляци, германци, французи и англичани. Все повече поданици на кралство Испания предпочитат пред Средиземноморието почивка на нашето море сред уникалните паркове и архитектура на Двореца в Балчик, посетен от 1025 през 2018 г. при 304 за миналата 2017. Фестивали, изложби, опери, концерти на популярни наши и чужди звезди на откритата сцена край морето правят „Тихото гнездо“ притегателен център за посетители и публика почти целогодишно. Културният афиш през новата 2019 г. започва още през февруари с часовете по родолюбие с изложби, посветени на Апостола на свободата и на Руско-турската освободителна война. Дворецът в Балчик е предпочитан декор за сватби, като сезонът им започва от април до 8 декември, когато са студентски венчавки. За следващата година вече 22 влюбени двойки са заявили женитба край триструнната чешма на Нимфеума и в параклиса. Хотелската част на Двореца в Балчик е 90 на сто заета за посрещането на Новата 2019 г., като празничната нощ ще е с фойерверки в кралската трапезария в комплекса. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.27", "title": " Артпрояви и туристи удвоиха приходите на Двореца в Балчик"}
{"url": "https://trud.bg/%d1%81-6-%d0%bf%d0%be%d0%b2%d0%b5%d1%87%d0%b5-%d0%b5-%d0%ba%d0%be%d0%bd%d1%81%d1%83%d0%bc%d0%b0%d1%86%d0%b8%d1%8f%d1%82%d0%b0-%d0%bd%d0%b0-%d1%82%d0%be%d0%ba-%d0%bd%d0%b0-%d0%ba%d0%be%d0%bb%d0%b5/", "text": "Средно с около 6% повече електроенергия са потребили клиентите на Енерго-Про през празничните дни 24-26 декември 2018 година спрямо същия период на 2017 година. Това показват данните на мрежовото дружество ЕРП Север, което доставя електроенергия на над 1,1 милиона потребители в областите Варна, Велико Търново, Габрово, Русе, Силистра, Добрич, Разград, Търговище и Шумен, съобщиха от пресцентъра на дружеството. За трите празнични дни на Коледа общото количество консумирана електрическа енергия от клиентите на Енерго-Про в Североизточна България е било близо 57 400 мегаватчаса. През същите дни на 2017 година са били потребени малко над 54 000 мегаватчаса. За разлика от предходни години, когато обичайно най-високо от трите празнични дни е било потреблението на Бъдни вечер, през 2018 година най-много електроенергия клиентите на Енерго-Про са консумирали на 26 декември. Вероятната причина за това е, че на третия празничен ден средните температури на територията, обслужвана от компанията, са паднали значително спрямо предните два дни. Разликата от близо 6% повишена консумация на електроенергия през периода 24-26 декември на тази в сравнение с миналата година според експертите на дружеството е заради това, че среднодневните температури през 2018 година по време на празничните дни са били с близо 4 градуса по-ниски от 2017 година. Най-висока процентна разлика в потреблението се наблюдава в област Добрич, където ръстът е близо 20%, а най-ниска – във Варна – под 1%. В навечерието Новогодишните празници 62 аварийни екипа на ЕРП Север, снабдени с необходимите материали и инструменти, продължават да са в пълна готовност да реагират своевременно при възникване на повреди по електрическите съоръжения в Североизточна България. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.27", "title": " С 6% повече  е консумацията на ток на Коледа в Североизтока"}
{"url": "https://trud.bg/%d1%81%d1%82%d0%b0%d1%80%d0%be%d0%b7%d0%b0%d0%b3%d0%be%d1%80%d1%81%d0%ba%d0%b8%d1%8f%d1%82-%d0%be%d0%bc%d0%b1%d1%83%d0%b4%d1%81%d0%bc%d0%b0%d0%bd-%d1%80%d0%b0%d0%b7%d0%b4%d0%b0%d0%b4%d0%b5-%d0%bd/", "text": "Старозагорският омбудсман Надежда Чакърова предаде лично над 200 подаръка, набрани чрез инициативата “Чудната елха” за децата в социалните институции. “Щастлива съм, че инициативата приключи изключително успешно. Дни наред граждани поставяха подаръци под „Чудната елха“. Успяхме да създадем празник за децата, настанени в социалните институции в Стара Загора и всеки да получи индивидуални подаръци според възрастта, книжки и лакомства. Най-вълнуващо е, че деца подариха на свои връстници усмивки” – сподели Надежда Чакърова. Тя благодари за приноса за реализирането на инициативата на Районен съд, Фондация „Постижения”, Лайънс Клуб „Августа”, Управителния съвет на Второ ОУ, Профилираната природоматематическа гимназия „Гео Милев”, Средно училище „Васил Левски”, Езикова гимназия „Ромен Ролан”, органите на местно самоуправление, Детска градина „Детски рай 66”, Европа директно, Обществения съвет на Младия омбудсман, на семействата, които се включиха активно и да направят богата на подаръци „Чудната елха”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.27", "title": " Старозагорският омбудсман раздаде над 200 подаръка, поставени под „Чудната елха”"}
{"url": "https://trud.bg/185-%d0%b6%d0%b8%d0%bb%d0%b8%d1%89%d0%bd%d0%b8-%d0%b1%d0%bb%d0%be%d0%ba%d0%b0-%d1%81%d0%b0-%d1%81%d0%b0%d0%bd%d0%b8%d1%80%d0%b0%d0%bd%d0%b8-%d0%b2-%d0%b1%d1%83%d1%80%d0%b3%d0%b0%d1%81/", "text": "Благодарение активността на бургазлии, санираните по националната програма жилищни блокове в града са вече 185. От внедрените мерки за енергийна ефективност се ползват 40 000 души. В Бургас през изтичащата 2018- та се отбелязва истински бум по отношение на санирането, реконструкцията и ремонтирането на улици. Това съобщиха като равносметка от общината в морския град. Няколко централни бургаски улици бяха реконструирани през 2018 гoдина, други се ремонтират в момента и придобиват нова приятна визия.  Общината извърши основен ремонт и на една от най-натоварените- ул. “Струга”, свързваща кръговите кръстовища “Трапезица” и УМБАЛ. Асфалтовото и покритие бе напълно обновено и вече е по-удобна и безопасна. Обновяването на пешеходната “Богориди” няма само инфраструктурно измерение. Подмяната на настилките, внасянето на удобна паркова мебел, зеленина, подземни контейнери за отпадъци, арт пластики и мозайки – това е видимият резултат след ремонта. Улицата има система за безжично WiFi, “масички” за зареждане на мобилни устройства, електрически инвалидни колички, видеонаблюдение, система за мониторинг на въздуха и шума, иригационна система за напояване на зеленината и произвеждане на разхлаждаща “мъгла” през лятото.", "date": "2018.12.27", "title": " 185 жилищни блока са санирани в Бургас"}
