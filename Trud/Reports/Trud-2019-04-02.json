{"url": "https://trud.bg/%d0%bc%d0%b0%d0%bb%d1%8a%d0%ba-%d1%81%d0%b0%d0%bc%d0%be%d0%bb%d0%b5%d1%82-%d0%bb%d0%b5%d1%82%d1%8f%d1%89-%d0%be%d1%82-%d0%be%d1%85%d1%80%d0%b8%d0%b4-%d0%b7%d0%b0-%d1%81%d0%be%d1%84%d0%b8%d1%8f/", "text": "Малък самолет „Чесна П210Н“, летящ от Охрид за София, в 16:16 часа (17:16 българско време) във вторник е изчезнал от радарите на системите за контрол на полетите в Македония. Контактът е загубен западно от Солунска Глава, на 34,55 км южно от Скопие. Два полицейски хеликоптера в момента издирват изчезналата Чесна, потвърдиха пред МИА властите за въздушен контрол на Северна Македония, предава електронното издание на вестник „ „В 16:16 е изгубен контакта с малкия самолет тип „Чесна П210Н“, който е летял от Охрид за София. Заради лошите метеорологични условия пилотът е решил да кацне в Скопие, а малко след това е поискал позволение да продължи за София“, заяви директорът на УО М-НАВ Николче Тасевски. Той добави, че преди да изчезне самолета от радара, пилотът му е съобщил, че има силни турболенции. Според Гражданската въздухоплавателна администрация в малкия самолет е имало четирима пътници, всички български граждани, предава  АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.02", "title": " Малък самолет, летящ от Охрид за София, е изчезнал от радарите в Македония\t"}
{"url": "https://trud.bg/%d1%8f%d0%b4%d0%b5%d0%bc-%d0%bd%d0%b0%d0%b9-%d0%bc%d0%b0%d0%bb%d0%ba%d0%be-%d0%bf%d0%bb%d0%be%d0%b4%d0%be%d0%b2%d0%b5-%d0%b2-%d0%b5%d0%b2%d1%80%d0%be%d1%81%d1%8a%d1%8e%d0%b7%d0%b0/", "text": "България е на едно от последните места в Европа по количество консумирани плодове и зеленчуци на седмична база. Според обобщени данни на Евростат през цялата 2017 година под 40% от населението на само три държави е приемало плодове ежедневно – България – едва 37%, Литва (37%) и Латвия (35%). За сравнение средният показател за ЕС е 64%, а най-голям дял от населението консумира ежедневно плодове в Италия (85%), Португалия (81%) и Испания (77%). По отношение на зеленчуците, където средният показател също е 64%, водещи са Ирландия (84%), Белгия (84%), Италия (80%), Португалия (78%) и Люксембург (74%). На другия полюс отново са България (45%), Литва (45%) и Латвия (44%), предшествани от Румъния (41%) и Унгария (30%). Извън разбивката като цяло един на всеки четирима европейци (27%) е консумирал плодове поне два пъти на ден, показва още проучването на хранителните навици в ЕС. Веднъж на ден това правят още 37% от населението на стария континент, а останалите 36% са яли плодове или по-рядко, или изобщо не са приемали през една типична календарна седмица. В сравнение с консумацията на плодове малко по-малка част – 23% от европейците ядат зеленчуци поне два пъти на ден, а 40% – само веднъж.", "date": "2019.04.02", "title": " Ядем най-малко плодове в Евросъюза\t"}
{"url": "https://trud.bg/%d0%ba%d0%be%d0%bb%d0%b0-%d1%81%d0%b5-%d1%83%d0%b4%d0%b0%d1%80%d0%b8-%d1%87%d0%b5%d0%bb%d0%bd%d0%be-%d0%b2-%d1%82%d0%b8%d1%80-%d0%b2-%d1%82%d1%83%d0%bd%d0%b5%d0%bb-%d0%b2%d0%b8%d1%82%d0%b8%d0%bd/", "text": "Движението в тунел „Витиня“ е временно спряно заради катастрофа, съобщиха от пресслужбата на МВР. Сигналът за произшествието е получен на телефон 112 в 17:16 часа. Първоначалната информация е, че лек автомобил, който е пътувал в посока София се е блъснал челно в тир, завъртял се е и се ударил в бус с платформа. Пострадал е шофьорът на колата. Към мястото пътуват екипи на „Пътна полиция“ и Спешна помощ. Движението в района по АМ „Хемус“ ще се осъществява по стария път за София.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.02", "title": " Кола се удари челно в ТИР в тунел „Витиня“ на магистрала „Хемус“\t"}
{"url": "https://trud.bg/%d1%81%d0%bf%d0%b5%d1%86%d1%81%d1%8a%d0%b4%d1%8a%d1%82-%d0%be%d1%81%d1%82%d0%b0%d0%b2%d0%b8-%d0%b2-%d0%b0%d1%80%d0%b5%d1%81%d1%82%d0%b0-%d1%82%d1%80%d0%b8%d0%bc%d0%b0-%d0%be%d1%82-%d0%b7%d0%b0%d0%b4/", "text": "Специализираният наказателен съд постанови най-тежката мярка за неотклонение „задържане под стража“ спрямо трима от  при специализираната акция в Казанлъшко, предаде БГНЕС. Съдът уважи искането на прокуратурата за налагане на най-строгата мярка и остави задържаните Петър Гидиклийски, Ерол Алендаров и Красимир Стефанов в ареста за постоянно. Според държавното обвинение за тях може да се направи обосновано предположение, че са извършили престъплението, за което са им повдигнати обвинения, както и че има опасност да се укрият или да извършат друго престъпление. Спрямо обвиняемият Горо Чаушев съдът наложи мярка „парична гаранция“ в размер на 3 хил. лева, а останалите двама задържани – Назъм Неби и Николай Убчев, остави без мярка за неотклонение. Шестимата мъже са обвинени в участие в организирана престъпна група, създадена с цел преработка, сглобяване и   Групата бе задържана на 1 април по време на сделка с белязани пари, за което е съдействал и агент под прикритие. Няма данни групата да е изнасяла оръжия извън страната, както и да е била съпричастна към някоя терористична организация. Някои от членовете на групата имат криминално минало, а по време на обиските в домовете им са открити части за сглобяване на автомати и карабини, боеприпаси, разсад за марихуана, както и незаконно убита кафява мечка. Един от задържаните е служител на оръжейния завод „Арсенал“. Днешното съдебно заседание бе отложено с един час, за да може обвиняемите и защитата да се запознаят с всички материали по делото. Адвокатите им настояваха спрямо тях да бъде наложени по-леки мярка с аргумента, че няма опасност да се укрият или да извършат други престъпления. В случай, че днешното решение на съда бъде обжалвано или протестирано, Апелативният наказателен съд ще преразгледа мерките на свое заседание, насрочено за 9 април. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.02", "title": " Спецсъдът остави в ареста трима от задържаните при акцията в Казанлъшко"}
{"url": "https://trud.bg/%d0%ba%d1%80%d0%b8%d1%81%d1%82%d0%b8%d0%bd-%d0%bb%d0%b0%d0%b3%d0%b0%d1%80%d0%b4-%d0%b3%d0%bb%d0%be%d0%b1%d0%b0%d0%bb%d0%bd%d0%b0%d1%82%d0%b0-%d0%b8%d0%ba%d0%be%d0%bd%d0%be%d0%bc%d0%b8%d0%ba%d0%b0/", "text": "Глобалната икономика е уязвима заради Брекзит, високите нива на дълга и търговското напрежение, както и несигурността на финансовите пазари. Това заяви директорът на Международния валутен фонд Кристин Лагард  реч преди пролетните срещи със Световната Банка през следващата седмица. Глобалният растеж през 2019-а ще бъде дори по-бавен, отколкото се очакваше, но е вероятен и „несигурен отскок“ в края на годината, заяви Лагард, цитирана от AFP. „Очакваното възстановяване на глобалния растеж през тази година е несигурно“, допълни Лагард. „Това е деликатен момент, който изисква от нас да сме внимателни“, каза още тя. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.02", "title": " Кристин Лагард: Глобалната икономика е уязвима заради Брекзит, високите нива на дълга и търговското напрежение"}
{"url": "https://trud.bg/%d1%89%d1%8a%d1%80%d0%ba%d0%b5%d0%bb%d0%b8-%d1%81%d0%b0-%d1%87%d0%b0%d1%81%d1%82-%d0%be%d1%82-%d1%88%d1%83%d0%bc%d0%b5%d0%bd%d1%81%d0%ba%d0%b0-%d1%84%d0%b0%d0%bc%d0%b8%d0%bb%d0%b8%d1%8f-%d0%b3%d0%be/", "text": "От 1985 г. до днес нито една пролет щъркели не са подминали дома на Сайме и Ердинч Чауш от шуменското село Климент. Няма чудо, има любов към птиците, толкова сме свикнали с тях, че ги приемаме за част от нашето семейство, разказват съпрузите. Тази пролет още на 15 март пристигнал щъркел и се настанил в гнездото в двора им. Седмица по-късно дошъл и втори, явно женски, коментира фамилията. Зарадвали се много, защото от толкова години гостоприемство, вече са установил, че ако птица самотува в гнездото, годината не е много плодородна, двама ли са и отимат ли щъркелчета, е на голям берекет. Помнят, че миналата година много се притеснили като останали само с един гост и цяло лято той пъдил пришълците в гнездото. А за семейство Чауш това е много важно, защото са земеделски производители. Тези дни усилено съпругът е с трактора на полето и сее слънчогледа, житото им върви много добре, чакат високи добиви, обяснява Сайме. През 2017 г. „Труд“ писа за щастливата щъркелова фамилия и тогава съпрузите разказаха, че имат голямо желание за внуче. Сега се хвалят, че вече са баба и дядо на момченце на три месеца и половина. Смеят се, че и това е работа на щъркелите. Къщата и двора им винаги са отворени за посетители. Преди време наши изселници в Италия си направили цяла фотосесия край гнездото, децата им не били виждали птиците отблизо. По оградата и дряновите дървета на семейството е пълно с мартеници. Къде другаде, ако не в тяхната къща хората от региона ще видят първо щъркел и ще свалят червено-белите пискюли, обяснява Сайме. В още две гнезда в село Климент са пристигнали щъркели, но точно така – щъркелова къща до човешки дом няма. След три десетилетия гостоприемство семейството не може да си обясни как така птици винаги намират гнездото и отсядат в него. Същата удобна конструкция е поставена и на улицата, но тя стои празна. Сигурно, защото е твърде близко до пътя и колите, и малко по-далеч от сърцатото семейство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.02", "title": " Щъркели са част от шуменска фамилия, гостуват им за 35 път\t"}
{"url": "https://trud.bg/%d1%80%d0%b5%d0%ba%d1%82%d0%be%d1%80%d1%8a%d1%82-%d0%bd%d0%b0-%d0%b2%d1%82%d1%83-%d0%bf%d0%be%d1%81%d1%82%d0%b0%d0%b2%d0%b8%d0%bb-%d1%83%d0%bb%d1%82%d0%b8%d0%bc%d0%b0%d1%82%d1%83%d0%bc-%d0%bd%d0%b0/", "text": "Ректорът на Великотърновския университет проф. Христо Бонджолов ми постави ултиматум да подам оставка като декан на Педагогическия факултет. Каза ми, че ако го направя, ще ми се размине с последно предупреждение. Ако откажа, ще бъда дисциплинарно уволнена. Това обяви публично във вторник проф. Венка Кутева. Тя заяви, че оставка няма да подаде, въпреки психическия натиск, на който е подложена. Според нея натискът е от деня, в който обявила кандидатурата си за ректор на ВТУ в предстоящите на 20 май избори. По думите на проф. Кутева, самата тя няма представа за какво ще бъде наказана с последно предупреждение, защото до момента няма никакви други административни санкции. Не е получила и отговор на въпроса защо точно трябва да си подаде оставката като декан на най-големия и най-мощния в момента факултет на ВТУ. Студентите му са близо 3000, при положение, че в целия университет студентите са 7100.  „За разлика от останалите факултети, педагогическият успява да попълни цялата си държавна поръчка. Включително и заявените места в трите нови специалности там. От всичките 1401 магистри, приети тази учебна година, 1000 учат в Педагогическия факултет. Това е и единственият факултет, в който са назначени 30 млади асистенти и главни асистенти, нещо, което не се е случвало в 55-годишната история на ВТУ“, категорична е проф. Венка Кутева. Тя допълни, че целият този тормоз над нея и над колегите й, които застанаха зад кандидатурата й за ректор, след пресконференция преди месец. В подкрепа на проф. Кутева тогава се обявиха деканите на Факултета по математика и информатика проф. Мирослав Гълъбов, на Факултета по изобразително изкуство доц. Борис Желев и на бившия зам. ректор проф. Петко Петков. „Зам. ректорът проф. Стоян Буров дори пусна до ректора сигнал срещу мен, че участвам в организирани групи за извършване на „престъпления“. Позволете ми сега да не коментирам този документ, защото той ще бъде обект на разглеждане от други институции“, разкри проф. Кутева. Тя обяви, че последните два Академически съвета на ВТУ са били проведени в противоречие със Закона за висшето образование. На тях са били гласувани два от най-важните документа за провеждане на предстоящите ректорски избори – правилникът и графикът. „И понеже тези решения са нелегитимни, те поставят под съмнение и изхода от изборите на 20 май. Дори и да проведем тогава гласуването, изборите няма да бъдат честни и могат да бъдат обжалвани. За да предотвратим това, ние подадохме жалба до Административния съд и пуснахме писмо до премиера на България Бойко Борисов, до министъра на образованието Красимир Вълчев и до Милена Дамянова, която е председател на комисията по образование и култура в Народното събрание. Настояваме тези институции да се намесят, за да бъде предотвратен един нечестен избори, който ще навреди на доброто име на университета“, информира проф. Мирослав Гълъбов. Според него в Академическия съвет на ВТУ няма нито един представител на студентите. И петимата студенти, които имат право на глас, са били отстранени от Академическия съвет. „Мотивите са неясни и са свързани или с нисък успех, или с недостатъчно кредити“, подчерта проф. Петко Петков. Негодуващите преподаватели са категорични, че дори и да са прегрешили тези студенти, процедурата изисква веднага да бъде свикано Общо събрание на вуза и то да попълни студентската квота. Грубо нарушение на закона е в Академическия съвет да няма нито един студент. Те признават и това, че са безсилни да реагират на ултиматума и, ако проф. Венка Кутева бъде наистина дисциплинарно уволнена, нейната единствена възможност е да обжалва в съда. Това обаче ще й попречи да участва в ректорите за избор. „Това няма да е първото уволнение на преподавател във ВТУ. Само за последната седмица ВТУ изгуби две такива дела. Едното – срещу проф. Николай Проданов, другото го спечели докторантът Ивайло Джеленов. И ей така университетът олекна с още близо 1800 лв., които трябва да изплати“, изтъкна проф. Мирослав Гълъбов. „Истината е, че ние поискахме преди време да бъде решен още един въпрос, който е в противоречие с правилата, които ние сами сме приели. Поискахме да бъде освободен от поста зам. ректор проф. Стоян Буров, защото той е пенсионер. Според правилата, които сме гласували, всички пенсионери трябва да освободят ръководната длъжност, която заемат. Диалог така и не последва. Както не получихме и отговор защо на последния Академически съвет ректорът поиска отново позволение да вземе 1 млн. лв. заем, при положение, че той непрекъснато ни уверява, че университетът е в добро финансово положение. Затова поискахме да разберем актуалното финансово състояние на университета, но отговорът беше, че няма причина да включваме такава точка в дневния ред“, каза проф. Петков. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.02", "title": " Ректорът на ВТУ поставил ултиматум на своя опонентка за поста да подаде оставка"}
{"url": "https://trud.bg/%d0%bd%d0%b0%d1%81%d1%8a%d1%80%d1%87%d0%b0%d0%b2%d0%b0%d1%82-%d0%b5%d0%bb%d0%b8%d1%82%d0%bd%d0%b8-%d0%bf%d1%80%d0%b5%d0%bf%d0%be%d0%b4%d0%b0%d0%b2%d0%b0%d1%82%d0%b5%d0%bb%d0%b8-%d0%b4%d0%b0-%d1%80/", "text": "Министерството на образованието се заема да сформира своеобразен корпус от много добре подготвени преподаватели, които срещу допълнително възнаграждение ще работят в училищата в гетата. Модулът е част от приетата от Министерския съвет национална програма „Мотивирани учители“ и цели децата от проблемните групи да посещават редовно учебните занятия, съобщи във Варна просветният министър Красимир Вълчев. „Дотук изпълнихме до голяма степен задачата да запишем всички деца, но сега започва по-трудната част – да ги задържим в образователната система. Няма как да се ограмотят, ако не са редовно в клас, а заради постоянната мобилност все още има 10-годишни деца, които са посещавали училище само 3-4 месеца“, обясни Вълчев. Според него програмата ще има успех, ако всички институции работят синхронно в гетата. „Там държавата трябва да влезе с цялата си сила – полицаи, учители, социални и общински работници с подготовка да работят заедно, да са най-добре заплатени и подкрепени. Само така родителите, които нямат отговорност към образованието на децата си, ще променят поведението си. Почувстват ли пробойна в системата, ефективността се губи“, коментира министърът. Той поясни, че предстои парламентът да гледа внесени от депутати проектопромени, според които еднократната помощ за първолаците ще се плаща на два пъти, като половината от парите ще се дават в началото на втория срок, ако детето е посещавало редовно занятия през първия. Във Варна министър Вълчев дойде за участие в гражданския диалог на ГЕРБ „Европа в нашия дом“. „Целта е да обсъдим с представители на училищната и академичната общност и с родители актуалните теми в образованието. Освен обхващането на всички деца в системата става дума и за модернизирането й. То е заложено в новите учебни програми, но още не е факт промяната, при която учителят вече не е лектор, а лидер на един творчески образователен процес“, поясни Вълчев. Той припомни, че тази година МОН е осигурило допълнителни 25 млн. лв. за дейности по интереси. Проучване показало, че 60% от децата се интересуват от математика, природни науки и техника. „Това ни радва, тъй като освен в образованието, в тези сектори, които са с най-висок ръст на доходите, се очаква и най-голям дефицит на работна ръка. Особено остър ще е той през следващите 10-20 г. в сфери като електрониката, електротехниката, мехатрониката, където ще се пенсионират двойно повече хора, отколкото се обучават в момента. Затова преструктурираме държавния прием в професионалните гимназии и университетите, като даваме предимство на търсените на пазара на труда специалности – педагогически, инженерни, природо-математически, аграрни, включително и със стипендии“, посочи Красимир Вълчев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.02", "title": " Насърчават елитни преподаватели да работят в училища в гетата\t"}
{"url": "https://trud.bg/%d0%bf%d1%8a%d1%82%d1%83%d0%b2%d0%b0%d1%89%d0%b0-%d0%b8%d0%b7%d0%bb%d0%be%d0%b6%d0%b1%d0%b0-%d1%80%d0%b0%d0%b7%d0%ba%d0%b0%d0%b7%d0%b2%d0%b0-%d0%b7%d0%b0-%d0%bf%d1%80%d0%b8%d0%b5%d0%bc%d0%b0%d0%bd/", "text": "Пътуваща изложба разказва за изработването и приемането на Търновската конституция. Експозицията гостува във Велико Търново и е подредена върху паната пред Факултета по изобразително изкуство на ВТУ „Св. св. Кирил и Методий“, където ще остане до 17 април. Тя е подготвена по инициатива на Народното събрание, със съдействието на Държавна агенция „Архиви“. Изложбата „140 години от Учредителното събрание и приемането на Търновската конституция“ е част от събитията, посветени на отбелязването на годишнината от един най-важните държавнически актове в новата българска история. Тя представя исторически и биографични данни за народните представители от състава на Учредителното събрание, потрети и документи за тяхната дейности. Изображенията показват и моменти от изработването на Търновската конституция. Пътуващата изложба гостува във всички областни градове в страната. Периодът на представянето й във Велико Търново е специално подбран, за да съвпадне с датата 16 април, когато се навършват 140 години от приемането на първия основен закон на България. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.02", "title": " Пътуваща изложба разказва за приемането на Търновската конституция\t"}
{"url": "https://trud.bg/%d0%ba%d1%80%d1%83%d0%bc-%d0%b7%d0%b0%d1%80%d0%ba%d0%be%d0%b2-%d0%b4%d0%be%d0%ba%d0%b0%d1%82%d0%be-%d1%83%d0%bf%d1%80%d0%b0%d0%b2%d0%bb%d1%8f%d0%b2%d0%b0%d1%89%d0%b8%d1%82%d0%b5-%d0%bd%d0%b5-%d1%80/", "text": "„Всички концесии се гледат с подоздрение и хората пропищяват от тях, както в случая със село Дивотино. Това не е просто една концесия, а цял модел на управление, при който едни хора с пари си избират власт, която след това им служи.“ Това заяви по БТВ зам.-председателят на ПГ на „БСП за България“ Крим Зарков. Той обясни казуса там- че на концесионера договорът му е изтекъл през 2014 г., а анексът, който му позволява да продължи добива за още 15 години, е сключен със задна дата. „Искаме цялата документация, включително и концесионния договор. Ще направим публични всички документи. Ще видим параметрите на концесионната територия, дали са били правилно отчуждени земи, прави ли са собствениците на земи. Трябва да се провери цялата политика по концесиониране на правителството“, отсече Крум Зарков. Той добави, че у нас концесионната практика се превръща в грабеж. „Концесионерите се оказва, че не са достатъчно добросъвестни, а държавата не отстоява добре собствените си права. Затова- не ние направихме концесията мръсна дума“, поясни той. По отношение на готвената концесия на летище София, Зарков каза, че то е печелившо предприятие и държавата има всички инструменти да го направи още по-печелившо. „Затова не искаме тази концесия“, уточни той. „Това, че не сме в парламента, не означава, че сме се отказали от задълженията си като народни представители“, поясни Крум Зарков. Според него дневният ред на парламента е пълен с лобистки закони. „Ще се върнем там, когато парламентът започне да се занимава с проблемите на българските граждани“, категоричен беше народният представител от левицата. „Дебатът в парламента и парламентаризмът изискват елементарни правила, които бяха погазени изцяло от управляващите и кулминацията беше с Изборния кодекс. Докато не видим знаци, че управляващото мнозинство е разбрало, че НС трябва да е парламент, а не парлама, няма причина да се върнем“, каза Крум Зарков. Той добави, че дебатът за листата за евроизборите ще се проведе на Национален съвет на 14 април, а програмата за евровота вече е представена от левицата. „За да имаме една достойна България, трябва да имаме въховентство на правото и едва тогава ще заявим и нашия глас в Европа. Ние ще направим кампания с достатъчно ясни европейски теми. Българите очакват от Европа много по-добри доходи и справедливост“, заключи Зарков. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.02", "title": " Крум Зарков: Докато управляващите не разберат, че НС е парламент, а не парлама, няма да се върнем"}
{"url": "https://trud.bg/%d0%bf%d0%be%d1%87%d1%82%d0%b8-1-%d0%bc%d0%bb%d0%bd-%d0%bb%d0%b5%d0%b2%d0%b0-%d1%81%d0%b0-%d0%bf%d0%bb%d0%b0%d1%82%d0%b5%d0%bd%d0%b8-%d1%87%d1%80%d0%b5%d0%b7-%d0%bf%d0%be%d1%81-%d1%82%d0%b5%d1%80/", "text": "Общо 3737 граждани са посетили приходната администрация в областния град по повод подаване на данъчни и осигурителни декларации и уведомления за трудови договори, а 3870 – във връзка със здравния си статус. За 540 клиенти причината е била уточняване на задължения по справки, получени чрез електронната услуга «Справки за задължения». 741 са го направили поради необходимост от регистрация и промени в регистрацията, 458 – за да получат информация по различни въпроси. 1176 са посетили великотърновската дирекция, за да подадат заявление за подаване на документи по електронен път. На 1780 граждани е издаден ПИК /персонален идентификационен код/. Обслужени са били и 67 лица в неравностойно положение, като те използват специален бутон от машината, с който биват обслужени от служител с предимство. За плащане на задължения с карта през ПОС терминал са посетили приходната администрация 659 лица. Гражданите все по-често предпочитат да платят чрез ПОС устройство, заради липсата на такси при извършване на операцията. 974 491,36 лв. данъчно-осигурителни задължения са платени през първите три месеца на годината в приходната агенция във В. Търново чрез ПОС устройство и чрез електронните услуги, които предоставя НАП /виртуален ПОС терминал/. Системата за управление на опашките позволява и стриктен контрол при обслужването на гражданите. Системата автоматично отчита както средното време за изчакване и за обслужване, така и средното време, за което даден инспектор извършва съответната административна услуга.10 минути е средното време за изчакване на клиент през трите месеца, а 11 мин. – за обслужването му в НАП В. Търново. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.02", "title": " Почти 1 млн. лева са платени чрез ПОС терминал за тримесечие в НАП-Велико Търново"}
{"url": "https://trud.bg/%d1%82%d0%be%d1%82%d0%b8-%d0%bf%d1%80%d0%b5%d0%b4%d0%bb%d0%b0%d0%b3%d0%b0-%d0%b4%d0%b5-%d1%80%d0%be%d1%81%d0%b8-%d0%b7%d0%b0-%d1%82%d1%80%d0%b5%d0%bd%d1%8c%d0%be%d1%80/", "text": "Франческо Тоти е близо до поста технически директор на „Рома“. Легендата на клуба към момента изпълнява функцията на спортен директор, но заради редицата промени след освобождаването на Мончи и наставника Еузебио ди Франческо, на „Олимпико“ обмислят редица промени по високите етажи. Според „Кориере дело Спорт“, първата стъпка на Принца на Рим ще бъде да предложи дългогодишния си съотборник Даниеле де Роси за треньор. Ветеранът все още не е приключил с кариерата си, но това може да се случи в края на кампанията, ако се стигне до предложение да поеме „вълците“. Шансовете настоящият наставник Клаудио Раниери да остане и за новата кампания значително намаляха след слабото представяне под негово ръководство. През уикенда „Рома“ падна тежко от „Наполи“ с 1:4 у дома.", "date": "2019.04.02", "title": " Тоти предлага Де Роси за треньор"}
{"url": "https://trud.bg/%d0%ba%d0%b0%d1%80%d0%b0%d0%ba%d0%b0%d1%87%d0%b0%d0%bd%d0%be%d0%b2-%d1%86%d0%b5%d0%bd%d0%be%d0%b2%d0%b0%d1%82%d0%b0-%d1%80%d0%b0%d0%bc%d0%ba%d0%b0-%d0%b7%d0%b0-%d1%84-16-%d1%89%d0%b5-%d0%b1%d1%8a/", "text": "Mинистърът на отбраната Красимир Каракачанов заяви пред   че до десетина години съветската техника във ВВС ще бъде свалена от въоръжение с оглед на придобиването на новите Ф-16. Той прогнозира, че изтребителите МиГ-29 ще бъдат приземени през 2027-2028 г., а щурмовиците Су-25 – до 2030 г. Каракачанов заяви, че с промяната на статута на Висшето военновъздушно училище в Долна Митрополия ще се позволи привличането на чуждестранни студенти по примера на Военноморското училище във Варна. Промяната на статута на Военновъздушното училище в Долна Митрополия ще помогне да се обучават и частни студенти по примера на Военноморското училище във Варна, заяви Красимир Каракачанов. По думите му, преподаватели или ще се създадат, или ще бъдат привлечени към учебното заведение, където ще се подготвят пилоти както за военната, така и за цивилната авиация. С оглед на придобиването на нови самолети за Българските ВВС, училището ще може да стане регионален център за обучение на пилоти. „Може да имаме студенти и от натовски, и от ненатовски държави, които имат подобна техника“, каза той. Ценовата рамка за Ф-16 и оборудването към тях, която предстои да бъде одобрена от Конгреса на САЩ, ще бъде малко по-голяма от отделената от българското правителство сума, предупреди Каракачанов с уговорката, че това е стандартна практика, за да се покриват неочаквани разходи, без те да се налага да бъда одобрявани от Конгреса. Първо ще бъдат доставени осем броя Ф-16, след което още осем, за да се състави цяла ескадрила, обясни Каракачанов. Прогнозната дата за сваляне от въоръжение на настоящите изтребители МиГ-29 на ВВС е 2027-2028 г., а на щурмовиците Су-25 – до 2030 г. Каракачанов повтори позицията си, че Обединените патриоти трябва да се явят заедно на европейските избори май месец. По думите му, кандидатът на ВМРО Ангел Джамбазки за евродепутат са съвсем реални. Достатъчно остра е реакцията на българското правителство на думите на турския външен министър за Закона за вероизповеданията, а позицията на Турското външно министерство от днес е на практика извинение, заяви Каракачанов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.02", "title": " Каракачанов: Ценовата рамка за Ф-16 ще бъде малко по-голяма от отделената от българското правителство сума"}
{"url": "https://trud.bg/%d0%b7%d0%b0-6-%d0%bc%d0%b0%d0%b9-%d0%b0%d1%80%d0%bc%d0%b8%d1%8f%d1%82%d0%b0-%d1%81-%d0%b2%d0%be%d0%b5%d0%bd%d0%bd%d0%be%d0%b2%d1%8a%d0%b7%d0%b4%d1%83%d1%88%d0%bd%d0%be-%d1%83%d1%87%d0%b8%d0%bb%d0%b8/", "text": "За парада на 6 май трябва да има военновъздушно училище. Това обяви премиерът Бойко Борисов по време на посещението си във факултет “Авиационен”, който в момента е част от Националния военен университет “Васил Левски” във Велико Търново. Намеренията са да бъде възстановено военновъздушното училище в Долна Митрополия. Това може да стане с промяна на статута на факултета, а намеренията са той да се развие във висше военновъздушно училище. Борисов обясни, че това може да стане и обясни накратко процедурата – Министерство на отбраната подава искане за акредитация, което трябва да получи подкрепата на МОН, да мине през решение на Министерски съвет и да бъде гласувано от Народното събрание. Мнението на Борисов е, че процедурата може напълно да бъде мината и за празника на военните, “на парада на 6 май” армията ни да има и военновъздушно училище. Премиерът заяви, че това е проблем още от 2002 година, и обявява новината не защото “така ми е хрумнало”. Още от години е идентифициран проблемът, при който броят на цивилните училища в България е скочил драстично, а военните училища са се свили до 3-4. По думите на Борисов училището в Долна Митрополия ще подпомогне развитието на региона и усилията на правителството са изцяло за въздигането на Северна България. За това свидетелстват и предстоящите няколко първи копки на АМ “Хемус”. Министърът на отбраната Красимир Каракачанов от своя страна благодари за усилията на правителство и подкрепата, която има за възстановяване на военновъздушното училище. “Каквото сме поискали, това сме получили”, каза Каракачанов. В Долна Митрополия бе и военен №1 ген. Андрей Боцев.", "date": "2019.04.02", "title": " За 6 май армията с военновъздушно училище (обзор)"}
{"url": "https://trud.bg/%d0%bf%d0%be%d0%b6%d0%b0%d1%80-%d0%b3%d0%be%d1%80%d0%b8-%d0%b2-%d1%86%d0%b5%d1%85-%d0%b2-%d1%81%d0%b5%d0%bb%d0%be-%d1%80%d0%be%d0%b3%d0%be%d1%88/", "text": "Голям пожар е избухнал в цех за пелени в село Рогош. Сигналът за инцидента е получен към 17 часа, съобщиха от пловдивската полиция, цитирани от „Дарик“. При инцидента няма пострадали.На мястото са изпратени екипи от огнеборци, които се борят със стихията. Служители на Районното управление на полицията в Труд разследват причините за инцидента. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.02", "title": " Пожар гори в цех в село Рогош"}
{"url": "https://trud.bg/%d0%b2%d0%b0%d1%81%d0%b8%d0%bb-%d0%b2%d0%b5%d0%bb%d0%b5%d0%b2-%d0%b0%d0%b8%d0%ba%d0%b1-%d0%b8%d0%bd%d1%84%d0%be%d1%80%d0%bc%d0%b0%d1%82%d0%b8%d1%86%d0%b8%d1%82%d0%b5-%d0%b2-%d0%b1%d1%8a%d0%bb%d0%b3/", "text": "Завършващите математика, информатика и природо-математически науки имат висока и добра реализация на пазара на труда. Така председателят на УС на Асоциация на индустриалния капитал в България Васил Велев коментира идеята да се въведе задължителна матура по математика. Той припомни пред  , че подобна практика вече съществува по света. Завършващите математика и информатика имат сигурни, добре заплатени работи, заяви Васил Велев. Въвеждането на задължителна матура по математика няма да разреши проблема, но ще спомогне за облекчаването му, допълни той. „Има дълъг списък на професии с липси на пазара на труда, но високоплатените работни места са на тези, които завършват математика, инженерство, природо-математически науки“, каза Велев. Матурата по математика ще помогне да се разкрият заложбите на завършващите в тези сфери, както и въвеждането на извънкласни форми на обучение по наука и техника в училище. Васил Велев припомни, че такъв задължителен изпит по математика съществува на множество места по света. „Това е полезно не само за бизнеса, но и за личностното развитие на хората“, допълни той. Информатиците в България получават повече от колегите си в Европа, изтъкна Велев. Той напомни, че по-големите компании са поели известна образователна функция.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.02", "title": " Васил Велев, АИКБ: Информатиците в България получават повече от колегите си в Европа"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b0%d0%bd%d0%b3%d0%b5%d0%bb%d0%ba%d0%be%d0%b2%d0%b0-%d0%b2-%d1%81%d0%b5%d0%b2%d0%b8%d0%bb%d1%8f-%d0%b1%d1%8a%d0%bb%d0%b3%d0%b0%d1%80%d0%b8%d1%8f/", "text": "България е сред страните с огромен потенциал за инвестиции в туризма, който предстои да бъде открит от бизнеса, и ние ще насърчим този интерес. Това заяви в Севиля министърът на туризма Николина Ангелкова пред участниците в диалога на лидерите на световния туризъм – едно от водещите събития на 19-ата Глобална среща на върха на Световния съвет за пътувания и туризъм (WTTC). Форумът се провежда от 2 до 4 април 2019 г. под надслов Визионери в туристическия сектор (Changemakers), съобщават от Министерството на туризма. Диалогът на лидерите бе посветен на добрите практики за максимално привличане на инвестиции към туристическите дестинации чрез подобряване на бизнес средата, така че да се осигури дългосрочен устойчив растеж и конкурентоспособност на сектора. В изказването си министър Ангелкова обърна внимание, че през последните няколко години българският туризъм отбелязва значително нарастване на туристическите посещения и постъпленията от тях. През 2018 г. в страната са отчетени близо 9,3 млн. визити на чуждестранни туристи, като за последните 4 години е отбелязан 31% ръст на такива посещения, а приходите от тях са се увеличили с 34 на сто. В българската туристическа индустрия работят над 26 хил. фирми. Секторът заедно със сродните му индустрии генерира 11.7% от БВП на страната и беше издигнат от правителството в национален приоритет, посочи министър Ангелкова. Тя подчерта, че още от създаването си като самостоятелна институция в края на 2014 г. Министерството на туризма насърчава привличането на инвестиции за устойчиво и балансирано развитие на отрасъла на национално, регионално и местно ниво. В това отношение България има ред конкурентни предимства – най-благоприятен данъчен режим в Европа. Ставката на корпоративния данък е 10% – най-ниската в ЕС. Данъкът върху доходите на физическите лица е фиксиран на 10%. На промишлеността в области с висока безработица данъчната ставка е 0%, а за големите инвестиции са въведени законови насърчения. Работната сила е добре образована, високо квалифицирана, като съставлява над 62 на сто от населението, каза още тя. България има стратегическо географско положение, осигуряващо директен достъп до основни туристически пазари по Черно и Средиземно море, посочи още министър Ангелкова и акцентира, че природните и климатичните условия, заедно с богатото културно-историческо наследство на страната са предпоставка за голямо разнообразие на туристическите услуги през четирите сезона на годината. Тя изтъкна също, че България предлага най-доброто съотношение цена-качество, предлагайки висококачествени туристически продукти на разумна стойност за различни целеви групи, и това е сред силните конкурентни предимства на дестинацията. Най-развитите туристически подсектори в България са морският, рекреационният и планинският туризъм, генериращи 95% от приходите от туристическата ни индустрия. Страната предлага отлични възможности и за културно-исторически туризъм със своите над 40 хил. разкрити артефакта, съобщи министър Ангелкова. Тя допълни, че СПА и балнеотуризмът също имат огромни възможности за развитие в бъдеще. България се нарежда на второ място в Европа по природни минерални ресурси, с около 1600 извора на минерални води.  Министерството на туризма е готово да съдейства за привличане на повече инвеститори в тези направления, както и в предлагането на винен/гурме,  конгресен туризъм и др., за да засили напредъка в регионите. Насърчаването на този бизнес интерес е сред основните приоритети през настоящата година. Предприехме първите стъпки за надграждане на специализирана карта на инвестиционните проекти в туризма, която създадохме, поясни министър Ангелкова. Инициативата визира разнообразни възможности за стартиране на бизнес в един от най-печелившите и устойчиви сектори на нашата икономика. Подготвяме второ издание на картата и нейна дигитална версия. Министерството планира и инвестиционни турове в страната, за да осигури повече информация за българските и чуждестранните предприемачи, стана ясно от изявлението на министъра пред форума. Тя посочи още, че едно от събитията в тази посока е международната конференция за устойчиво привличане на инвестиции в туризма, която ще се проведе в края на месец май 2019 г. в Слънчев бряг. Целта на форума е да повиши осведомеността за инвестиционния потенциал в страната и региона на Югоизточна Европа, а също да обсъди обща визия за справяне с предизвикателства в тази сфера. Министър Ангелкова отправи покана към присъстващите да участват в предстоящото събитие и да се запознаят с разнообразните възможности на България като дестинация. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.02", "title": " Министър Ангелкова в Севиля: България има огромен потенциал за инвестиции в сферата на туризма, който ще промотираме"}
{"url": "https://trud.bg/%d0%b4%d0%b5%d0%bc%d0%be%d0%bd%d0%b8%d0%b7%d0%b8%d1%80%d0%b0%d0%bd%d0%b5%d1%82%d0%be-%d0%bd%d0%b0-%d0%b0%d0%b2%d1%82%d0%be%d1%80%d1%81%d0%ba%d0%be%d1%82%d0%be-%d0%bf%d1%80%d0%b0%d0%b2%d0%be/", "text": "Директивата за авторското право е ключова за дигиталното бъдеще на творческия сектор. Нека уточним, че става дума за творчески индустрии и гилдии, които генерират над 4,5 % от БВП в общността и създават над 12 милиона работни места в ЕС. След успешното гласуване в ЕП предстои формално одобрение на този вот от Европейския съвет през май или в началото на юни, което ще обозначи окончателното приемане на Директивата. Срокът за транспониране на Директивата е обичайният – 2 години, а само за разпоредбите, свързани с прозрачността, срокът ще бъде 3 години, поради необходимостта от повече технологично време за тяхното реализиране. Важното е, че след толкова преговори и мащабни лобистки кампании от страна на технологичните гиганти евродепутатите решиха да въведат законов ред за платформите, които печелят сериозно от рекламен трафик от качено и споделено от потребителите съдържание. Най-важната цел на правоносителите бе тези услуги да загубят фалшивия си статут на „защитени пристанища“, на който се радваха съгласно Директивата за електронни услуги, чл.14, ал.1. Политиците най-сетне осъзнаха факта, че в дейността си въпросните услуги не действат като обикновена инфраструктура за пренос на данни и съобщения, а осъществяват акт на съобщаване до публиката, като предлагат организирано от тях защитено творческо съдържание и без да са поискали разрешение от собствениците на правата – печелят добре за тяхна сметка. Стана ясно и друго – легални услуги като Spotify и Deezer, например, плащат на правоносителите до 18 пъти повече от големите платформи за споделяне на съдържание като YouTube. Този феномен на изкривяване на пазара бе наречен „разлика в стойността“/ Value Gap и беше основен казус за решаване от Директивата. Какво постигна Директивата в тази посока? С приемането на чл. 13 доставчиците на услуги за споделяне на съдържание онлайн бяха правно дефинирани и задължени да искат разрешение от правоносителите за споделеното защитено съдържание в техните мрежи. В противен случай те са вече задължени да блокират достъпа до нерегламентирано съдържание или да свалят това съдържание по добре познатата схема, след получени известия с мотивирано искане за това от страна на правоносителите, както и да не допускат повторното му качване в мрежата. И макар, че бяха приети облекчения и ограничения в действията на Директивата за малките и средни предприятия от технологичния сектор, а именно – за нови платформи или сайтове, които са под 3 години на пазара, с годишен оборот до 10 млн. евро и с до 5 млн. единични посещения месечно, чл. 13 дава увереност, че разликата в стойността може да бъде преодоляна и творците ще получават достойно възнаграждение за онлайн експлоатацията на труда им. Нека отбележа, че Директивата дава инструменти и на потребителите, които качват съдържание, да защитят своите интереси. Предвидени са ясни допълнителни ограничения и изключения, към сега действащите изключения за авторското право, които позволяват на потребителите безпроблемно използване на чуждо защитено съдържание в следните случаи: а) цитиране, критика, обзор;  б) използване за целите на карикатурата, пародията или имитацията. Един от често поставените въпроси в хода на дебата около Директивата бе: Ще доведе ли Директивата за авторското право и сродните му права до ограничения върху хората, които използват интернет?  Нашият коментар е: Напротив, законодателството ще подобри начина, по който използваме интернет и ще помогне на артистите и другите творци да достигнат с музиката и произведенията си до повече фенове. Изявления като „Това ще ликвидира интернет“ или „Това е намеса в свободата на словото“ бяха използвани за пръв път в глобалната мрежа през 1998 г., а както виждате 20 години по-късно интернет все още процъфтявава! Тези изявления трябва да се разглеждат като лишени от факти страхове, подклаждани от големите технологични компании в стремежа им да запазят досегашната несправедлива ситуация, която им позволяваше да се облагодетелстват на гърба на носителите на права. Нека отбележим, че Европейският надзорен орган по защита на данните потвърди изрично, че Директивата няма да създаде опасности за интернет, личните данни и човешките права. Тъжното в тази битка „за“ и „против“ Директивата бе дезинформацията, насочена към младите потребители на услугите за онлайн споделяне на съдържание, тиражирането на откровени лъжи и спекулациите. Дори обръгнали в политиката евродепутати бяха потресени от натиска върху тях. Много бяха възмутени от манипулирането на тийнейджъри в тази битка на Давид срещу Голиат. Чуха се думи като „премината червена линия“ от страна на големите платформи и може би това реши и крайния вот в полза на творците. Справедливата кауза на правоносителите победи въпреки натиска, въпреки похарчените милиони за пропаганда и фалшиви новини, въпреки използването на емоциите и страховете на хората срещу Директивата и демонизирането на авторското право и сродните му права. Интернет ще става все по-интересен В БАМП сме убедени, че интернет ще става все по-интересен и по-забавен за ползване, а потребителите, които качват, ще могат да продължат да го правят с повече правна сигурност, отколкото преди. Дигиталният свят направи творчеството достъпно във всеки един момент, от всякакви устройства и на един клик разстояние. Директивата за авторското право в цифровия единен пазар ще даде допълнителни гаранции за монетизирането на творчеството в дигитална среда. Ще донесе и повече спокойствие за бъдещето на правоносителите в епохата на новите технологии.", "date": "2019.04.02", "title": " Демонизирането на авторското право\t"}
{"url": "https://trud.bg/%d1%85%d0%b0%d0%ba%d0%b5%d1%80%d0%b8-%d0%b2%d0%b7%d1%80%d0%b8%d0%b2%d1%8f%d0%b2%d0%b0%d1%82-%d1%81%d0%b3%d1%80%d0%b0%d0%b4%d0%b8-%d1%87%d1%80%d0%b5%d0%b7-%d1%83%d0%bc%d0%b5%d0%bd/", "text": "Национализацията не е добро решение, а изкупуването означава да възнаградим монополистите Този текст отдавна трябваше да бъде излъчен. Да забие като камбана за компетентните органи, а те да предприемат решителни мерки за защита на държавността. Учени отдавна предупреждават за възможност от терористични актове срещу отделни лица или обекти, дори срещу държави, чрез енергийната система. Преди повече от 10 години американският таблоид Weeky World News алармира как хакери или терористи могат да превърнат домашния ви компютър в бомба и да взривят дома ви; при това – от хиляди километри разстояние. (вж. приложеното факсимиле на публикацията) Възражението, че не всеки има домашен компютър е без значение, след като енергоснабдяването е в частни компании, които монтират свои „умни“ уреди за търговско измерване. Чрез тях, опасността да бъдете взривени реално съществува. Не само за вашия дом, а и за околните сгради, дори за целият град!„Не си мислете, че бушоните могат да ви предпазят от възникването на пожар“, предупреждава Нетанел Рубин – основен докладчик на 33-та Конференция срещу създаването на хаос чрез битовите комуникации (Chaos Communications Congress), състояла се през декември 2016 г. в Хамбург, Германия, съобщава британското специализирано издание The Register (http://www.theregister.co.uk/2017/01/04/smart_metres_ccc/). „Хакери могат да манипулират софтуера на електромера ви и да предизвикат пожар – нещо, което е съвсем лесно, след като „умният“ ви уред е в мрежова връзка.“ (вж. приложената снимка на основния докладчик Нетанел Рубин) Едва ли е нужно пояснение, че „интелигентният“ електромер всъщност е малък компютър. Който го контролира, може да манипулира и софтуера му – факт, добре известен на българските потребители, на които от години, без тяхно знание и съгласие и в нарушения на ЕС препоръки и директиви, ЕРП-та монтират свои „умни“ измервателни уреди. Паролата за вход към софтуера е известна само на ограничен кръг техни служители; така че само лица от ЕРП-та могат да извършват манипулацията. До неотдавна, всички имахме механични (индукционни) електромери, които не могат да се манипулират. Но с отдаване електроснабдяването на чужди фирми, ЕРП-та умишлено демонтират механичните уреди, за да сложат свои, електронни, чрез които драстично да надписват сметките за ток – престъпна практика, която властта изглежда не желае да прекрати. През 2009 г. в Пуерто Рико, измамници, представящи се за инкасатори, пробиват софтуера и в продължение на месеци ограбват 400 милиона долара от потребителите. Това вероятно е станало не без съучастието на лица от енергийните компании и високите етажи на властта. Най-голямо безпокойство обаче предизвиква възможността „умните“ електромери да комуникират с домакинските интелигентни уреди – практика, все по-широко разпространявана в развитите страни. Например, от офиса ви може да включите домашната си пералня или електрическа/газова фурна да приготви вечерята ви, час преди да се приберете у дома. И когато комуналните услуги се разширят до степен, че да образуват общоградски мрежи с интелигентни уреди, за потенциалните терористи това вече е голямо улеснение. „Целостта на електрическата система, на вашия дом, град, и на всичко наоколо, което е под контрола на енергийния ви доставчик, предизвиква сериозна тревога“, предупреждава Рубин. На конференцията той посочи, че повечето „умни“ уреди използват масово разпространените за връзка с интернет-мрежите протоколи GSM и Zigbee, които са несигурни: те са шифровани с алгоритъм за предаване на данни GPRS A5, който – на специалистите от години е известно, че лесно може да бъде пробит. Нападателите могат безжично да свържат всички уреди в даден район към терористичните си бази, след като са пробили идентификационните данни за вход. Така те получават и директен достъп до фирмения софтуер. „Ако атакуващите хакнат вашия електромер, те могат да получат достъп до всички уреди, свързани към електромера. Могат да контролират всеки уред в дома ви от улицата, да отключват брави, да предизвикат късо съединение в електрическата мрежа, могат да направят каквото си искат… Мрежата на „умните“ електромери в сегашното си състояние е изцяло уязвима за нападатели.“ А ако доставките на газ също се измерват с „умен“ уред, опасността да се взриви цял град, дори област, е напълно реална. Отговаряйки на въпроси на участници в конференцията, Рубин съобщи,че в САЩ са демонстрирани експлозии, задействани чрез хакване; но не пожела да посочи коя е организацията, провела експеримента. Въпреки реалната опасност за хората от „умните“ електромери, въпреки императивните разпоредби на ЕС-директиви, които забраняват монтирането им без информираното съгласие на потребителите и то след анализ на цена/полза (сost/benefit) на дългосрочните разходи и доказан икономически ефект за индивидуалния потребител; определени лобисти в Европейския съюз искат да заменят над 70 на сто от електромерите с „умни“. Това ще струва около 45 милиарда евро на европейските потребители. Може ли да отгатнем кои ще бъдат облагодетелствани и какви ще са потенциалните опасности, ако лобистите надделеят и Европейската комисия отмени сегашните, по същество, забранителни разпоредби? След сривовете на енергийната система на Венецуела на 7 март т. г. и в следващите дни, вече няма съмнение, че този вид тероризъм е напълно реален. Според учените, системата вероятно е била атакувана чрез излъчване на свръхмощен електромагнитен импулс, с последици, подобни след взрив на атомна бомба: палежи на електрически подстанции, неспособност на системите да се възстановят; и т.н. Възможност за такива терористични удари притежават само могъщи, технологично обезпечени организации. Къде по-просто е да се атакуват индивиди. У нас отдавна се чуват призиви държавата да възстанови функциите си по доставките и разпределението на енергия, за да се гарантира сигурността на гражданите, стопанските субекти, държавността. Някои ратуват за национализация. Това едва ли е добро решение, защото може да повлече международни съдебни спорове, крайният резултат от които вероятно ще бъде неизгоден за България. Изкупуването пък би означавало да възнаградим монополистите за това, че 14 години ограбват гражданите и обществото. Има друг начин, чрез който да се ликвидира властта им: нарича се конфискация. Правно основание за налагане на подобен акт е Конвенцията на ООН срещу корупцията, ратифицирана от Народното събрание през 2006 г. (ДВ, бр.66/2006), откогато е част от вътрешното ни законодателство (file:///C:/Users/Admin/AppData/Local/Temp/KONVENCIQ_na_Organizaciqta_na_obedinenite_nacii_sresu_korupciqta.pdf) Задължение на държавата, произтичащо от императивните разпоредби на чл. 31 на Конвенцията, е да изземе и конфискува имущество, придобито в резултат на престъпни сделки. А чл. 34 и 35 и др. пък задължават съдебните органи да анулират/прогласят за нищожен такъв договор; да потърсят обезщетение за претърпените вреди, както и да предприемат правни действия срещу лицата, отговорни за причинените щети. За това обаче е необходимо наличието на действително независима и ефективна съдебна власт.", "date": "2019.04.02", "title": " Хакери взривяват сгради чрез “умен” електромер\t"}
{"url": "https://trud.bg/%d1%85%d0%be%d1%80%d0%b0%d1%82%d0%b0-%d1%82%d1%80%d1%8f%d0%b1%d0%b2%d0%b0-%d0%b4%d0%b0-%d0%be%d1%81%d1%8a%d0%b7%d0%bd%d0%b0%d1%8f%d1%82-%d1%87%d0%b5-%d1%84%d0%b8%d1%82%d0%bd%d0%b5%d1%81%d1%8a%d1%82/", "text": "Разговаряме с Паскал Дойчев, собственик на  , за предизвикателствата и развитието на хелтливинг индустрията в България. – Г-н Дойчев, как от строителен и хотелиерски бизнес, се решихте на крачката да инвестирате толкова мащабно във фитнес сектора?  – Често ние тук в България за много неща не успяваме да хванем вълната навреме и изоставаме с месеци, понякога и с години. Затова и за много хора изглеждаше странно и дори налудничаво решението ми да инвестирам в ниша, за която тогава даже не съществуваше търсене на пазара. В последните 10 години хелтливинг тенденцията в световен мащаб е възходящ тренд – все повече хора започнаха да обръщат внимание на това с какво се хранят и да осъзнават, че трябва да се грижат за тялото си, защото то няма вечно да е в перфектна форма и да им служи, ако го неглижират.  Когато създавах първия клуб, в началото беше много трудно. Учихме всичко в движение, но не предполагахме колко всъщност ще ни е трудно да научим хората, какво е това “лайфстайл клуб” и най-вече изобщо си нямахме идея колко усилия и време ще коства, за да променим масовата представа, и да накараме хората да повярват, че фитнесът е начин на живот на всички активни хора.  Колкото до другите бизнеси, те продължават да се развиват паралелно, дори си помагат с „Пулс”, защото осигуряваме на клиентите достъп и преференции до всеки един друг обект от семейството на клуба ни. А от самия „Пулс” пък се роди още един успешен бизнес – първата в страната специализирана детокс и антистрес клиника, намираща се в нашия клубен хотел в Свети Влас. – Конкуренцията плаши ли ви или ви амбицира?  – Амбицира ме, разбира се. Но конкуренцията при нас е различна. Първо, поради причината, че при нас е застъпен принципът на    и ние много държим на него, а това прави разликата между нас и останалите толкова осезаема.Ние все пак сме и инвеститори – строим обектите и те са далеч по-мащабни и с големи спа центрове.  От друга страна, има компании в България, които се позиционират успешно чрез посланието “Ние имаме еди-колко си стотин точки” и масово хората, които нямат опит и за които спортът не е от приоритетите в ежедневието им, се подлъгват по офертите, които им обясняват как срещу 40-50-60 лв на месец могат да ползват тези стотици услуги и точки, а после с разочарование разбират, че зад тези така наречени точки се крият места, които не могат да им предоставят нещо, което да ги заинтригува, задоволи и най-вече задържи. Основният ни принцип в «Пулс» е клубното членство  Така че, не ме плаши,амбицира ме конкуренцията. Те си сверяват часовника по нас, не ние по тях. Можете да го забележите дори само от това колко много зали също въведоха принципа на членство, колко много пуснаха нашите групови занимания, как всяка рекламна кампания, която изкараме, рано или късно се копира или като послание или като стилистика. – И все пак, какво е толкова различното във вашите обекти, освен клубното членство?  – Да започнем от там, че всички наши обекти се помещават в сгради, собственост на холдинга ми, което е атестат за дългосрочно присъствие на пазара. Това са над 30 000 квадрата застроени спортни площи, в които инвестицията е много голяма.  Да преминем към това, че вече много добре знаем какво правим. Написали сме си домашното, както се казва. Ако сега имаше някой, който да ни даде да изчетем 10 тома как се прави всичко стъпка по стъпка, щях да си спестя толкова много пари, време и нерви. Сега вече имаме много опит, който ни дава съвсем друго самочувствие.  Всеки обект е много мислен, специално проектиран с предназначение за спортен клуб, със задълбочен професионален поглед над всеки детайл, независимо дали е силова, кардио, функционална зона, дали говорим за външни или вътрешни площи, за спа центрове, басейни или ако щете за съблекални и паркинги – всичко се планира, изчислява и следва стандарти, които да гарантират комфорта и приятния престой на членовете ни.  Всеки   носи свой характерен почерк откъм дизайнерски решения, но всички до един са оборудвани и обзаведени с последна генерация материали, настилки, уреди и аксесоари, които отговарят на най-високите стандарти в индустрията в цял свят.  Освен това, да не забравяме, че основният движещ фактор в сферата на услугите все още си остава човешкият. Успяхме да изградим екип от треньори, както и висококвалифицирани нутриционисти, рехабилитатори и спа-терапевти. Те непрестанно повишават квалификацията си чрез обучения, които им осигуряваме в лицето гурута, които водим от различни точки на света, за да предадат своето know how. – Доста технологии и услуги сте въвели първи на пазара, как преценявате кое ще работи и кое не? Визионер ли сте или имате правилните съветници?  – Може би се интересувам много и това ми помага да имам не само нюх към правилното, интересното и потенциално печелившото, но и да си представя точно как изглежда, за да може с екипа ми да го създадем. Понякога не знам какъв е пътят да се случи, но имам в главата си крайната картина и с опитния ми екип обикновено я реализираме успешно. Инвестирам непрестанно в маркетинг, технологии и дигитализация, защото това е бъдещето.  За мен е много важно предлаганите услуги да са в крак с времето, по възможност и да го изпреварват минимум по нашите ширини. Текущо, например, работим над създаването на уникален софтуер, който ще направи удоволствието от преживяването в клубовете много по-голямо.  Мениджърите на различните отдели често правят работни пътувания с цел да следим изкъсо най-добрите клубове в света, за да черпим информация от кухнята – техните бази, иновации, организация, услуги, кампании. Всичко ме интересува до най-малък детайл, за да го прекарам през ума си, да го синхронизираме с мисленето на българския потребител и да генерираме хитов продукт или услуга. Поради същата причина посещаваме ежегодно всички големи фитнес изложения в какви ли не точки на света – Европа, Щатите, Китай- и това неминуемо гарантира да сме винаги в час с най-актуалното. – Колко хора сте запалили по хелтливинг културата? Какъв тип са?  – Понастоящем постоянните активни клубни членове на „Пулс” са много, но нашите амбиции са за много повече. Наши целеви клиенти са мъже и жени, на възраст от 20 до 55 години, които осъзнават (осъзнаването става често с наша помощ) нуждата от това да се грижат за себе си – огромна част от тях идват,защото искат да подобрят външния вид, а от там респективно и самочувствието си, доста хора, за да преборят здравословен проблем, още повече да изпуснат парата след тежък работен ден или да се социализират с други клубни членове.  Не знам как ще ви прозвучи, но „Пулс” е реалната социална мрежа.   Когато започнеш да живееш предимно в телефона и компютъра си, присъединяването към „Пулс” ти идва като глътка свеж въздух – живи хора, много, различни, които споделят преживяване с теб, които те поздравяват, усмихват ти се, имате общи треньори, общи танци, ходите на спортни кампове заедно, на клубни партита, на семинари, на дегустации, на организирани походи в планината, прекарвате безценно време на живи срещи, което колкото и клиширано да звучи, технологиите ни отнемат успешно. Нашите клубове са аналогът на кафенетата и дискотеките, само че тук социализирането е някак си по-естествено, спонтанно и неангажиращо.  Може би е редно да кажа, че нашите клубове не таргетират само професионални спортисти, тъй като те, познавайки грижата за себе си като начин на живот, рано или късно избират най-доброто от предлаганото на пазара и стават клубни членове. Насочени сме не само към хората,които знаят какво е фитнес, но и към тези, които нямат възможност да се движат особено, защото са твърде заети с работа, семейство и всякакъв род ангажименти. Ние им показваме, че могат не само да изглеждат, но и да се чувстват в пъти по-добре, ако посветят час от времето си няколко пъти седмично на себе си. Това са обикновените хора, които работят в корпоративна среда или за себе си и са достатъчно интелигентни, за да осъзнаят, че като се грижат за тялото си, то ще им се отблагодари. Ще се чувстват много по-добре. – Имате маркетингов подход, който може да се определи по-скоро като агресивен. Това ли е печелившата стратегия за привличане на клиенти?  – Често сме смели и провокативни в кампаниите си, използваме голяма наситеност и това всъщност, ни доведе до момента, в който българинът започна да осъзнава, че фитнесът е за всеки. За съжаление в София спортуват едва 5-7% от целия град. Но съм сигурен, че с наша помощ този процент ще се увеличава. – Мислите ли да стартирате франчайз?  – Имаме не едно и две запитвания за франчайз, но за да реализираме такъв, трябва много обстойно да сме проверили възможностите и нагласите на франчайзополучателите да се придържат 100% към нашата политика. В силно развитите страни, веригите, които си заслужава да коментираме, работят в 90% от случаите на този принцип, така че това е един от следващите и ходове за експанзия.  Засега сме се съсредоточили към пълно покритие на София, излизане в още няколко големи града и в няколко точки на Балканите. Обектите ни се откриват един по един, поетапно. В рамките на следващия месец ще открием първия „Пулс” клуб в мол – в Ring Mall, няколко месеца по-късно ще открием внушителен обект в Младост до Бизнес Парк. В проект на реализация са и още два клуба, за които ще си запазя правото да ви разкажа малко понатам. – За финал – типично по български, да завършим с нещо малко негативно. Какво спъва подобен бизнес като вашия. И, разбира се, какво си пожелавате да се промени?  – Много неща го спъват, като всеки бизнес. Няма да задълбаваме в тази посока, но се надявам да ме разберете правилно, какво ви казвам с това, какво си пожелавам да се промени – иска ми се политиците вече да прозрат, че физическото здраве на населението пряко касае просперитета на държавата и да започнат да правят постъпки в посока да осигурят възможност на всеки човек да се грижи за себе си.  А хората, от своя страна, да си отворят очите за това, че в този живот имат това едничко тяло и този ум и ако те не си обръщат внимание, друг не може да го направи вместо тях. Стресът е бичът на нашето поколение, а „Пулс” е антистрес хапчето, от което всеки един от нас има нужда. Pulse Fitness & Spa е създаден през 2012 г. За 7 години Pulse изгражда 10 клуба на обща площ от 32,000 кв. м. в София, Пловдив, Свети Влас и Банско. Към края на 2018 г. за клиентите на фитнес „Pulse“ се грижат над 120 сертифицирани инструктори и треньори. Pulse Fitness & Spa е първата фитнес верига в България, построена изцяло на принципа на клубното членство. Клубното членство дава пълен и комплексен достъп до всички услуги – специализираните кардио, силови и спа зони, груповите занимания и тренировките с личен инструктор.", "date": "2019.04.02", "title": " Хората трябва да осъзнаят, че фитнесът е за всеки\t"}
{"url": "https://trud.bg/%d0%bc%d0%b5%d1%81%d0%b8-%d0%bf%d0%b5%d1%87%d0%b5%d0%bb%d0%b8-%d0%bf%d0%be%d0%b2%d0%b5%d1%87%d0%b5-%d0%be%d1%82-%d1%80%d0%be%d0%bd%d0%b0%d0%bb%d0%b4%d0%be/", "text": "Лионел Меси от „Барселона“ печели най-много пари в света сред футболистите. Това изчисли авторитетното издание „Франс Футбол“. Според него аржентинецът изкарва годишно по 130 млн. евро преди облагането с данъци. Втората позиция заема големият му конкурент Кристиано Роналдо. Португалецът прибира с 27 млн. по-малко -113 млн. евро. При него обаче се наблюдава ръст. Кристиано получава с 10 млн. повече, след като напусна „Реал“ в посока „Ювентус“. Тройката допълва Неймар от ПСЖ с 91,5 милиона. В Топ 5 са играчи от испанската Ла Лига. Става въпрос за Антоан Гризман от „Атлетико“ (Мадрид) с 44 млн. евро и Гарет Бейл от „Реал“ с 40,2 млн.. В крайната сума попадат всички легални доходи на играчите – заплати, спонсорски договори, бонуси от представянето и други източници. Сред треньорите №1 по пари е Диего Симеоне от „Атлетико“. Чоло получава от „дюшекчиите“ по 41 млн. евро на сезон. Аржентинецът е начело на клуба от 2011 година, а договорът му беше подновен през февруари до лятото на 2022-ра. На второ място в тази класация е поставен Жозе Моуриньо, който преди да бъде уволнен от „Манчестър Юнайтед“, е получавал по 31 млн. евро на сезон. Третото място се заема от… Тиери Анри. За два месеца начело на „Монако“ легендарният бивш нападател на „Арсенал“ е получил 25,5 млн. евро. В Топ 5 са Хосеп Гуардиола („Манчестър Сити“) и Ернесто Валверде („Барселона). Двамата получават съответно по 24 и 23 млн. евро годишно.", "date": "2019.04.02", "title": " Меси печели повече от Роналдо"}
{"url": "https://trud.bg/%d0%b2%d0%b8%d1%86%d0%b5%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%bc%d0%b0%d1%80%d0%b8%d1%8f%d0%bd%d0%b0-%d0%bd%d0%b8%d0%ba%d0%be%d0%bb%d0%be%d0%b2%d0%b0-%d0%ba%d0%be%d1%80%d0%bf/", "text": "“Корпоративната социална отговорност и опазването на околната среда са дълг на всяка модерна компания, която трябва да работи в синхрон с местните власти и институциите, за да се постигнат добри резултати в интерес на общността.“ Това заяви заместник министър-председателят по икономическата и демографската политика Марияна Николова по време на посещението си в най-голямата компания за открит добив и преработка на медни руди в България “Асарел-Медет” АД. Тя поздрави ръководството за усилията и направените инвестиции в съвременните и модерните технологии.  Вицепремиерът Николова призова мениджмънта на предприятието и занапред да продължи с политиките си на отговорност към жителите на община Панагюрище и региона. Марияна Николова беше придружена от дванадесетокласници и единадесетокласници от паралелките за дуално обучение от Професионалната гимназия по индустриалните технологии, мениджмънт и туризъм в Панагюрище. 51 младежи се обучават по два или три работни дни седмично в реална работна среда в компанията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.02", "title": " Вицепремиерът Марияна Николова: Корпоративната социална отговорност и опазването на околната среда са дълг на всяка модерна компания"}
{"url": "https://trud.bg/%d1%82%d0%b8%d0%bc%d0%be%d1%88%d0%b5%d0%bd%d0%ba%d0%be-%d0%b7%d0%b0-%d0%b8%d0%b7%d0%b1%d0%be%d1%80%d0%b8%d1%82%d0%b5-%d0%b2-%d1%83%d0%ba%d1%80%d0%b0%d0%b9%d0%bd%d0%b0-%d1%80%d0%b5%d0%b7%d1%83%d0%bb/", "text": "Класиралият се на трето място кандидат за президент на Украйна Юлия Тимошенко зави, че резултатите на действащия държавен глава Петро Порошенко са фалшифицирани, предаде ТАСС. „Мога твърдо да кажа, че те не просто са фалшифицирани, а направо изкривени“, каза тя на пресконференция, на която осъди „мръсните технологии“. „Една от тези технологии е регистрирането на 39 кандидати, за да се разхвърлят гласовете и за да има шанс Порошенко да стигне до втори тур“, подчерта бившата украинска премиерка. На първия кръг от изборите в неделя Тимошенко получи малко над 13% от гласовете. На балотаж на 21 април срещу Порошенко (16%) ще се изправи комикът Володимир Зеленски, който получи най-голяма подкрепа – 30 на сто. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.02", "title": " Тимошенко за изборите в Украйна: Резултатите на Порошенко са фалшифицирани"}
{"url": "https://trud.bg/%d1%81%d1%82%d1%80%d0%b0%d0%bd%d0%b4%d0%b6%d0%b0%d0%bd%d1%81%d0%ba%d0%b8%d1%8f%d1%82-%d0%bc%d0%b0%d0%bd%d0%be%d0%b2-%d0%bc%d0%b5%d0%b4-%d0%b2%d0%b5%d1%87%d0%b5-%d0%b5-%d1%81%d1%8a%d1%81-%d0%b7%d0%b0/", "text": "Осми хранителен продукт от България беше включен от Европейската комисия в списъка със защитени наименования за произход на Европейския съюз –  Странджанският манов мед, съобщиха от пресцентъра на Европейската комисия. Продуктът „Странджански манов мед“ , наричан още „Maнов мед от Странджа“, е с тъмнокафяв цвят и се добива в района на Странджа, който е част от мрежата от защитени зони в ЕС „Натура 2000“, обясняват от Брюксел. Пчеларството отдавна е важен поминък в региона, доказателство за което са още съществуващи тръвни и дънери с пчели, които датират от края на 19 век. Комисарят по земеделие и развитие на селските райони Фил Хоган и комисарят по цифровата икономика и цифровото общество Мария Габриел ще връчат официално утре сертификата за вписването на Манол Тодоров, председател на пчеларско сдружение „Странджански манов мед“ и Елка Божилова, представител на Министерството на земеделието, храните и горите на Република България. Странджанският манов мед ще се присъедини към повече от 1445 други продукти, които вече са защитени в базата данни.", "date": "2019.04.02", "title": " Странджанският манов мед вече е със защитено наименование за произход в ЕС"}
{"url": "https://trud.bg/%d0%b8%d0%b3%d1%80%d0%b0-%d0%bd%d0%b0-%d0%bd%d0%b5%d1%80%d0%b2%d0%b8-%d0%b2-%d1%80%d0%b0%d0%b7%d0%b3%d1%80%d0%b0%d0%b4/", "text": "С всеки изминал час играта на нерви между Лудогорец“ и ЦСКА се засилва. Лидерите в Първа професионална лига се срещат в четвъртфинал за Купата на България, а който спечели, веднага става фаворит №1 за трофея. Двамата треньори Стойчо Стоев и Любо Пенев „кръстосаха шпаги“ първо пред медиите и на няколкостотин километра разстояние. Треньорът на „Лудогорец“ бързо захапа „червените“. „В момента ЦСКА е в по-добро спортно-техническо състояние от „Левски“, но това не означава, че е по-добър“, рече специалистът, който работи и на „Герена“. Стоев не говори за съдията Николай Йорданов, с когото „зелените“ още нямат загуба. Пенев беше предпазлив, но хаплив с изказването си. „Интересно назначение на БФС – рече Ел Голеадор. – Гледал съм двубои на ЦСКА в Разград и отборът не завършва в пълен състав. Дано всичко се реши чрез футбол.“ Двамата треньори са категорични, че трудно могат да се изненадат. „Искам да изглеждаме по-добре срещу един сериозен опонент – коментира Стоев. – Атмосферата ще предразположи към хубав футбол и хората да останат доволни. Когато се срещнат два сериозни отбора, понякога футболът остава в периферията. При нас водещо е винаги как ние се представяме. „Лудогорец“ е свикнал във всякаква обстановка. Съгласен съм с Любо Пенев, че двата мача, които ни предстоят са шампионски.“ „ Съперникът ни има силни страни, но няма да ги коментирам пред медиите – отвърна Ел Голеадор. – Това са джокери, които няма да дам на колегата. Познавам стила и футболистите на „Лудогорец“. Отборът е с нов треньор и промените се виждат. С нагласа сме да спечелим мача.“ Любо Пенев хвърли и стреличка по своя предшественик Нестор Ел Маестро. В два мача сърбинът с английски паспорт не успя да победи „Лудогорец“ – 0:1 в Разград и 1:1 в София за първенство. „Очевадно е, че имаме различни виждания за футбола – каза Любо по адрес на тактиката на Ел Маестро. – ЦСКА е със същите футболисти, които сега играят отлично. Виждам, че и публиката започна да се връща на стадиона. Увеличава се и подкрепата е голяма.“ ЦСКА със сигурност ще се радва на сериозна подкрепа в Разград. Стана традиция на гостуваният на „червените“ да има повече фенове на тима, отколкото на домакинствата на „Българска армия“. Най-сериозният пример е 3:1 срещу „Етър“, където половината стадион беше изпълнен с армейски запалянковци. „ Лудогорец“ гарантира, че е взел всички мерки, за да не се стигне до ексцесии. Фенове с артикули на ЦСКА ще бъдат допускани само в сектора за гости. Касата за гостуващата агитка ще отвори в 12 ч, а мачът е от 18,30 ч. „Лудогорец“ призова абсолютно всички на стадиона да оказват съдействие на стюардите при проверката на входовете. Освен това всеки трябва да носи документ за самоличност, а децата – декларация за малолетни и техния придружител.", "date": "2019.04.02", "title": " Игра на нерви в Разград"}
{"url": "https://trud.bg/%d0%b2%d0%b7%d1%80%d0%b8%d0%b2-%d0%b8%d0%b7%d0%b1%d1%83%d1%85%d0%bd%d0%b0-%d0%b2%d1%8a%d0%b2-%d0%b2%d0%be%d0%b5%d0%bd%d0%bd%d0%b0%d1%82%d0%b0-%d0%b0%d0%ba%d0%b0%d0%b4%d0%b5%d0%bc%d0%b8%d1%8f-%d0%b2/", "text": "Във Военнокосмическата академия „А.Ф.Можайски“ в Санкт Петербург е избухнала експлозия, съобщава РИА Новости по данни на представител на службите за спешна помощ в региона. Според събеседника на агенцията, четири кадети са пострадали. Засега все още няма официално потвърждение от академията на тази информация, информират РИА Новости и БГНЕС. Стълбището се е срутило, като на третия етаж са блокирани 15 души. Военнокосмическата академия“ А.Ф. Можайски“ е един от най-големите военни университети в Русия. Академията обучава служители на ВВС и други видове и клонове на въоръжените сили, както и федерални органи на изпълнителната власт. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.02", "title": " Взрив избухна във Военната академия в Санкт Петербург, има ранени (ВИДЕО и СНИМКИ)"}
{"url": "https://trud.bg/%d0%b2%d0%b0%d1%80%d0%bd%d0%b0-%d0%bf%d1%80%d0%b8%d0%b5%d0%bc%d0%b0-%d0%b4%d0%b2%d0%b5-%d0%bc%d0%b5%d0%b6%d0%b4%d1%83%d0%bd%d0%b0%d1%80%d0%be%d0%b4%d0%bd%d0%b8-%d0%b2%d0%b5%d1%82%d1%80%d0%be%d1%85/", "text": "Две ветроходни регати за килови яхти с участието на екипажи от държави от Черноморския регион ще се проведат във Варна в началото на лятото на 2019 г. Те  ще допълнят богатата  програма на града в годината, в която Варна е Европейски град на спорта. VI международна ветроходна регата „Варна Ченъл къп 2019”, организирана от Община Варна и яхт клуб „Бавария яхтс” ще открие началото на активния състезателен сезон с атрактивни гонки в канала море – езеро и ще събере яхти от България, Румъния, Украйна и Турция. Събитието ще се проведе в дните около 24 май – Ден на българската просвета и култура и славянската писменост. Месец по-късно Варна ще приеме участниците в набиращото популярност ветроходно състезание International Black sea championship. На 17 и 18 юни жителите и гостите на града ще имат възможност да се насладят на майсторската надпревара между екипажи от черноморските страни. Варна е етапен град от регатата, организирана под патронажа на ветроходната федерация на Турция, обясни Лъчезар Братоев от яхт клуб Бавария яхтс Варна. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.02", "title": " Варна приема две международни ветроходни регати за килови яхти"}
{"url": "https://trud.bg/%d0%bf%d1%80%d0%be%d0%b1%d0%b2%d0%b0%d1%82-%d0%b4%d0%b2%d0%b0-%d0%b2%d0%b0%d1%80%d0%b8%d0%b0%d0%bd%d1%82%d0%b0-%d0%b7%d0%b0-%d0%bd%d0%b0%d1%81%d0%bb%d0%b5%d0%b4%d0%bd%d0%b8%d1%86%d0%b8-%d0%bd%d0%b0/", "text": "Преди броени минути приключи заседанието на специализирания състав на Общинския експертен съвет по устройство на територията за разглеждане на проекти за обекти на техническата инфраструктура в разширен състав при дневен ред: Разглеждане на варианти за ограничители на трамвайното трасе на ул. „Граф Игнатиев“ – част от обект „Изграждане, възстановяване и обновяване на публични пространства в Централна градска част на гр. София – зона 2“. Предвид законовото изискване за осигуряване на разграничаване на пешеходното пространство от трамвайното трасе, експертният съвет се спря на два вида ограничителни елементи, единият от които е маркиращ елемент тип “Studs”, а другият вид ограничителен елемент е Тип „Болард“ – лят чугун. Експертният съвет реши, да възложи поръчването на ограничители от двата типа, които да бъдат разположени на терен, като през следващата седмица в периода 8 -13 април, експертите да извършат оглед на място, след което да вземат окончателно решение кой от вариантите ще осигури безопасността на пешеходците. Допълнително бе поискано от „Зелени системи“ да предложат вариант за кашпи, които да бъдат обсъдени и като допълнителен маркиращ елемент. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.02", "title": " Пробват два варианта за наследници на „перките“ по „Графа“"}
{"url": "https://trud.bg/%d1%82%d1%83%d1%80%d1%86%d0%b8%d1%8f-%d0%b4%d1%83%d0%bc%d0%b8%d1%82%d0%b5-%d0%bd%d0%b0-%d1%87%d0%b0%d0%b2%d1%83%d1%88%d0%be%d0%b3%d0%bb%d1%83-%d1%81%d0%b0-%d0%b8%d0%b7%d0%be%d0%bf%d0%b0%d1%87%d0%b5/", "text": "Турция обяви, че думите на министъра на външните работи Мевлют Чавушоглу за българския закон за вероизповеданията са били изопачени от медиите поради неточен превод. Това съобщи БНР. „На приятелството ни не може да бъде навредено с подобни игри. Смятаме, че едни злонамерени кръгове се опитват чрез публикации в българските медии да наранят турско-българското приятелство“, е заявил Хами Аксой със заключението, че то няма да бъде засегнато, защото е върху здрава основа. Според  говорителя на турското външно министерство в речта в Текирдаг е ставало дума за предишен разговор между българския и турския външен министър, в който Чавушоглу е обърнал внимание на международните норми във връзка с поправките в закона. Хами Аксой заяви, че България и Турция имат много близки и добри отношения. По думите му хората с турски произход, живеещи в България, добавят специална стойност към тези връзки. Съседските, приятелски и съюзнически страни спазват принципа за ненамеса във вътрешните си работи, посочи говорителят. Той направи коментара си в отговор на журналистически въпрос в Анкара вчера. Така обяснението дойде след неколдневно напрежение и гневни реакции у нас, протест на ВМРО пред турското посолство, в това число и настояването на премиера Бойко Борисов Турция да се извини на България. Че извинение няма да има, стана ясно по време на петчасовите разговори на Борисов с турския вицепрезидент в Букурещ миналата седмица. Все пак обаче турската страна намери начин и форма да потуши възникналото напрежение между двете страни, а едновременно с това да си спести и извинението. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.02", "title": " Турция: Думите на Чавушоглу са изопачени от медиите поради неточен превод"}
{"url": "https://trud.bg/%d0%b8%d0%ba%d0%b0%d1%80%d0%b4%d0%b8-%d1%82%d0%b8%d1%82%d1%83%d0%bb%d1%8f%d1%80-%d1%81%d1%80%d0%b5%d1%89%d1%83-%d0%b4%d0%b6%d0%b5%d0%bd%d0%be%d0%b0/", "text": "Мауро Икарди излиза титуляр за „Интер“ срещу „Дженоа“. Това обяви треньорът на „нерадзурите“ Лучано Спалечи. Тотална промяна претърпяха събитията с доскорошния капитан на тима. След като през уикенда той еднолично реши да не участва в мача с „Лацио“ (0:1) и обяви, че си заминава за Аржентина, сега нападателят се оказа в Милано и дори ще играе в следващия мач. „За нас той е по-ценен от Лионел Меси и Кристиано Роналдо взети заедно“, каза Спалети.  Най-голямата фенска фракция на „Интер“ “Курва Норд” пък разпространи декларация, че вече не счита аржентинеца за футболист на “нерадзурите”.", "date": "2019.04.02", "title": " Икарди титуляр срещу „Дженоа“"}
{"url": "https://trud.bg/%d0%be%d0%b1%d1%89%d0%be-12-%d0%b3-%d0%b7%d0%b0%d1%82%d0%b2%d0%be%d1%80-%d0%b7%d0%b0-%d0%b4%d0%b2%d0%b0%d0%bc%d0%b0-%d0%bc%d1%8a%d0%b6%d0%b5-%d0%b1%d0%bb%d1%83%d0%b4%d1%81%d1%82%d0%b2%d0%b0%d0%bb/", "text": "Окръжна прокуратура – Кюстендил е постигнала осъдителна присъда спрямо П.А. и Н.Г. по обвинение за извършено от тях престъпление – извършване на блудствени действия с цел да възбудят полово желание без съвкупление по отношение на лице, ненавършило четиринадесетгодишна възраст. Това съобщиха от пресслужбата на държавното обвинение. Подсъдимият А. е от гр. Бобов дол и през пролетта 2015 г. живеел на семейни начала с И.С. в негов имот в града. Заедно с тях жилището се обитавало от общото им дете – Н.С., както и дъщерята на съжителката му – Г.С. (на 13 години към момента на извършването на престъплението). На 25.03.2015 г. на рождения ден на Н.С. в апартамента имало гости, след тръгването на които подсъдимият А. казал на Г.С. да дойде „за малко в хола“. Когато момичето дошло, казал му да се съблече. Детето се уплашило и отказало да го направи. Тогава П.А. приближил Г.С. и започнал да я опипва. Силно притеснена тя успяла да избяга и отишла при майка си в кухнята, като й разказала за случилото се. Последвал скандал между двамата възрастни, като подсъдимият заплашил И.С. да не ходи да се оплаква с полицията, „за да не стане по-лошо“. Поради тази причина жената не посмяла да се обърне към органите на реда. Няколко седмици по-късно – на 12.04.2015 г., подсъдимият П.А. бил заедно с И.С. и децата на гости в с. Яхиново, община Дупница, по случай Великден. Следобед към тях се присъединил и Н.Г., вуйчо на тринадесетгодишната Г.С. Всичките били на маса в двора. По едно време П.А. и Н.Г. влезли в къщата, като единият от тях през прозореца махнал с ръка и направил знак на Г.С. да отиде при тях, което момичето сторило. Това нейно отиване не било забелязано от никой от присъстващите в двора. Влизайки в стаята на първия етаж, Г.С. заварила двамата мъже, които били със свалени панталони, само по долно бельо. П.А. я приближил и въпреки оказаната от нея съпротива свалил дрехите й. Около един час подсъдимите извършвали блудствени действия с малолетното момиче. Свидетел на случващото се станал един от гостите, който през прозореца видял П.А. и Н.Г., както и действията им спрямо Г.С. Мъжът влязъл в къщата, казал на подсъдимите да оставят детето, след което подал сигнал на телефон 112. Съдебното производство се е провело по реда на съкратеното съдебно следствие, при което подсъдимите са признали изцяло фактите по обвинителния акт и направили пълни самопризнания. Двамата са били признати за виновни от съда за извършеното от тях престъпление. На П.А., който е многократно осъждан, е наложено наказание „лишаване от свобода“ за срок от осем години при „строг“ режим на изтърпяване. Другият подсъдим по делото – Н.К., също осъждан, е с наказание четири години „лишаване от свобода“ при „общ“ режим на изтърпяване. Размерът на тези наказания е определен след приложена редукция с 1/3. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.02", "title": " Общо 12 г. затвор за двама мъже, блудствали с малолетно момиче"}
{"url": "https://trud.bg/2000-%d0%b4%d0%b5%d0%ba%d0%b0%d1%80%d0%b0-%d0%b3%d0%be%d1%80%d1%8f%d1%85%d0%b0-%d0%b2-%d0%be%d0%b1%d0%bb%d0%b0%d1%81%d1%82-%d0%bc%d0%be%d0%bd%d1%82%d0%b0%d0%bd%d0%b0/", "text": "Близо 20 пожара бушуваха само за едно денонощие в област Монтана и превърнаха региона в огромно огнище. Пламналите стихии изпепелиха над 2000 дка треви и храсти и няколко стопански постройки. За щастие в огнените бедствия няма пострадали хора, но само преди дни жена загуби живота си в оставен без надзор огън в монтански квартал, а друга едва бе спасена, напомниха от полицията. На 1 април екипите пожарникари и спасители от Монтана са се отзовали на 21 сигнала за огнени инциденти. 1000 дка са горели край село Киселево, 600 дка – край Дългоделци, 130 дка – край Смоляновци. Оставени без надзор огньове са унищожили стопански постройки край Лехчево и Орсоя, но униформените спасили близките сгради. Огън превърнал в огромна факла и голямо дърво във вършечкото село Черкаски, но пожарникарите опазили съседната постройка. „Заради пламтящите треви и храсти на места в региона пътищата изглеждаха като в огнена обсада!”, сигнализираха шофьори, заснели кошмарните гледки. Противопожарната служба още от края на зимата предупреждава за опасността от разрастването на оставени без надзор огньове и дава препоръки за предотвратяване на огнени бедствия, но палежите на боклуци и треви не спират. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.02", "title": " 2000 декара горяха в област Монтана"}
{"url": "https://trud.bg/%d1%81%d1%8a%d0%b4%d0%b5%d0%bd-%d0%b7%d0%b0-%d1%83%d0%b1%d0%b8%d0%b9%d1%81%d1%82%d0%b2%d0%be-%d0%b7%d0%b0%d0%bf%d0%b0%d0%bb%d0%b8-%d0%b6%d0%b8%d0%bb%d0%b8%d1%89%d0%b5%d1%82%d0%be-%d0%bd%d0%b0-%d1%81/", "text": "Шуменец, осъждан за убийство на пенсионерка, е уличен в палеж на жилището на сестра си. 36-годишният Алдин Младенов е бил задържан в полицейското управление, след като залял с бензин и запалил входната врата на апартамент на ул. “Ген. Драгомиров“ в града. Инцидентът станала към 23:15 часа в понеделник, съобщават от полицията. За късмет пожарът бил усетен и спрян до вратата. Алдин живеел в каравана близо до блока на сестра си и същата вечер в „дома му“ имало купон. На спешния телефон 112 постъпил сигнал за нарушаване на нощната тишина и полицаи ходили да въдворяват ред. След като сбирката се разтурила, Алдин отишъл да мъсти на сестра си по свои подбуди и най-вече заради това, че вече не живеел в апартамента. Палежът се разминал със щети по входната врата на жилището на втория етаж, а срещу подпалвачът е образувано досъдебно производство. Като непълнолетен Алдин беше уличен в убийството на 63-годишната Мюневер на ул.“Г.Раковски“ в Шумен и през 2001 г. беше осъден. След като излезе от затвора, продължи с криминални изяви – крал е зеле и билки от кооперативния пазар, забърка се и в хулигански скандал. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.02", "title": " Съден за убийство запали жилището на сестра си"}
{"url": "https://trud.bg/%d0%b4%d0%b8%d0%bc%d0%b8%d1%82%d1%8a%d1%80-%d0%b0%d1%80%d0%b3%d0%b8%d1%80%d0%be%d0%b2-%d0%be%d0%b1%d0%b8%d1%87%d0%b0%d0%bc-%d1%80%d0%be%d0%ba%d0%b0-%d0%b8-%d0%bd%d0%b0%d1%80%d0%be%d0%b4%d0%bd%d0%b0/", "text": "Димитър Аргиров е израснал в артистично семейство, син е на известния български народен певец Илия Аргиров и от дете се занимава с музика и пеене. Развива таланта си в много насоки и успява да съчетае изпълненията на български народни песни и рок музика. Още като дете участва във фолклорни концерти, 15-годишен започва да пее и в рок група, а по-късно става и първият вокал на група „Епизод“ – една от най-известните на времето метъл банди в България.  След емигрирането си в Холандия и после в Италия Димитър Аргиров се занимава предимно с хард рок и хеви метъл. В края на 2013 г. се завръща за постоянно в България и издава няколко албума с народна музика. – Митко, как отбелязваш 10-годишнината от присъствието си на фолклорната сцена?   – 2019-а е много важна за мен, защото се навършват 10 години от издаването на първия ми фолклорен албум „Песните на баща ми” и от официалното ми завръщане на професионалната фолклорна сцена в България. По този случай ще изнеса концерт на 18 април в Културен дом „Искър” – София. Спектакълът се нарича „Пролет в Пирина” и на него ще звучат всички по-известни песни от репертоара на баща ми, Илия Аргиров, както и няколко нови, досега не представяни пред публика. Заедно с мен ще пее и Соня Чакърова – най-новите ни дуети и нейни самостоятелни песни. Ще танцува ансамбъл „Хоро” – София. Всички подробности за концерта са публикувани в официалния ми фейсбук профил. – Как стана връщането ти към народната песен? По-младите не знаят, че ти беше рок-музикант и вокалист на една от първите метъл групи у нас – „Епизод“.  – На практика двата пътя за мен винаги са вървели паралелно. Обичам и двата жанра еднакво, но мога да кажа, че в последно време обръщам повече внимание на фолклора. Но пък всяка година издавам и рок песни, които се приемат много добре от феновете. Естествено, от татко наследих любовта към фолклора.  Научих се да разбирам и оценявам народното творчество, което за мен е неоценимо богатство. Това, че съм син на Илия Аргиров, е огромна отговорност към почитателите на фолклора у нас и не мога да си позволя грешки или некачествена продукция. За „Епизод” мога да кажа, че това бяха едни от най-хубавите години в живота ми – пътувания, концерти, фенове, купони и огромен натрупан сценичен опит от концертите, които правехме в цялата страна. Благодарен съм на тези години и се чувствам късметлия, че бях певец на тази група. – В Милано си бил дълги години. Какви бяха отношенията между нашенци на чужда земя?  – През 90-те в Милано живеех предимно с българи от Дупница. Бяха толкова много, че самите италианци мислеха, че Дупница е столица на България. Като общност се различавахме от другите. Имаше сплотеност между нас, но в повечето случаи се базираше на интереси. Тогава, както се казва, „имаше далавера” и хората идваха на тълпи в Милано. Беше пълно и с избягали от закона в България, крадци и трафиканти на коли, сводници и какво ли още не. Много момчета проституираха с италиански гейове и изкарваха доста пари. Сега вече всичко е променено – Италия се напълни с чужденци и „далавера” няма за никой. Но пък има условия за трудолюбиви хора, които са решили да търсят по-добър живот там. – Как се съчетават хеви метъл и фолклор? Имаш ли парчета, в които като композитор си миксирал двата стила?  – Имам такива издадени песни и се забавлявам много при аранжирането и записите. През 2014 г. издадох рок версия на песента „Девойко мари хубава”, а в албума с Dimmi Argus има още една фолк-метъл песен. Сега подготвям още една в същия стил, базирана на македонската народна песен – „Павле ми пие ем вино, ем ракия”. Иванина Анчева:  За секс говорим или цинично, или със срам Стресът може да доведе до интимни проблеми и при мъжете, и при жените, убедена е психоложката Иванина Анчева е доктор по психология, специализирала в Санкт-Петербургския държавен университет, Русия. Сертифицирана е по квалификационни програми за работа с ЛГБТИ хора в Холандия и Германия. Обучава се в психотерапевтичния метод психодрама, а към момента работа в Центъра за обществена подкрепа. – Г-жо Анчева, обръщат ли днешните родители достатъчно внимание на сексуалното образование на децата си?  – Зависи от самите родители, от тяхното образование, от социалния им статус. Има родители, които като цяло са много отговорни и обръщат сериозно внимание на сексуалното образование, но има и такива, които смятат тази тема за излишна и мислят, че това някак естествено ще се случи. Някои дори смятат, че говорейки за секс, ще развратят детето и самите възрастни се чувстват неудобно да отварят дума за това. Просто не са готови за подобен разговор. – А кой трябва да ги подготви?  – Има различни варианти – посещение на семинари, социални центрове, информация от интернет. За жалост няма конкретна държавна политика, която да е свързана със сексуалното образование на децата или на родителите. Много е важно възрастните да знаят, че то не започва в пубертета, а още от ранна детска възраст, когато малкото дете трябва да се научи как да се отнася към тялото си. Това е една много специфична тема и на много родители им е трудно да говорят. Те трябва да научат детето на лична хигиена, на уважение към себе си, възприемане на пола и т.н. По същия начин трябва да му предадат и знанията за сексуалния контакт, включително и за раждането. Едно малко дете на 5 години, ако майка му е бременна, е добре да знае, че в корема й има специална торбичка, в която се развива бебенцето, но това не е стомахът, а специално място. След 9 месеца то ще излезе на бял свят през специално каналче и майката трябва да обясни, че това не е каналът, от който пишкаме, а е само за бебета, т.е. на детски език да се обясни за какво става въпрос. Погрешно е да се заблуждава детето, че бебетата ги носят щъркелите. Освен теоретично обяснение кое как се случва, го има и чисто моралния момент – да се възпита детето на уважение. Естествено е, че ще се появи чувство на срам, когато то навлезе в 7-8-годишна възраст, но ако още от малко знае за тези неща, ще ги приема за нормални и с времето само ще надгражда своите познания. – Всеки родител си мисли, че детето му се ражда с нормална сексуална ориентация и почти никой не предполага, че може да бъде гей или лесбийка. Какво се случва, когато се сблъска с този проблем?  – Хомосексуалността и бисексуалността не са заболяване и това е важно да се знае. В такива ситуации родителите реагират различно. Някои са достатъчно отворени и със сигурност не се радват, но го приемат спокойно, търсят повече информация и основните им притеснения са насочени към това дали детето им ще бъде щастливо, ще може ли да си намери партньор, дали ще го обиждат в училище, ще има ли проблеми в работата. Има родители, които минават през самообвинения, вина, срам, някои дори проявяват агресия към детето. Понякога първичната реакция може да е много емоционална, защото се налага родителят да се раздели със своите представи, мечти и надежди за бъдещето на наследника си. От тук насетне започва един процес на приемане, който може да отнеме много време. При други нещата се приемат за естествени. Случва се родители да търсят консултация с психолог или психиатър, интересуват се дали това не е болест, която може да се излекува и т.н. – Случва ли се да променят отношението към детето си?  – Да, но аз винаги обяснявам, че това не значи, че детето се е променило изведнъж, то просто се е родило такова. Има теории, според които различната сексуалност е в резултат на преживяна травма, но дори и тогава тази различна сексуална ориентация не го променя в момента на признаването. Синът или дъщеря ви, не се променят, когато ви казват, че са „гей“, променя се вашето възприятие за тях. Но за съжаление част от родителите променят отношението си и това е свързано с техните предразсъдъци, стереотипи, липса на информираност. Това децата го преживяват изключително тежко, защото се чувстват отхвърлени и неразбрани. – Как начинът ни на живот влияе върху нашето полово общуване?  – През последните години много се промениха ценностите в обществото. Ако допреди 100 години са били характерни уредените бракове, сега бракът е много несъстоятелен и много хора предпочитат да не го сключват, много двойки се разделят. Като цяло стресът се отразява както на психическото, така и на физическото ни състояние. Това може да доведе до проблеми с ерекцията и/или еякулацията при мъжете, липса на оргазъм при жените или въобще липса на желание за секс. И още в новия брой на „Жълт Труд“… „Жертвата“ на Кобрата вилняла с негов приятел след целувката Стефан Илчев искал да бъде зъболекар Светлана Гущерова готова за второ дете Райна зарязва пеенето Коцето създава продуцентска компания Барбра Стрейзънд премахва буква от името си Искаме ли всъщност да живеем 1000 години?  От принц Батенберг става граф заради певица Новото лице на граф Дракула От 20 години у нас глухотата не е присъда  АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.02", "title": " Димитър Аргиров: Обичам рока и народната песен еднакво\t"}
{"url": "https://trud.bg/%d1%85%d0%b2%d0%b0%d0%bd%d0%b0%d1%85%d0%b0-23-%d0%b3%d0%be%d0%b4%d0%b8%d1%88%d0%b5%d0%bd-%d1%82%d1%83%d1%80%d1%87%d0%b8%d0%bd-%d0%b8%d0%b7%d0%b1%d1%8f%d0%b3%d0%b0%d0%bb-%d0%be%d1%82-%d0%b0%d0%b2/", "text": "Гранични полицаи задържаха на ГКПП Калотина 23-годишен чужденец, избягал от австрийски затвор, съобщиха от пресслужбата на МВР. Вчера на пункта за влизане в България с автобус пристигнал чужд гражданин, който представил за обработка австрийски паспорт. Пътникът бил с брада, но граничният полицай, извършващ паспортния контрол, установил разликата със снимката от паспорта. Мъжът бил отведен за допълнителна проверка на втора линия. При опит да бъде идентифициран в системата АФИС, пътникът блъснал в земята и повредил единия от четците за пръстови отпечатъци към системата. Последвало задържането на мъжа, който заявил пред граничните служители, че е 23-годишен турски гражданин. Казал истинското си име и признал, че ползва документите на братовчед си. Граничните полицаи от ГКПП „Калотина“ поискали съдействие от австрийските власти. Пристигналите биометрични данни са сравнени и анализирани с тези на пътника. Установено е, че мъжът е австрийски гражданин от турски произход, избягал от австрийски затвор през август 2018 г. Към настоящия момент се издирва от австрийските власти за тежка телесна повреда, квалифициран случай на изнудване и незаконно проникване в частна собственост. По случая в ГПУ – Калотина е образувано досъдебно производство, уведомена е районната прокуратура в Сливница. На 23 – годишния чужденец е повдигнато обвинение за повреждане на държавно имущество и опит за незаконно влизане в страната с чужд документ за самоличност. Работата по случая продължава под ръководството на прокуратурата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.02", "title": " Хванаха 23-годишен турчин, избягал от австрийски затвор\t"}
{"url": "https://trud.bg/%d0%bf%d0%be%d0%b6%d0%b0%d1%80%d0%bd%d0%b8%d0%ba%d0%b0%d1%80%d0%b8-%d1%81%d0%bf%d0%b0%d1%81%d0%b8%d1%85%d0%b0-%d0%bf%d0%b0%d0%b4%d0%bd%d0%b0%d0%bb%d0%b0-%d0%b2-%d0%ba%d0%b0%d0%bd%d0%b0%d0%bb-%d0%b6/", "text": "Пожарникари от Нова Загора спасиха жена, паднала в канал на ул.“Никола Койчев“ в града. Съобщение за инцидента е получено в 16,30 ч. на 1 април. За случая са информирали граждани, които чули виковете за помощ на пострадалата. На място е бил изпратен екип от трима души, които са извадили жената. Линейка на спешния център я откарал за оказване на медицинска помощ. От полицията съобщиха, че 51-годишната жена е в добро състояние. Имала е психични страдания, които вероятно са довели до инцидента. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.02", "title": " Пожарникари спасиха паднала в канал жена"}
{"url": "https://trud.bg/%d0%bd%d0%b0%d0%bf-%d0%bf%d1%80%d0%be%d0%b2%d0%b5%d1%80%d1%8f%d0%b2%d0%b0-%d1%82%d1%8a%d1%80%d0%b3%d0%be%d0%b2%d1%86%d0%b8%d1%82%d0%b5-%d0%b7%d0%b0-%d0%bd%d0%be%d0%b2%d0%b8%d1%82%d0%b5-%d0%ba%d0%b0/", "text": "Инспекторите на НАП започнаха проверки в търговските обекти за спазването на последните изисквания към касовите бележки и подаването на данни за продажбите. От вчера всяка регистрирана по ДДС фирма, която не използва софтуер за управление на продажбите трябва да отпечатва на касовите си бележки QR код, а фискалното устройство да изпраща данни в НАП за всеки фискален бон в реално време, напомниха от приходната агенция. Нерегистрираните по ДДС имат срок до края на юни, а използващите софтуер за продажбите до края на септември, в който да приведат дейността си в съответствие с новите правила. Потребителите вече могат да проверят дали касовата им бележка е истинска с обновеното мобилно приложение на НАП, достъпно безплатно за устройства с операционни системи IOS и Андроид. Приложението позволява и регистрация на фискални бонове в лотарията на НАП с голяма награда 50 000 лв. До момента 135 000 фискални устройства и принтери вече отговарят на новите изисквания, като броят им е дори по-голям от първоначалните очаквания, допълват от НАП. „Проверките във всеки обект на регистрирано по ДДС лице от вчера имат за цел да установят дали касовият апарат е сменен и ако не е, използва ли се в обекта софтуер за управление на продажбите“ каза по повод на контролните мерки на НАП Спас Шишков, директор на „Фискален контрол“.", "date": "2019.04.02", "title": " НАП проверява търговците за новите касови апарати\t"}
{"url": "https://trud.bg/%d0%ba%d1%80%d0%b8%d0%bc%d0%b8%d0%bd%d0%b0%d0%bb%d0%bd%d0%b8%d1%82%d0%b5-%d0%bf%d1%80%d0%b5%d1%81%d1%82%d1%8a%d0%bf%d0%bb%d0%b5%d0%bd%d0%b8%d1%8f-%d0%b2-%d1%81%d0%be%d1%84%d0%b8%d1%8f-%d1%81%d0%b0/", "text": "През изминалата година на територията на столицата са регистрирани 20 133 криминални престъпления – с 9.7% по-малко от предходната година. Наблюдава се спад с 22.3 % на грабежите, с 21.2 % на измамите, с 11.5 % на кражбите, с над 17 % на противозаконните отнемания на автомобили. От СДВР отчитат увеличение с 11.7 % на престъпленията, свързани с производство, притежание и разпространение на наркотици, но предвид характера на този вид престъпления, разкриваемостта е значително висока – 66.4 %. Това показват резултати от работата на СДВР за 2018 година, съобщиха от пресслужбата на МВР. Регистрираните престъпления в икономическата сфера са 2424 (с 12.7 % по-малко от предходната година), като най-голям дял заемат престъпленията против стопанството, следвани от документни престъпления. Анализът сочи, че измамите в сферата на финансово-кредитната система се открояват като престъпления с широк обществен отзвук. През отчетния период бе отбелязан и ангажиментът на СДВР за осигуряване на обществения ред и организация на движението в столицата по време на председателството на Република България на Съвета на ЕС. Създадената организация осигури спокойствието на гражданите и не допусна утежняване на ежедневния ритъм на столицата. Охранителният състав е обезпечил обществения ред по време на 16 644 масови прояви в столицата. Друг акцент в отчета е поставен върху преодоляване на последиците от пътнотранспортния травматизъм. След задълбочен анализ са изготвени интерактивни карти с концентрация на ПТП. Потенциално критичните зони са обезпечени с автоматизирани технически средства при осъществяване на контрола. Проведени са над 240 полицейските операции по т. нар. „широкообхватен контрол“. За установени административни нарушения са санкционирани 29 160 водачи, на 30 522 са наложени глоби по фиш, а на 62 193 нарушители са издадени електронни фишове. В резултат на предприетите превантивни действия се отчита намаление в общия брой на пътните инциденти с 12.7 %. Продължава изпълнението на превантивната програма на дирекцията. В рамките й са учредени 11 детски полицейски управления (ДПУ), проведени са срещи и занятия на теми: “Запознаване с дейността на охранителна полиция“, “Спортно хулиганство“, “Детска полицейска лична защита“ и „Пътна безопасност“. Продължава изграждането на взаимно доверие между полицията и гражданското общество. Администраторите на официалната страница на СДВР в социалната мрежа Фейсбук отчитат над 46 337 последователи. В изпратените хиляди съобщения и публикации, граждани поставят актуални въпроси и се възползват от възможността да сигнализират за проблеми и нарушения или просто да изкажат мнение за работата на полицията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.02", "title": " Криминалните престъпления в София са намалели с близо 10% за година"}
{"url": "https://trud.bg/%d1%83%d1%81%d0%bb%d0%be%d0%b2%d0%bd%d0%b0-%d0%bf%d1%80%d0%b8%d1%81%d1%8a%d0%b4%d0%b0-%d0%b7%d0%b0-%d1%82%d1%8a%d1%80%d0%bd%d0%be%d0%b2%d0%b5%d1%86-%d0%ba%d1%80%d0%b0%d0%bb-%d1%82%d1%80%d0%b8-%d0%b3/", "text": "След одобрено от съда споразумение, постигнато с Районна прокуратура – Велико Търново, наказаха мъж за незаконно присъединяване към електоразпределителната мрежа, в продължение на три години. П.Я. се призна за виновен за това, че в периода от 1 януари 2016 г. до 12 февруари 2019 г. осъществил неправомерно присъединяване към електроразпределителната мрежа на „Електроразпределение Север“ АД, с което създал условия за непълно отчитане на потребената електрическа енергия. За извършеното деяние с нанесени щети на обвиняемия е наложено наказание от четири месеца условно с 3-годишен изпитателен срок, както и глоба от 100 лв. Споразумението има последици на влязла в сила присъда. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.02", "title": " Условна присъда за търновец, крал три години ток"}
{"url": "https://trud.bg/%d1%86%d0%b8%d0%bf%d1%80%d0%b0%d1%81-%d0%be%d1%82-%d0%b8%d1%81%d1%82%d0%be%d1%80%d0%b8%d1%8f-%d0%bd%d0%b0-%d0%b2%d0%be%d0%b9%d0%bd%d0%b8%d1%82%d0%b5-%d0%b8-%d1%80%d0%b0%d0%b7%d0%b4%d0%b5%d0%bb%d0%b5/", "text": "Трябва да тичаме и да бързаме, защото вече изгубихме три десетилетия. Трябва да прескочим всички пропасти, да се опитаме от история на войните и разделението да преминем към сътрудничество и растеж. Това заяви днес гръцкият премиер Алексис Ципрас на съвместна пресконференция в Скопие с премиера на Северна Македония Зоран Заев, предаде агенция МИА Ципрас подчерта, че Гърция ще продължи да подкрепя Северна Македония в усилията й да стане член на Европейския съюз. „Нашето официално посещение днес представлява историческа стъпка напред за Балканите и Европа. Ние сме тук, за да намерим решение и да гледаме напред, да градим мостове вместо стени“, заяви Ципрас. Гръцкият премиер заведе в Скопие 10 министри и много бизнесмени. Той припомни, че преди месеци Гърция беше първата страна, ратифицирала протокола за присъединяване на Северна Македония към НАТО. Също, обяви, че днес двете страни подписват меморандум за разбирателство във връзка с процеса на интеграция на страната в ЕС. „За кратко време направихме големи крачки напред и трябва да продължим така и в бъдеще“, обяви в заключение гръцкият премиер. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.02", "title": " Ципрас: От история на войните и разделението трябва да преминем към сътрудничество и растеж"}
{"url": "https://trud.bg/%d1%86%d1%81%d0%ba%d0%b0-%d0%b1%d0%b5%d0%b7-%d0%b3%d1%80%d0%b5%d1%88%d0%ba%d0%b0-%d1%81%d1%80%d0%b5%d1%89%d1%83-%d0%bb%d1%83%d0%b4%d0%be%d0%b3%d0%be%d1%80%d0%b5%d1%86-%d0%b7%d0%b0/", "text": "„ Лудогорец“ е най-страшният съперник за ЦСКА, но не и в турнира за Купата на България. Два пъти отборите са се срещали един срещу друг – и двата пъти напред са продължавали „червените“. Дебютният дуел за купата се разигра в 2 мача през есента на 2012 година на фаза осминафинал. Тогава тимът на Стойчо Младенов победи с 2:1 в Разград след голове на бразилците Лукас Саша и Мишел Платини. Това бе и първата победа на ЦСКА на този стадион в историята. В реванша на националния стадион „Васил Левски“ се стигна до успех за „Лудогорец“ – 1:0. Почти цял мач „червените“ играха с човек по-малко заради изгонване на Нджонго Присо, но накрая удържаха минималната загуба, която беше със стойност на победа. Вторият сблъсък за купата датира от есента на миналия сезон. ЦСКА спечели с 2:1 на „Българска армия“ след продължение в четвъртфинала, който бе последният мач за 2017 година у нас.", "date": "2019.04.02", "title": " ЦСКА без грешка срещу „Лудогорец“ за купата"}
{"url": "https://trud.bg/%d1%84%d0%be%d0%b9%d0%b5%d1%80%d0%b2%d0%b5%d1%80%d0%ba%d0%b8-%d1%80%d0%b5%d1%82%d1%80%d0%be-%d1%82%d1%80%d0%b0%d0%bc%d0%b2%d0%b0%d0%b9-%d0%b8-%d0%b8%d1%81%d1%82%d0%be%d1%80%d0%b8%d1%87%d0%b5%d1%81/", "text": "Валидираха специална пощенска марка за празника На 3 април София отбелязва 140-годишнината си като столица на България с множество мероприятия, сред които са фойерверки, ретро трамвай и исторически обиколки. От 9 ч. в сряда в храм „Света София“ ще има архиерейска литургия в присъствието на Негово Светейшество Неофит, Митрополит Софийски и Патриарх Български. От 11:00 ч. на ул. „Оборище“ (пл. „Свети Александър Невски“) ще има тържествена церемония по освещаване и връчване на знамена на столични училища с участието на Националната гвардейска част и Гвардейския представителен духов оркестър, в присъствието на Негово Светейшество Неофит. От 16:00 ч. до 18:00 ч. празничен ретро трамвай ще се движи по маршрут: пл. „Възраждане” – бул. „Христо Ботев” – пл. „Македония” – ул. „Алабин” – бул. „Мария Луиза” – Централна гара – бул. „Христо Ботев” – пл. „Възраждане”. Часове на тръгване от пл. „Възраждане” – 16.00 ч., От 16.40 ч. до 17.20 ч. актьори от театър „Сириус“ ще представят куклени етюди и игри с пътниците в трамвая. От 17:00 ч., в галерия на открито в Градска градина започва изложба „Да съградиш столица“. Тя представя интересни и важни моменти от историята на града. На 28 табла са представени архивни материали, които маркират важни исторически събития и различни аспекти от живота на София. От 18.00 ч в Ларгото ще има концерт на Софийския духов оркестър. Празнични илюминации ще има от 20:30 ч. на пл. „Княз Александър I”. На 3 април ще бъде безплатно посещението на Регионален исторически музей – София, Софийската градска художествена галерия, Парк-музей „Врана“ и Зоологическа градина -София. За празника се въвежда организация на движението. От 20.00 часа на днес до приключване на мероприятието утре, се забранява престоят и паркирането на паркинга на пл. “Николай Гяуров“, без да се засягат местата в режим на платено паркиране „служебен абонамент“. Забрана има и на северозападната дъга на пл. “Св. Александър Невски“ между ул. “Оборище“ и ул. “11-ти август“, както и на ул. “Оборище“ между ул. “Г. С. Раковски“ и пл. “Св. Александър Невски“. От 9.00 ч. до приключване на мероприятието утре се забранява влизането на превозни средства по ул. “Оборище“ между ул. “Г. С. Раковски“ и пл. “Св. Александър Невски“, само при необходимост и по преценка на отдел „Пътна полиция“ при СДВР. По повод празника вчера бе валидирана марка по проект на художника Христо Алексиев. Тя съдържа образа на Исус Христос, държащ в ръцете си старинния храм „Света София”, дал днешното име на столицата. По повод годишнината, Столичната община и сайта historikalroutes.bg организират исторически маршрут „Зад фасадите на софийските домове”, представящ културното наследство на София. В маршрута са включени Паметникът на Васил Левски, Галерията за чуждестранно изкуство, храм-паметник „Александър Невски”, базиликата „Света София”, кооперацията „Палата Света София”, Старото руско посолство, Софийската банка, Къщата на Димитър Греков, Къщата с часовника, Старият факултет, Националната художествена академия и къщата на Атанас Буров на ул. „Московска” № 41, сградата на Столична община и др. Празничните обиколки на историческите сгради ще се проведат на 4 и 5 април. Най-интересните забележителности в града, свързани с българската литература пък ще бъдат показани по време на обиколки под надслов „Разходки из литературна София“. Тези обиколки ще са всяка събота през април от 13:00 ч. пред павилиона на читалнята в Градската градина. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.02", "title": " Фойерверки, ретро трамвай и исторически обиколки за 140 г. София столица на България\t"}
{"url": "https://trud.bg/%d0%b6%d0%b8%d1%82%d0%b5%d0%bb%d0%b8-%d0%bd%d0%b0-%d1%81%d0%b2%d0%b8%d1%89%d0%be%d0%b2%d1%81%d0%ba%d0%be-%d1%81%d0%b5%d0%bb%d0%be-%d0%b1%d0%bb%d0%b0%d0%b3%d0%be%d0%b4%d0%b0%d1%80%d0%bd%d0%b8-%d0%b7/", "text": "Повече от 30 жители на свищовското село Хаджидимитрово пожелаха да се срещнат с народния представител от ГЕРБ Станислава Стоянова, в рамките на обявената изнесена депутатска приемна. Огромният интерес наложи промяна във формата, при който обичайно протичат срещите. В своеобразното събрание, което се проведе в селото, участваха също председателят на ОбС – Свищов д-р Кристиян Кирилов и кметът на Хаджидимитрово Емил Тодоров. Жителите на населеното място изразиха огромна благодарност за осъществената подмяна на водопровода. Ремонтът бе извършен миналата година със средства от държавния бюджет, в размер на 400 000 лв., отпуснати на два пъти с постановления на Министерски съвет. „Има едно нещо, което аз няма да се уморя да повтарям и то е, че инициативността на местно ниво, далновидното държавно управление, заедно с добрата комуникация между централна и местна власт, дава формулата за бързо и качествено разрешаване на проблемите. Поредният чудесен пример за това е справянето с дългогодишния проблем по водоснабдяването в Хаджидимитрово. Народните представители от ГЕРБ във Великотърновска област, начело с г-н Цветан Цветанов, кметът на община Свищов, председателят на ОбС и кметът на селото, всички ние бяхме ангажирани с този проблем. Днес резултатите са налице, загубите на вода са намалели с почти 10 000 куб. м. на месец, благодарение на което чистата питейна вода достига до домовете на всички жители на селото през цялата година”, коментира народният представител Станислава Стоянова. При поредната си среща с депутата, местните жители споделиха и другия си наболял проблем, за който също се надяват да бъде разрешен – липсата на действаща църква. От три десетилетия старият храм на селото е неизползваем, тъй като сградата се е съборила. Кметът на Хаджидимитрово Емил Тодоров обясни пред съселяните си, че подмяната на водопроводната мрежа е била голямата цел, която си е поставил в началото на мандата и която вече е изпълнена. Другата голяма задача, която сега си поставя е да работи за построяването на нова църква в селото. „Проблемът обаче е, че църквата е била обявена за паметник на културата от национално значение и това забавя изключително много процедурите. Имаме пълната подкрепа и съдействие, както на г-жа Станислава Стоянова като народен представител, така и на местната власт в лицето на председателя на ОбС Свищов Кристиян Кирилов и кмета на община Свищов Генчо Генчев, но става ли дума за паметник на културата процедурите винаги са по-бавни. Въпреки това, няма да се откажа от каузата, напротив – заедно с общинското ръководство и народните представители от ГЕРБ, вече сме придвижили необходимата документация”, заяви кметът Емил Тодоров. Местните жители изказаха и своето задоволство от ремонтираните и преасфалтирани улици в населеното място. Народният представител Станислава Стоянова припомни, че през изминалата година, с постановление на Министерски съвет, бяха отпуснати 500 000 лева за ремонт на силно компрометирани улици в населените места на община Свищов. Средствата бяха разпределени пропорционално между селата, на база брой жители, като така в пътна инфраструктура в Хаджидимитрово са инвестирани 31 500 лв. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.02", "title": " Жители на свищовско село благодарни за решаване на дългогодишен воден проблем\t"}
{"url": "https://trud.bg/%d1%81-%d0%ba%d0%be%d0%bd%d1%86%d0%b5%d1%80%d1%82-%d0%b8-%d0%bc%d0%bd%d0%be%d0%b3%d0%be-%d0%b8%d0%b7%d0%bd%d0%b5%d0%bd%d0%b0%d0%b4%d0%b8-%d0%bf%d0%be%d1%81%d1%82%d0%b0%d0%b2%d1%8f%d0%bc%d0%b5-%d0%bd/", "text": "С музикален концерт и много изненади поставяме началото на кампанията „Чист и зелен Благоевград! От нас зависи!“. Концертът започва в 10.00 часа на 6 април, на площад „Македония“. Прекрасните и талантливи изпълнители от „Престо“ ще зарадват благоевградчани с рок, много настроение и енергия. В 10.30 часа ще бъде официалното откриване на кампанията, когато ще бъде даден и старт на почистването, съобщиха от Община Благоевград. Еко Партнърс, Община Благоевград и магазин Mr.Bricolage подсигуряват материали за голямото почистване, за да улеснят работата на доброволците. Ще има разположени пет шатри из целия град, където ще се раздават чували и ръкавици. В кв. „Еленово“ шатрата ще бъде позиционирана пред Спортен комплекс „Пирин“, в кв. „Струмско“ срещу магазин „Стоми“, а в кв. „Грамада“ пред бившето „Аско Деница“. Шатрата за кв. „Освобождение“ и кв. „Запад“ ще бъде разположена в двора на бившия механотехникум. На площад „Македония“ също ще има разположена шатра за раздаване на материали. Събраните отпадъци следва да бъдат изнесени до най- близките съдове за смесен битов отпадък, а разделно събраните отпадъци до съдовете за разделно събиране. Ангажиментът за извозване на разделно събрания отпадък е на Еко Партнърс, а фирма „Биострой“ ще събира чувалите със събран смесен отпадък. Kампанията „Чист и зелен Благоевград! От нас зависи!” цели да възпита отговорност към опазването на околната среда, любов към природата и нейното съхраняване и поддържане.", "date": "2019.04.02", "title": " С концерт и много изненади поставяме началото на „Чист и зелен Благоевград! От нас зависи!“"}
{"url": "https://trud.bg/%d0%bf%d1%80%d0%be%d0%b4%d1%8a%d0%bb%d0%b6%d0%b0%d0%b2%d0%b0-%d0%b7%d0%b0%d0%bb%d0%b5%d1%81%d1%8f%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d0%b1%d1%8a%d0%b4%d0%b5%d1%89%d0%b8%d1%8f-%d0%b7/", "text": "На 6 април от 11 часа стартира пролетният залесителен сезон в Новата гора на София край „Суходол“. Това е един от най-мащабните проекти, който Столична община реализира вече трета година. Той е насочен към трансформация на пустеещ общински терен в зелен филтър край града. За реализацията му Столичната община осигурява фиданките, уредите за засаждане и ръкавиците, като за самото засаждане се разчита изяло на доброволци. Към момента в Новата гора на София има засадени 28 800 дръвчета от вида акация и дъб, съобщават от общината. За максимално улеснение на всички желаещи, които искат да засадят дръвчета в Новата гора на София край „Суходол“, Столичната община разкрива извънредна автобусна линия в рамките на градския транспорт с номер 56A. Началната спирка на линията е метростанция „Вардар“, а последната спирка е Новата гора на София. Рейсът обслужва граждани между 9 и 16 часа, с интервал от час и половина. Засажданията и този сезон ще се провеждат всяка събота и неделя от 10 до 16 часа и ще продължат, докато времето позволява. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.02", "title": " Продължава залесяването на бъдещия зелен филтър край София\t"}
{"url": "https://trud.bg/%d1%85%d1%8a%d1%80%d0%bd-%d1%80%d0%b5%d0%b9%d1%82%d0%b8%d0%bd%d0%b3%d1%8a%d1%82-%d0%bd%d0%b0-%d0%bf%d1%83%d0%bb%d0%b5%d0%b2-%d0%b1%d0%b5%d1%88%d0%b5-%d0%bc%d0%bd%d0%be%d0%b3%d0%be-%d1%81%d0%bb%d0%b0/", "text": "Еди Хърн, агент на световния шампион в тежка категория Антъни Джошуа, нападна американския си колега Боб Аръм, който отскоро се грижи за кариерата на Кубрат Пулев в САЩ.  „Боб е под голямо напрежение, защото видяхте колко ниски бяха рейтингите за мача на Пулев с Дину – заяви Хърн. – Това едва ли е харесало на ESPN. Но аз съм поласкан, тъй като приказките му за пред хората означават, че с Ей Джей се справяме много добре.“  Думите на Хърн са отговор на предложението, което Аръм отправи към Джошуа да се премести при него в САЩ. Агентът добави, че шампионът не планира засега да се бие зад Океана, каквото предложение му отправи Аръм. Вместо това Хърн смята, че подходяща арена за следващия мач на Ей Джей е новият стадион на „Тотнъм“ в Лондон, който събира 62 000 зрители и бе открит преди няколко дни.", "date": "2019.04.02", "title": " Хърн: Рейтингът на Пулев беше много слаб"}
{"url": "https://trud.bg/%d0%bf%d1%80%d0%be%d1%84-%d0%bf%d0%bb%d0%b0%d0%bc%d0%b5%d0%bd-%d0%bb%d0%b5%d0%b3%d0%ba%d0%be%d1%81%d1%82%d1%83%d0%bf-%d0%bf%d1%80%d0%b5%d0%b4%d1%81%d1%82%d0%b0%d0%b2%d0%b8-60-%d0%b3%d0%be%d0%b4%d0%b8/", "text": "Уникална книга с 60 от най-добрите творби на известния художник проф. Пламен Легкоступ от Велико Търново разказва за богатия му творчески и житейски път. Презентацията на впечатляващото издание направи издателят Нейко Генчев. Книгата-каталог „По вълните на времето“ излезе от печат в навечерието на мащабна изложба на твореца. Тя ще бъде открита на 4 април в Художествената галерия „Борис Денев“ в старата столица, когато проф. Пламен Легкоступ ще чества своята 60-годишнина. „Книгата е с нестандартен формат, за да могат удобно да се разположат творбите на художника, който умело борави не само с четката, но и със словото“, обясни Нейко Генчев. Изданието проследява периодите в творчеството на твореца, като събира най-добрите от неговите картини- автопортрети, живописи и постери. Най- голямата творба е от Китайския му период с размери 3 метра на 125 сантиметра. Проф. Пламен Легкоступ сподели, че работи основно с ярки и топли нюанси, но единствените образи, които през годините не са се появявали на платната му са тези на неговите деца и жените в неговия живот. „Любовта не трябва да се рисува, а да се изживява. Мечтая да нарисувам този сюжет, който все още не съм нарисувал. Мъката на художника е в това, че вижда света с различен поглед от този на обществото“, разкри творецът. В каталога не е пропусната и любимата тема на автора, а именно рибите. Според него рисуването на хора крие рискове те да не харесат достатъчно пресъздаденото. Затова през годините проф. Пламен Легкоступ влага най-много от чувствата си чрез изобразяването на риби, които са негова запазена марка. „Вярно е, че рибите мълчат, но има значение в какви цветове са изобразени, важно е съчетанието на различни форми, посоката, в която са устремени, символиките с които са натоварени и т.н.“, коментира проф. Легкоступ. „Книгата представя периодите, в които е творил проф. Легкоступ. Разбира се през тези периоди той е бил различен художник и различен човек. Тази книга е близо до съвършенството. Но така или иначе всичко, което правим е блед опит да стигнем съвършенството, както казва Микеланджело. Това обаче не ни пречи да се опитваме“, изтъкна издателят Нейко Генчев, който ще открие и изложбата на проф. Легкоступ. Изкусният майстор на четката допълни, че със сигурност творците имат любими картини, с които никога не искат да се разделят. Самият той призна, че има платна, които винаги ще бъдат с него.  „За някого най-добрата картина е тази, която е продадена най-скъпо. Но аз имам платна, които никога не бих искал да продам. Колкото и банално да звучи всяка картина е част от душата на художника, тя е негова рожба и той трудно се разделя с нея“, уточни проф. Пламен Легкоступ. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.02", "title": " Проф. Пламен Легкоступ представи 60 години в 60 картини\t"}
{"url": "https://trud.bg/%d1%88%d1%83%d0%bc%d0%b0%d1%85%d0%b5%d1%80-%d1%81%d0%bc%d0%b5%d0%bd%d1%8f-%d1%84%d0%b5%d1%82%d0%b5%d0%bb-%d0%b2%d1%8a%d0%b2-%d1%84%d0%b5%d1%80%d0%b0%d1%80%d0%b8/", "text": "Провалът на Себастиан Фетел в Бахрейн и дебютът на Мик Шумахер за „Ферари“ – на тестовете на пистата „Сахир“ – накараха италианските медии да прогнозират скорошна смяна в редиците на „скудерията“. „Отборът има два проблема – надеждността и Фетел“, отсече авторитентият „Гадзета дело спорт“. А „Кориере дела Сера“ нарече „унижение“ факта, че четирикратният световен шампион бе победен от новия си съотборник Шарл Льоклер, който при това имаше повреда в двигателя.  Най-краен обаче е „Кориере дело спорт“. „Ферари“ се готви за бъдеще без Фетел – твърди изданието. – Мик Шумахер скоро ще се присъедини към талантливия Льоклер.“  Синът на легендата Михаел Шумахер седна за пръв път в червената кола и се представи прилично на тестовете след уикенда в Бахрейн. 20-годишният пилот от Формула 2 даде 8-о време за 33 обиколки. Победителят Люис Хамилтън („Мерцедес“) пък завъртя цели 50 и бе с 0,330 секунди по-бърз, за да заеме 6-ото място. А пред всички бе Ромен Грожан („Хаас“), но сутрешната сесия бе прекратена предсрочно заради дъжд.  „Страхотна седмица за мен, но нямам много време да мисля за Формула 1, тъй като сега работата ми е да карам във Формула 2“, призна Мик.  Все пак той остави зад себе си имена като Даниел Рикардо („Рено“), Даниил Квят („Торо Росо“) и легендата Фернандо Алонсо, който за ден отново стана тест пилот на „Макларън“, откъдето се пенсионира в края на миналия сезон.", "date": "2019.04.02", "title": " Шумахер сменя Фетел във „Ферари“?"}
{"url": "https://trud.bg/%d0%b3%d1%80%d0%b8%d0%b3%d0%be%d1%80-%d1%81-%d1%82%d1%80%d0%b8-%d0%bc%d0%b0%d1%81%d1%82%d1%8a%d1%80%d1%81-%d0%b0-%d0%bf%d1%80%d0%b5%d0%b4%d0%b8-%d1%80%d0%be%d0%bb%d0%b0/", "text": "Григор Димитров ще има натоварен сезон на клей след възстановяването от травмата на рамото, която го извади от корта след януари. Българинът изигра два мача – победа и загуба на „Мастърс“-а в Индиън Уелс, но е заявил участие и на трите надпрерари от същата категория тази пролет. Той стартира в средата на месеца в Монте Карло, следва Мадрид, а вчера и организаторите на турнира в Рим се похвалиха, че са си осигурили участието му. Така Димитров ще влезе с достатъчно игрова практика във втория турнир от Големия шлем „Ролан Гарос“, който започва в края на май.  Бившият №1 в света Анди Мъри пък зарадва феновете си с видео, на което тренира на корт за първи път от два месеца. „Това е едно начало“, похвали се британецът, който претърпя операция на тазобедрената става и дори обяви, че спира с тениса. Той обаче не е сигурен дали ще може да се върне в игра за „Уимбълдън“, каквито бяха плановете му.", "date": "2019.04.02", "title": " Григор с три „Мастърс“-а преди „Ролан Гарос“"}
{"url": "https://trud.bg/85-%d0%b5%d0%ba%d0%b8%d0%bf%d0%b0%d0%b6%d0%b0-%d0%b8%d0%b4%d0%b2%d0%b0%d1%82-%d0%b7%d0%b0-%d1%81%d1%8a%d1%81%d1%82%d0%b5%d0%b7%d0%b0%d0%bd%d0%b8%d0%b5%d1%82%d0%be-%d0%b2%d0%b0%d0%bb%d0%b5%d1%80/", "text": "Рекорден интерес отчитат организаторите на XX-то издание на Мемориал „Валерий Великов“ този уикенд в Шумен, 85 екипажа са подали заявки за участие в състезанието, което е първи кръг от Националния автомобилен шампионат. Автомобилни асове от цялата страна ще мерят сили по атрактивното трасе близо 4 км край Шумен – зрителите ще станат свидетели на майсторското шофиране на Стефан Стоев, Юлиян Телийски, Пламен Камбуров, Николай Златков, Любен Каменов и разбира се шуменецът Христо Манолов, победител с рекордно време в миналогодишното издание. Големият брой участници превръща шуменската надпревара в национален фаворит, другите шест състезания в страната привличат средно по 45 екипажа, отчете директорът на мемориала Димитър Георгиев. Публиката на мемориала плаща 5 лева вход за двата дни и с това помага за по-ниските такси за участие на автомобилистите. „Лади“-те излизат на трасето срещу 50 лв., между 100 и 120 лв. плащат пилотите на по-мощните коли. Такива няма да липсват в тазгодишното издание – публиката ще види Стефан Стоев с болид, 1700 кубика, претендент за първото място. Два автомобили-прототипи на Веселин Благов и Васко Въжаров също ще се състезават по трасето, което тази година е с повече обезопасителни мерки. Миналата година стана произшествие и на мястото му сега е поставена преграда от 50 комплекта гуми.  55 купи ще спечелят участниците в различните класове. Градоначалникът на Шумен Любомир Христов ще връчи Купата на кмета на най-добрия шуменец. 9 са пилотите от региона, които ще състезават за кметския приз. Според организаторите, без участието на община Шумен състезанието в памет на известния шуменски пилот Валерий е немислимо и те са благодарни за подкрепата на кметството. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.02", "title": " 85 екипажа идват за състезанието „Валерий Великов“"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b0%d0%b2%d1%80%d0%b0%d0%bc%d0%be%d0%b2%d0%b0-%d1%81%d0%bf%d0%b5%d0%ba%d1%83%d0%bb%d0%b0%d1%86%d0%b8%d1%8f-%d0%b5-%d1%87%d0%b5-%d1%82%d0%be%d0%bb/", "text": "Спекулации са твърденията, че тол таксите ще доведат до сериозно увеличение на цените на хранителните продукти, заяви в Сливен министърът на регионалното развитие и благоустройството Петя Аврамова. „Нормално е, като се казва на някого, че трябва да дава повече пари, всеки да реагира емоционално. Но аз вярвам, че следващите разговори с превозвачите ще бъдат конструктивни“, коментира министърът. Петя Аврамова съобщи, че при най-масовия транспорт, който се осъществява от вътрешни превози на стоки, тарифите ще са по-ниски, така че въвеждането на тол системата да не се отрази върху стойността на хранителните продукти. „Нашите консултанти от Световната банка са изчислили, че в потребителската кошница най-голямо отражение ще има за минералната вода и безалкохолните напитки, от около 4 процента. Знаете какви са цените на минералната вода и безалкохолните“, каза министър Аврамова. В другата категория, на тежкотоварния трафик, таксите ще бъдат най-високи, на принципа „като реши повече, плаща повече; който замърсява повече, ще плаща повече“, като това ще важи както за трафика вътре в страната, така и за транзитния. В третата категория, на автобусните превози, тол тарифата ще е най-ниска заради социалната функция, която изпълнява този сектор. Тези средства, които в момента държавата събира под формата на винетни такси, да бъдат събрани след въвеждането на тол такси. С други думи, който пътува повече, ще плаща повече, защото таксата е на база изминато разстояние, обясни министърът. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.02", "title": " Министър Аврамова: Спекулация е, че тол таксите ще доведат до сериозно увеличение на храните"}
{"url": "https://trud.bg/%d0%bf%d0%be%d1%82%d0%b2%d1%8a%d1%80%d0%b4%d0%b8%d1%85%d0%b0-%d0%bf%d1%8a%d1%80%d0%b2%d0%b8-%d1%81%d0%bb%d1%83%d1%87%d0%b0%d0%b9-%d0%bd%d0%b0-%d0%bc%d0%be%d1%80%d0%b1%d0%b8%d0%bb%d0%b8-%d0%b2-%d0%b4/", "text": "Потвърден е първият случай на морбили в Дупница, съобщи прокуристът на общинската болница Мария Иванова, предаде БНР. В събота в Инфекциозно отделение е била приета жена със симптоми на заболяването. Резултатите за морбили са потвърдени от Националния център по заразни и паразитни заболявания. Жената е на 21 години, бременна е и не е имунизирана. Тя е от Крупник, но гостувала при роднини в дупнишката Гиздова махала. РЗИ – Кюстендил е информирана за случая, взети са всички необходими мерки. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.02", "title": " Потвърдиха първи случай на морбили в Дупница"}
{"url": "https://trud.bg/%d0%b7%d0%b0%d0%bf%d0%bb%d0%b0%d1%82%d0%b8%d1%82%d0%b5-%d0%bd%d0%b0-%d0%b8%d0%bc%d0%b0%d0%bc%d0%b8%d1%82%d0%b5-%d1%89%d0%b5-%d1%81%d0%b5-%d0%bf%d0%be%d0%b2%d0%b8%d1%88%d0%b0%d1%82-%d1%81-20/", "text": "Заплатите на имамите би трябвало да се увеличат от следващия месец с 20% и да достигнат минималната работна заплата в страната. Това каза пред   главният секретар на мюфтийството Джелал Фаик. Решението за увеличението е взето в началото на февруари, но първият транш от субсидията се очаква този месец. Това ще позволи през май увеличението да стане факт, стана ясно от коментара на Фаик. Промените в Закона за вероизповеданията предвиждаха първо да се опростят дълговете на мюсюлманското вероизповедание в размер на над 8 млн. лева. След като обаче това предизвика обществено недоволство, управляващите решиха да разсрочат дълговете. Главният секретар на мюфтийството посочи, че приветстват решението на парламента. Той определи като „спекулации“ твърденията на началника на кабинета на председателя на Висшия мюсюлмански съвет Недим Генджев – Николай Панков, че мюфтийството разполага с 4700 имота и приходи от над 30 млн. лева годишно от наеми и ренти. Според Фаик приходите им от земеделски земи и вакъфски имоти са около 3 млн. лева годишно. Фаик отказа да коментира изказването на външния министър на Турция Мевлют Чавушоглу, че от Анкара са се намесили при приемането на законодателните промени. Но допълни, че доколкото знае, преводът на изказването не е бил правилен. Главният секретар подчерта, че мюфтийството е превенция срещу навлизането на радикални елементи в страната. Ако тези дългове бяха опростени, щеше да е още по-добре, но и този вариант с разсрочването е приемлив, посочи Фаик. Той допълни, че опасността не е спряла, но разсрочването ще даде възможност на мюфтийството да се съсредоточи върху работата си, а не да мисли за финанси. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.02", "title": " Заплатите на имамите ще се повишат с 20%"}
{"url": "https://trud.bg/%d0%bf%d1%83%d1%81%d0%bd%d0%b0%d1%85%d0%b0-%d0%bf%d0%be%d0%b4-%d0%b4%d0%be%d0%bc%d0%b0%d1%88%d0%b5%d0%bd-%d0%b0%d1%80%d0%b5%d1%81%d1%82-%d1%88%d0%b5%d1%84%d0%ba%d0%b0%d1%82%d0%b0-%d0%bd%d0%b0-%d1%82/", "text": "Съдът в Ловеч промени постоянната мярка за неотклонение задържане под стража на председателката на ТЕЛК-Ловеч Донка Минкова и я остави под домашен арест, предава Минкова беше арестувана в края на януари с обвинение за вземане на подкупи при издаване на ТЕЛК решения. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.02", "title": " Пуснаха под домашен арест шефката на ТЕЛК-Ловеч"}
{"url": "https://trud.bg/%d0%b4%d0%b2%d0%be%d1%80%d0%b5%d1%86%d1%8a%d1%82-%d0%ba%d1%80%d0%b8%d1%87%d0%b8%d0%bc-%d1%89%d0%b5-%d0%b1%d1%8a%d0%b4%d0%b5-%d0%be%d1%82%d0%b2%d0%be%d1%80%d0%b5%d0%bd-%d0%b7%d0%b0/", "text": "Дворецът „Кричим“ ще бъде отворен за туристи през лятото – в края на юли или началото на август. Обещанието даде шефът на Югозападното държавно предприятие Дамян Дамянов, след като в края на м. г. имотът изненадващо беше зачислен към него. За първи път беше обещано някогашната ловна вила на царската фамилия да стане музей през лятото на 2012 г., когато държавата окончателно спечели делата срещу Симеон Сакскобургготски и сестра му Мария-Луиза за собствеността. В седемте години оттогава имотът беше прехвърлян от НСО на финансовото министерство и обратно, но така и си остана затворен, точно какот е бил по соцвреме, когато е бил стопанисван от УБО. „Трябва да питате Министерския съвет защо имотът беше зачислен на нашето предприятие, аз мога само скромно да кажа, че оценявайки експертния потенциал, ние можем да го стопанисваме така, както трябва, съгласно Закона за горите и Закона за лова и опазване на дивеча“, заяви Дамян Дамянов. В момента предприятието отпуска по 50 000 лв. на месец за издръжка на ловната резиденция и парка от 260 дка около нея. Влизането в двореца ще е безплатно. За туристите ще са достъпни стаите от резиденцията на първия етаж, не е ясно дали ще пускат до спалните, които са горе. Там е леглото на царица Йоана, което е било удължавано, за да може там да спи доста едрият Вълко Червенков. Ще бъдат съставени и маршрути за разходка в парка, пълен с ценни растителни и животински видове. Старата казарма в границите на имота ще бъде преустроена в хотелска част. „Идеята е да отворим обекта и хората да могат да виждат и дивеча вътре, има достатъчно лопатари, разселихме фазани и яребици, през есента ще разселим и диви пуйки, за да възстановим естествената фауна. В момента чистим каналите, по които се напоява гората и обработваемите площи, ще направим маршрутите и до 2-3 месеца ще отворим“, каза още Дамян Дамянов. В имота има много сгради, които се нуждаят от основен ремонт. Сред тях е Австрийската хижа, строена по поръка на Фердинанд, и постройките в стопанската част. Трябва да бъде възстановено и биостопанството, съществувало преди 1989 г. Лисица, отстреляна от Фердинанд в деня на обявяването на независимостта през 1908 г., е след ловните трофеи в двореца. След церемонията във Велико Търново Фердинанд отишъл да ловува край Кричим, разказва ландшафтният архитект Владимир Маринов, който работи в резиденцията от 30 г. Вълко Червенков обичал да отсяда в двореца, но веднъж го ядосали, и то с петолъчка от цветя, посадена в парка. „Мен ли ще агитирате с това“, казал Червенков. Лопатар, трофей на Борис Трети от Италия, също е част от колекцията в ловната хижа. Смята се, че животното е отстреляно, когато Борис Трети отишъл в Италия да иска ръката на Йоана Савойска от баща й Виктор Емануил. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.02", "title": " Дворецът „Кричим“ ще бъде отворен за туристи през лятото\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba%d0%b2%d0%be-%d1%89%d0%b5-%d1%80%d0%b5%d1%88%d0%b0%d0%b2%d0%b0-%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d0%ba%d0%b8-%d1%81%d1%8a%d0%b2-20/", "text": "Редовното правителствено заседание ще се проведе както обикновено – в сряда, 3 април, от 10 часа при следния предварителен дневен ред: 1. ДОКЛАД ЗА ПРИЕМАНЕ НА ГОДИШЕН ОТЧЕТ ЗА ДЕЙНОСТТА НА СЪВЕТА ПО ПРИЛАГАНЕ НА АКТУАЛИЗИРАНАТА СТРАТЕГИЯ ЗА ПРОДЪЛЖАВАНЕ НА РЕФОРМАТА В СЪДЕБНАТА СИСТЕМА ЗА 2018 Г.  Внася: министърът на правосъдието 2. ПРОЕКТ НА ПОСТАНОВЛЕНИЕ ЗА ОДОБРЯВАНЕ НА ДОПЪЛНИТЕЛНИ ТРАНСФЕРИ ПО БЮДЖЕТИТЕ НА ОБЩИНИТЕ ЗА ВЪЗСТАНОВЯВАНЕ НА ТРАНСПОРТНИТЕ РАЗХОДИ ИЛИ НА РАЗХОДИТЕ ЗА НАЕМ НА ПЕДАГОГИЧЕСКИТЕ СПЕЦИАЛИСТИ В ИНСТИТУЦИИТЕ В СИСТЕМАТА НА ПРЕДУЧИЛИЩНОТО И УЧИЛИЩНОТО ОБРАЗОВАНИЕ ЗА 2019 Г.  Внася: министърът на образованието и науката 3. ПРОЕКТ НА РЕШЕНИЕ ЗА ОДОБРЯВАНЕ НА КОЕФИЦИЕНТА ПО ЧЛ. 10, АЛ. 4 ОТ ЗАКОНА ЗА ЕКСПОРТНОТО ЗАСТРАХОВАНЕ ЗА 2019 Г.  Внася: министърът на икономиката 4. ДОКЛАД ЗА ОДОБРЯВАНЕ НА ОТЧЕТ ЗА ИЗПЪЛНЕНИЕТО НА МЕРКИТЕ ОТ ПЛАНА ЗА ДЕЙСТВИЕ 2014-2020 Г. НА JASPERS (СЪВМЕСТНА ПОМОЩ ЗА ПОДГОТОВКА НА ПРОЕКТИ ЗА ЕВРОПЕЙСКИТЕ РЕГИОНИ) В РЕПУБЛИКА БЪЛГАРИЯ ПРЕЗ 2018 Г.  Внася: заместник министър-председателят 5. ПРОЕКТ НА РЕШЕНИЕ ЗА ОТЧУЖДАВАНЕ НА ЧАСТ ОТ ИМОТИ – ЧАСТНА СОБСТВЕНОСТ, ЗА ДЪРЖАВНА НУЖДА ЗА ИЗГРАЖДАНЕ НА ПОДОБЕКТ 32 „ПЪТЕН НАДЛЕЗ НА КМ 260+921” ОТ ПОЗИЦИЯ 2 „ПРЕМАХВАНЕ НА ПРЕЛЕЗИТЕ И ИЗГРАЖДАНЕ НА НАДЛЕЗИ/ПОДЛЕЗИ ЗА ЖП УЧАСТЪК ПЛОВДИВ – БУРГАС” ОТ ПРОЕКТ „РЕХАБИЛИТАЦИЯ НА ЖЕЛЕЗОПЪТНИЯ УЧАСТЪК ПЛОВДИВ – БУРГАС ФАЗА 2” НА ТЕРИТОРИЯТА НА ОБЩИНА АЙТОС, ОБЛАСТ БУРГАС.  Внасят: министърът на регионалното развитие и благоустройството.  министърът на финансите 6. ПРОЕКТ НА РЕШЕНИЕ ЗА ДАВАНЕ НА СЪГЛАСИЕ ЗА ИЗВЪРШВАНЕ ПРОДАЖБА НА ИМОТИ – ЧАСТНА ДЪРЖАВНА СОБСТВЕНОСТ, ПРЕДОСТАВЕНИ ЗА УПРАВЛЕНИЕ НА МИНИСТЕРСТВОТО НА ОТБРАНАТА.  Внася: заместник министър-председателят по обществения ред и сигурността и министър на отбраната 7. ПРОЕКТ НА РЕШЕНИЕ ЗА ОБЯВЯВАНЕ НА ИМОТ – ПУБЛИЧНА ДЪРЖАВНА СОБСТВЕНОСТ, ЗА ИМОТ – ЧАСТНА ДЪРЖАВНА СОБСТВЕНОСТ.  Внася: министърът на регионалното развитие и благоустройството 8. ПРОЕКТ НА РЕШЕНИЕ ЗА БЕЗВЪЗМЕЗДНО ПРЕДОСТАВЯНЕ ЗА УПРАВЛЕНИЕ НА ИМОТ – ПУБЛИЧНА ДЪРЖАВНА СОБСТВЕНОСТ, НА МИНИСТЕРСТВОТО НА ЗДРАВЕОПАЗВАНЕТО.  Внася: министърът на регионалното развитие и благоустройството 9. ПРОЕКТ НА РЕШЕНИЕ ЗА ПРЕДЛОЖЕНИЕ ДО НАРОДНОТО СЪБРАНИЕ ЗА РАТИФИЦИРАНЕ НА АКТОВЕТЕ НА ВТОРИЯ ИЗВЪНРЕДЕН КОНГРЕС НА ВСЕМИРНИЯ ПОЩЕНСКИ СЪЮЗ.  Внася: министърът на транспорта, информационните технологии и съобщенията 10. ПРОЕКТ НА РЕШЕНИЕ ЗА УТВЪРЖДАВАНЕ НА СПОРАЗУМЕНИЕТО ЗА СТРАТЕГИЧЕСКО ПАРТНЬОРСТВО МЕЖДУ ЕВРОПЕЙСКИЯ СЪЮЗ И НЕГОВИТЕ ДЪРЖАВИ ЧЛЕНКИ, ОТ ЕДНА СТРАНА, И ЯПОНИЯ, ОТ ДРУГА СТРАНА.  Внася: заместник министър-председателят по правосъдната реформа и министър на външните работи 11. ПРОЕКТ НА РЕШЕНИЕ ЗА ОДОБРЯВАНЕ ПОЗИЦИЯТА НА РЕПУБЛИКА БЪЛГАРИЯ ЗА ПРЕКРАТЯВАНЕ НА ДЕЙНОСТТА НА РЕГИОНАЛНИЯ ЕКОЛОГИЧЕН ЦЕНТЪР ЗА ЦЕНТРАЛНА И ИЗТОЧНА ЕВРОПА.  Внася: министърът на околната среда и водите 12. ПРОЕКТ НА РЕШЕНИЕ ЗА ОДОБРЯВАНЕ НА ПОЗИЦИЯТА И СЪСТАВА НА БЪЛГАРСКАТА ДЕЛЕГАЦИЯ ЗА УЧАСТИЕ В ШЕСТОТО ЗАСЕДАНИЕ НА БЪЛГАРО-ГРУЗИНСКАТА МЕЖДУПРАВИТЕЛСТВЕНА КОМИСИЯ ЗА ТЪРГОВСКО-ИКОНОМИЧЕСКО И НАУЧНО-ТЕХНИЧЕСКО СЪТРУДНИЧЕСТВО, КОЕТО ЩЕ СЕ ПРОВЕДЕ НА 4 И 5 АПРИЛ 2019 Г. В СОФИЯ.  Внася: министърът на транспорта, информационните технологии и съобщенията 13. ДОКЛАД ЗА ОПРЕДЕЛЯНЕ СЪСТАВА НА ДЕЛЕГАЦИЯТА НА РЕПУБЛИКА БЪЛГАРИЯ ЗА УЧАСТИЕ В 28-АТА ГОДИШНА СРЕЩА НА СЪВЕТА НА УПРАВИТЕЛИТЕ НА ЕВРОПЕЙСКАТА БАНКА ЗА ВЪЗСТАНОВЯВАНЕ И РАЗВИТИЕ, КОЯТО ЩЕ СЕ ПРОВЕДЕ НА 8 И 9 МАЙ 2019 Г. В САРАЕВО.  Внася: министърът на финансите 14. ДОКЛАД ЗА ОДОБРЯВАНЕ НА РЕЗУЛТАТИТЕ ОТ УЧАСТИЕТО НА РЕПУБЛИКА БЪЛГАРИЯ В ЗАСЕДАНИЕТО НА СЪВЕТА НА ЕВРОПЕЙСКИЯ СЪЮЗ „ПРАВОСЪДИЕ И ВЪТРЕШНИ РАБОТИ”, ФОРМАТ „ПРАВОСЪДИЕ”, ПРОВЕДЕ¬НО НА 8 МАРТ 2019 Г. В БРЮКСЕЛ.  Внася: министърът на правосъдието 15. ДОКЛАД ЗА ОДОБРЯВАНЕ НА РЕЗУЛТАТИТЕ ОТ УЧАСТИЕТО НА РЕПУБЛИКА БЪЛГАРИЯ В ЗАСЕДАНИЕТО НА СЪВЕТА НА ЕВРОПЕЙСКИЯ СЪЮЗ ПО ИКОНОМИЧЕСКИ И ФИНАНСОВИ ВЪПРОСИ (ЕКОФИН), ПРОВЕДЕНО НА 12 МАРТ 2019 Г. В БРЮКСЕЛ.  Внася: министърът на финансите 16. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА ЗАКОН ЗА ИЗМЕНЕНИЕ И ДОПЪЛНЕНИЕ НА ЗАКОНА ЗА ПОЩЕНСКИТЕ УСЛУГИ.  Внася: министърът на транспорта, информационните технологии и съобщенията 17. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА ЗАКОН ЗА ИЗМЕНЕНИЕ И ДОПЪЛНЕНИЕ НА ЗАКОНА ЗА ДЕЙНОСТИТЕ ПО ПРЕДОСТАВЯНЕ НА УСЛУГИ.  Внася: министърът на икономиката 18. ПРОЕКТ НА ПОСТАНОВЛЕНИЕ ЗА ИЗМЕНЕНИЕ НА НАРЕДБАТА ЗА ПРИЛАГАНЕ НА КЛАСИФИКАТОРА НА ДЛЪЖНОСТИТЕ В АДМИНИСТРАЦИЯТА, ПРИЕТА С ПОСТАНОВЛЕНИЕ № 129 НА МИНИСТЕРСКИЯ СЪВЕТ ОТ 2012 Г.  Внася: заместник министър-председателят по обществения ред и сигурността и министър на отбраната 19. ПРОЕКТ НА ПОСТАНОВЛЕНИЕ ЗА ИЗМЕНЕНИЕ И ДОПЪЛНЕНИЕ НА НАРЕДБАТА ЗА УСЛОВИЯТА И РЕДА ЗА ИЗДАВАНЕ И ЗА ОТНЕМАНЕ НА РАЗРЕШЕНИЯ ЗА ПРОМИШЛЕНА ОБРАБОТКА НА ТЮТЮН И ЗА ПРОИЗВОДСТВО НА ТЮТЮНЕВИ ИЗДЕЛИЯ, ПРИЕТА С ПОСТАНОВЛЕНИЕ № 191 НА МИНИСТЕРСКИЯ СЪВЕТ ОТ 2004 Г.  Внасят: министърът на икономиката  министърът на земеделието, храните и горите 20. ПРОЕКТ НА ПОСТАНОВЛЕНИЕ ЗА ИЗМЕНЕНИЕ И ДОПЪЛНЕНИЕ НА НАРЕДБАТА ЗА УСЛОВИЯТА, РЕДА ЗА ПОЛУЧАВАНЕ И РАЗМЕРИТЕ НА ВЪЗНАГРАЖДЕНИЯТА НА ДОБРОВОЛЦИТЕ ЗА ОБУЧЕНИЕ И ЗА ИЗПЪЛНЕНИЕ НА ЗАДАЧИ ЗА ЗАЩИТА ПРИ БЕДСТВИЯ, ПРИЕТА С ПОСТАНОВЛЕНИЕ № 143 НА МИНИСТЕРСКИЯ СЪВЕТ ОТ 2008 Г.  Внася: министърът на вътрешните работи 21. ПРОЕКТ НА ПОСТАНОВЛЕНИЕ ЗА ИЗМЕНЕНИЕ И ДОПЪЛНЕНИЕ НА НОРМАТИВНИ АКТОВЕ НА МИНИСТЕРСКИЯ СЪВЕТ.  Внася: министърът на околната среда и водите 22. ПРОЕКТ НА ПОСТАНОВЛЕНИЕ ЗА ИЗМЕНЕНИЕ И ДОПЪЛНЕНИЕ НА УСТРОЙСТВЕНИЯ ПРАВИЛНИК НА МИНИСТЕРСТВОТО НА РЕГИОНАЛНОТО РАЗВИТИЕ И БЛАГОУСТРОЙСТВОТО, ПРИЕТ С ПОСТАНОВЛЕНИЕ № 171 НА МИНИСТЕРСКИЯ СЪВЕТ ОТ 2017 Г.  Внася: министърът на регионалното развитие и благоустройството АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.02", "title": " Вижте какво ще решава Министерски съвет утре, 3 април 2019 г."}
{"url": "https://trud.bg/%d0%ba%d0%b8%d0%bb%d0%be%d0%bc%d0%b5%d1%82%d1%80%d0%b8%d1%87%d0%bd%d0%b0-%d1%82%d0%b0%d0%bf%d0%b0-%d0%bd%d0%b0-%d1%85%d0%b5%d0%bc%d1%83%d1%81-%d0%b7%d0%b0%d1%80%d0%b0%d0%b4%d0%b8-%d1%87%d0%b5/", "text": "Километрична е блокадата на автомагистрала „Хемус“ заради т  при тунел „Витиня“, станала минути след 17 часа днес, предаде БНТ. Движението през тунел „Витиня“ е спряно близо 2 часа след катастрофата, при която пострадал е един човек. Сигналът за произшествието е получен на телефон 112 в 17.16 часа. ТИР-овете се отбиват още на изхода на София на магистрала „Хемус“. Образувала се е дълга колона от автомобили. Лек автомобил, който е пътувал в посока София, се е блъснал челно в ТИР, завъртял се е и се ударил в бус с платформа. Пострадалият е шофьорът на колата. Обходният маршрут в посока София е през пътен възел Ботевград по Искърското дефиле, а в посока Варна през стария път за София. От полицията съобщиха, че огледът на място ще продължи около 2 часа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.02", "title": " Километрична тапа на „Хемус“ заради челната катастрофа в тунел „Витиня“"}
{"url": "https://trud.bg/%d1%87%d0%b5%d1%82%d0%b8%d1%80%d0%b8%d0%bc%d0%b0-%d0%b4%d1%83%d1%88%d0%b8-%d1%81%d0%b0-%d1%80%d0%b0%d0%bd%d0%b5%d0%bd%d0%b8-%d0%bf%d1%80%d0%b8-%d0%b5%d0%ba%d1%81%d0%bf%d0%bb%d0%be%d0%b7%d0%b8%d1%8f/", "text": "Четирима души са ранени при   „Можайски“ в руския град Санкт Петербург, съобщи временно изпълняващият длъжността губернатор на Санкт Петербург, Александър Беглов, цитиран от ТАСС. Академията обучава офицери за частите за противоракетна отбрана, посочва Асошиейтед прес. По предварителни данни на службите за спешна помощ всички пострадали са офицери.  По-късно руското министерство на отбраната посочи, че пострадалите са трима и животът им не е в опасност. Взривът е станал в едно от служебните помещения в административното здание на академията. Той не е предизвикал пожар, няма и особени разрушения. Пострадало е само стълбището между два етажа и има счупени стъкла. Курсантите са били евакуирани. Според източник от службите за спешна помощ основната версия за случилото се е невнимателно боравене с боеприпаси. Местният информационен уебсайт „Фонтанка“ съобщи, че експлозията е причинена от самоделно взривно устройство с тротилов еквивалент 200 грама. Руският следствен комитет съобщи, че е започнало разследване за заговор за убийство, отбелязва АП. Във връзка с инцидента във военно-космическата академия „Можайски“ военното следствено управление към Следствения комитет на Русия по ракетните войски със стратегическо предназначение възбуди наказателно дело за опит за убийство на двама и повече души по общественоопасен начин, съобщи комитетът, цитиран от ТАСС. Проверка по случая е започнала и военната прокуратура. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.02", "title": " Четирима души са ранени при експлозията във Военната академия в Санкт Петербург\t"}
{"url": "https://trud.bg/%d0%b5%d0%ba%d1%81%d0%bf%d0%b5%d1%80%d1%82%d0%b8-%d0%bd%d0%b0-%d1%84%d0%be%d0%bb%d0%ba%d1%81%d0%b2%d0%b0%d0%b3%d0%b5%d0%bd-%d0%be%d0%b3%d0%bb%d0%b5%d0%b6%d0%b4%d0%b0%d0%bb%d0%b8/", "text": "Експерти от автомобилния концерн “Фолксваген” са огледали възможни терени в България, на които да бъде изграден бъдещият завод на компанията. Това научи “Труд” от високопоставени източници. Екипът е бил на посещение у нас през март, като на място се е запознал с обстановката в страната и с възможните места за евентуален строеж на нов завод. Сред възможните терени, който се обсъждат, е земята на бившия металургичен комбинат “Кремиковци” и индустриална зона “Раковски”, която е част от “Тракия икономическа зона” край Пловдив. Според източника на “Труд” подобна визита предстои и в Сърбия. Окончателното решение на ръководството на “Фолксваген” относно завода им на Балканите – дали ще се строи у нас или в Сърбия, ще бъде взето през май. Според експертите българските власти правят всичко възможно именно България да бъде избрана за бъдещата инвестиция. Предвижда се заводът на Балканите да бъде с капацитет 1000 коли на ден, което ще превърне страната, в която ще бъде изграден, в най-големият производител на коли в ЕС. Планира се той да заработи до 2022 г., а инвестицията е на стойност около 1,4 млрд. евро. Във фабриката ще има 5 000 служители, от които до 650 инженери. В края на миналата година от “Фолксваген” обявиха, че искат да преместят чешкото производство на друго място. А заводът на дъщерната компания “Шкода” в Касини, Чехия да поеме сглобяването на Volkswagen Passat, Skoda Superb и Kodiaq. Това е част от стратегията на “Фолксваген” за производство на повече електромобили, които ще се правят в заводите в Емден и Хановер. Преди дни темата коментира и премиерът Бойко Борисов, който заяви, че договорката на България с германската страна е да се пази пълна тишина до избора на държава за новия завод на “Фолксваген”, защото “този, който вдига най-много шум, няма да получи нищо”.", "date": "2019.04.02", "title": " Експерти на „Фолксваген” оглеждали терени у нас\t"}
{"url": "https://trud.bg/%d0%bc%d0%b0%d0%ba%d1%80%d0%be%d0%bd-%d0%b1%d1%80%d0%b5%d0%ba%d0%b7%d0%b8%d1%82-%d0%b1%d0%b5%d0%b7-%d1%81%d0%b4%d0%b5%d0%bb%d0%ba%d0%b0-%d0%b1%d0%b8-%d0%b1%d0%b8%d0%bb-%d0%bd%d0%b5%d1%89%d0%be/", "text": "Френският президент Еманюел Макрон призова днес Великобритания да предложи план за излизане от безизходицата около Брекзита преди срещата на върха в Брюксел следващата седмица, иначе рискува да се устреми автоматично към хаотично напускане на Европейския съюз, предаде Ройтерс. „Ако почти три години след референдума Великобритания не съумее да предложи решение, което се ползва с подкрепата на мнозинство, тя на практика сама ще избере напускане без сделка“, каза Макрон преди днешната си среща в Париж с ирландския премиер Лио Варадкар. Великобритания ще реши дали този алтернативен план ще предвижда предсрочни избори, референдум или митнически съюз, каза Макрон и добави: „Лондон е този, който ще каже това и трябва да го каже сега“. Европейските лидери трябва да бъдат отворени за всяко заслужаващо доверие предложение на британския премиер Тереза Мей за излизане от застоя на извънредната среща на върха следващата седмица, отбеляза Варадкар при пристигането си във френската столица за разговори с Макрон. Все още има време министър-председателката да дойде на Европейския съвет с предложения – убедителни предложения, които ясно водят към успех, каза ирландският премиер. „Трябва да сме отворени за всякакви предложения, които тя може да ни отправи“, допълни той и констатира, че както изглежда, Великобритания се насочва към Брекзит без сделка. „Наш приоритет трябва да бъде доброто функциониране на Европейския съюз и единния пазар. ЕС не може да бъде трайно заложник на политическата криза във Великобритания“, заяви Макрон, след като посрещна Варадкар, с когото ще обсъдят евентуалните последици от Брекзит без сделка седмица преди ключовия Европейски съвет. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.02", "title": " Макрон: Брекзит без сделка би бил нещо, което Великобритания сама си е избрала"}
{"url": "https://trud.bg/%d0%b0%d0%bb%d1%82%d0%b5%d1%80%d0%bd%d0%b0%d1%82%d0%b8%d0%b2%d0%b0-%d1%84%d0%b0%d0%b9%d0%bd%d0%b5%d0%bd%d1%88%d1%8a%d0%bb-%d0%b5-%d1%80%d0%b0%d0%b1%d0%be%d1%82%d0%be%d0%b4%d0%b0/", "text": "„Аlternativa Financial“ е работодател №1 за миналата година. Това показва обобщението на данните от форума на един от най-големите сайтове за намиране на работа у нас –  . „Алтернатива файненшъл“ има лицензи за небанкова финансова институция от БНБ с номер 27228 от 10.05.2017 г. както и от Министерството на финансите с номер 6592 от 13.12.2018 г. Вторият лиценз, издаден от Министерство на финансите, дава право на дружеството да взема клиентски средства и да търгува с инвестиционно злато и други благородни метали. В компанията работят над 250 души в 5 държави. През целия период на своята дейност – над 8 години, дружеството се е стремяло да предлага инвестиционни варианти „по поръчка“ за всеки отделен клиент. То оправдава своето име, търсейки винаги спецификата, а не конфекцията при инвестиционния избор. Компанията е издържала всички проверки от лицензиращите органи, няма актове, нито наказателни постановления, както за компанията, така и за физическите лица, които я управляват и работят в нея. Потърсените за коментар КФН заявиха, че и за напред ще осъществяват стриктен надзор върху дейността на тази компания и ще защитават интересите на клиентите. „Нашата философия се гради на успеха да изпълняваме изискванията на нашите клиенти. Пълният набор от услуги, които предлагаме, включва корпоративни финанси, корпоративно брокерство, анализ на пазара и финансовата рамка, продажби и търговия, консултации по дългови инструменти и връзки с инвеститорите“. Това заявиха от компанията – победител. Когато става дума за успеха на тази компания, не може да се подмине и фактът, че неин управител е съветникът към Президетството на Република България – известният финансист Румен Гълъбинов. Благодарение на неговите усилия компанията постига отличните си резултати. „Гордеем се с този факт“, коментира Гълъбинов. „Съгласно Закона за платежните услуги и платежните системи има няколко компетентни държавни органа, които осъществяват регулациите на лицензионните дружества. Комисията за финансов надзор осъществява надзора над пенсионните фондове и над целия небанков финансов сектор. Другото важно регулаторно дружество е Българска народна банка, която регулира и осъществява надзор върху дейността на операторите на платежни системи, на доставчиците на платежни услуги и на издателите на електрони пари в страната. Също така, все по-често много небанкови дружества търсят подкрепата от регулатора БНБ като едно алтернативно и по-добро решение за техния бизнес, обясни той. Румен Гълъбинов е бащата на българския застрахователен надзор – през 2002 г. става първият председател на Агенцията по застрахователен надзор, а през 2003 г. – зам.-председател на новоучредената Комисия по финансов надзор (КФН). Членувал е в управителните съвети на международни застрахователни компании от България, Австрия и САЩ. Завършил е УНСС като магистър по икономика. Има следдипломни квалификации от Университета на Джорджтаун, Вашингтон, САЩ (банков рисков мениджмънт), Университета Сeйнт Джон, Колежа по застрахователен и рисков мениджмънт, Ню Йорк, Университета Екситър, Англия (банки и финанси). С безупречни професионални квалификации по застрахователен и рисков мениджмънт и пазари на ценни книжа от Германия и Англия. Автор е на три книги и поредица от статии в областта на застраховането и финансите и търсен коментатор в сектора и макроикономиката.", "date": "2019.04.02", "title": " „Алтернатива файненшъл“ е работодател №1 за 2018 година\t"}
{"url": "https://trud.bg/%d0%bc%d0%b2%d1%80-%d1%82%d1%8a%d1%80%d1%81%d0%b8-%d1%81-%d0%b4%d0%b5%d1%82%d0%b5%d0%ba%d1%82%d0%be%d1%80-%d0%bd%d0%b0-%d0%bb%d1%8a%d0%b6%d0%b0%d1%82%d0%b0-%d1%81%d0%be%d0%b1%d1%81%d1%82%d0%b2%d0%b5/", "text": "МВР търси с детектор на лъжата  , изгубени в София. Банкнотите са открити и предадени в 4-то РПУ още в петък, предаде  . Млад мъж прекрачва прага 4-то районно преди три дни, за да остави необичайната находка. Пари. В участък на „Симеоновоско шосе“, между булевардите „Г.М. Димитров“ и „Яворов“, младият мъж намира парите. Според полицията най-вероятно собственикът им ги е изпуснал, минавайки пеша. И така започва издирването. С него и опитите за измама. За да са сигурни, че парите ще се върнат на правилния човек, от МВР не дават конкретика. „Има вече и обаждания по телефона в дежурната. На принципа на тотото. И всички интересно казват, че са на баба им. На единият бабата е в провинцията, каза Румен Костадинов, началник на 4-то РПУ. Този, който твърди, че парите са негови, ще трябва да го докаже. Първо словесно, после и пред полиграф. „Ще трябва да каже поне какви копюри са, грубо – колко са, в плик ли са били, в торбичка ли, в ластик ли са били, в щипка ли, пръснати ли са били. Искам да добавя, че е твърде вероятно този, който много настоява, че са неговите пари, да бъде подложен на тест на т.н. детектор на лъжата. Ще трябва да се съгласи“, обясни полицай. Ако собственикът не бъде открит до месец, материалите отиват в прокуратурата, която трябва да разпореди последващи действия. Ако и след това човекът не се появи, сумата се предава в БНБ.     АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.02", "title": " МВР търси с детектор на лъжата собственика на голямата сума пари, изгубени в София"}
{"url": "https://trud.bg/%d0%b1%d1%80%d0%b0%d1%82%d0%be%d0%b5%d0%b2-%d0%bd%d0%b0%d0%ba%d0%b0%d0%b7%d0%b0%d0%bd-%d0%b7%d0%b0-%d1%82%d1%80%d0%b5%d1%82%d0%b8%d1%8f-%d0%bc%d0%b0%d1%87-%d1%81-%d1%86%d1%81%d0%ba%d0%b0/", "text": "Разпределителят на волейболния шампион „Нефтохимик 2010“ Георги Братоев няма да играе в третия мач от полуфиналния плейоф с ЦСКА, заради червения картон, който получи във втората среща. Бургазлии спечелиха с 3:0 (21, 20, 20) и поведе с 2-0 победи в серията като има нужда от само още един успех, за да си гарантира място на финала.  „Може би има един милион моменти, в които аз провокирам, но сега не казах нищо – заяви националът след мача. – Христо Цветанов ме попита какво искам, може би не разбра ситуацията. След мача му се извиних, защото съм по-млад и той е един от волейболистите, които уважавам. Колкото до публиката, когато ме псуват, ме мотивират още повече. Като истински левскар обичам да бия ЦСКА.“  В другия полуфинал лидерът от редовния сезон „Хебър“ също поведе с две победи след 3:0 (19, 15, 19) срещу „Добружда“ у дома.  А бившият играч на „Марек“, „Монтана“ и френския „Нарбон“ Тодор Вълчев ще продължи кариерата си в италианския „Мачерата“. Тимът в момента води битка в плейофите във второто ниво на Ботуша и е възможно да задържи българина, ако спечели място в елита.", "date": "2019.04.02", "title": " Братоев наказан за третия мач с ЦСКА"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-375/", "text": "Подарък нощувка към уикенд на море За да насърчи българите да почиват повече в родните хотели Министерство на туризма призова бизнеса да се включи в организираната от ведомството кампания „Неочаквана ваканция”.       Експерти на „Фолксваген” оглеждали терени у нас Експерти от автомобилния концерн “Фолксваген” са огледали възможни терени в България, на които да бъде изграден бъдещият завод на компанията. Това научи “Труд” от високопоставени източници.     Поетесата Калина Тельянова пред „Труд“: Ако днес няма оптимизъм, можем да го потърсим в историята ни Духовността ражда най-прекрасните състояния на човешката душа, казва поетесата в интервюто си за „Труд“.       Как изглежда прегръдката на Китайския дракон? Текст на Георги Найденов, икономически анализатор в бизнес телевизията Bloomberg TV Bulgaria", "date": "2019.04.02", "title": " Вижте акцентите в броя на вестник „Труд“ в сряда, 3 април 2019"}
{"url": "https://trud.bg/%d0%b7%d0%b0%d1%81%d1%8f%d0%ba%d0%be%d1%85%d0%b0-%d1%88%d0%be%d1%84%d1%8c%d0%be%d1%80-%d0%bb%d0%b5%d1%82%d1%8f%d0%bb-%d1%81-277-%d0%ba%d0%bc-%d1%87-%d0%bf%d0%be-%d0%bc%d0%b0%d0%b3%d0%b8%d1%81%d1%82/", "text": "„Нови скоростни рекорди по пътищата у нас. Шофьор беше засечен с 277 километра в час на магистрала „Струма“. Глобата на пилота ще надхвърли 1500 лева, пресметнаха от „Пътна полиция“. И обясниха пред БТВ, че най- много са заснетите нарушения в София. Хиляди са глобените само днес, когато полицията извади всичките си камери на пътя. Само за 10 часа са установени над 7000 нарушения за превишаване на максимално допустимата скорост за движение, сочат междинните данни, събрани по време акция „Скорост“. Повечето катастрофи с жертви и ранени са заради висока скорост и неправилни маневри. Като инцидентът на магистрала Тракия, който вчера отне три човешки живота. С идеята да респектира шофьорите МВР извади над 150 камери на пътищата с най-много инциденти. „Ние сме сигурни, че ако се намали общата скорост на придвижване ще се намалят и пътните инциденти“, казаха от „Пътна полиция“. „Голяма част от произшествията и загиналите, които имаме тук – са за неспазване на елементарни правила на движението. Примерно – недаване предимство на пешеходец на пешеходна пътека“, каза Ивайло Иванов, главен секретар на МВР. Според шофьорите ефектът от подобни акции е временен. Акция „Скорост“ продължава до неделя. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.02", "title": " Засякоха шофьор, летял с 277 км/ч по магистрала „Струма“"}
{"url": "https://trud.bg/%d0%bf%d0%be%d0%b4%d0%b0%d1%80%d1%8a%d0%ba-%d0%bd%d0%be%d1%89%d1%83%d0%b2%d0%ba%d0%b0-%d0%ba%d1%8a%d0%bc-%d1%83%d0%b8%d0%ba%d0%b5%d0%bd%d0%b4-%d0%bd%d0%b0-%d0%bc%d0%be%d1%80%d0%b5/", "text": "Промоциите ще се предлагат на общ сайт За да насърчи българите да почиват повече в родните хотели Министерство на туризма призова бизнеса да се включи в организираната от ведомството кампания „Неочаквана ваканция”. Идеята е да бъде обявена специална промоция от хотелите и другите места за настаняване през април и май и българите да могат да отсядат в тях три нощувки, а да плащат само за две. Целта е да се удължат активните зимен и летен сезон и да се разбие стереотипът, че уикенд пътуванията са до две нощувки, обясниха от ведомството. В предложението могат да се включат всички желаещи морски и планински хотели. Офертите ще бъдат представени на сайт, менажиран от Министерство на туризма – www.neochakvanavakancia.bg/. Вече са получени и първите заявки за публикуване на оферти, а самата интернет страница ще бъде активна и достъпна за потребителите от 4 април. Регистрацията е безплатна за местата за настаняване. Всяко от тях ще има специален промокод. А когато туристът се обади на хотела за резервация ще трябва да казва и този код, за да се възползват от отстъпката. Към момента не се предвижда участващите в кампанията хотели да бъдат задължени да предоставят определен брои стаи или да гарантират места за клиентите по време на промоцията. Т.е. дали ще можете да се възползвате от ваканция с една безплатна нощувка ще зависи от това дали в момента в хотела има свободни места. Докато бизнесът ще подарява нощувки, Министерството на туризма като партньор в кампанията се задължава само да рекламира инициативата и да менажира общия сайт. „За туристите това е стимул да посетят по-отдалечени места, а за хотелиерите – да посрещнат повече гости не само по Черноморието и в зимните курорти, а и във вътрешността на страната”, обясниха от ведомството. Инициативата е част от кампанията на Министерството за насърчаване на вътрешния туризъм. Ако кампанията бъде успешна, промоциите за българския пазар могат да продължат и в активния туристически сезон, разясниха от министерството. Бизнесът е категоричен, че идеята да се стимулират пътуванията на български туристи у нас е добра. Към момента този пазар е изключително подценен у нас, докато в света е практика първо да се развиват условията за привличане на вътрешни туристи и чак след това да се полагат усилия за промотиране на далечни и други перспективни пазари. Това заяви за „Труд” председателя на Българската хотелиерска и ресторантьорска асоциация (БХРА) Георги Щерев. Според него представителите на бизнеса ще се включат с удоволствие в инициативата. Дори можем да разширим обхвата й и да предлагаме тези бонуси през цялата година, обясни Щерев. Според него при повече резервирани нощувки, например 7 или 10, могат да се предлагат и 2 бонус. „При промотирането трябва да се акцентира върху българския пазар и привличането на повече гости от съседните страни и от Русия, за да се спаси бизнесът в изключително трудния сезон, който предстои. Ранните записвания бяха сигнал, че лятото ще е трудно за бранша и в този смисъл инициативата да предлагаме отстъпки за българските гости е чудесна. Но създаването на общ сайт и менажирането му са несвойствена за Министерство на туризма дейност. Ведомството трябва да се заеме със своите основни задачи – да подобри нормативната уредба, да промотира и рекламира страната ни като дестинация у нас и зад граница”, обясни Щерев. Според експерта Румен Драганов ведомството не бива да изземва функциите на бизнеса и да предлага финансови отстъпки от името на сектора, без да предложи същото и от своя страна. Държавата може да предложи специални данъчни условия за тази кампания или намаления и в своята туристическа собственост – плажове и атракции, обясни той. Задължително е да има реципрочност при действията на бизнеса и държавата, заяви и изпълнителният директор на Националния борд по туризъм Поли Карастоянова. Идеята е добра, но преди да я дискутираме искаме да се запознаем в детайли с нея и ще инициираме среща с Министерство на туризма, обясни Карастоянова. Стоян Маринов, член на УС на Варненската туристическа камара: Сайтът ще бъде полезен за потребителите  ДАНИЕЛА ФАРХИ, ТРУД, ВАРНА Инициативата на Министерство на туризма „Неочаквана ваканция“ ще бъде от полза и за хотелите, които трудно запълват базите си през пролетта, и за самите потребители, каза за „Труд” проф. Стоян Маринов, член на УС на Варненската туристическа камара. Според него, ако в сайта се регистрират достатъчно обекти, хората ще могат лесно и бързо да си изберат уикенд ваканция с бонус, без да ровят в различни търсачки. „Това е и стъпка за създаване на обща база данни, каквато някои туроператори и досега правеха, за да настаняват групи в последния момент при отлагане или отмяна на полети. „Неочаквана ваканция“ може да помогне за уплътняване на капацитета в морските хотели, които отварят рано или работят целогодишно, особено предвид очаквания нелек сезон. През февруари бизнесът отчиташе спад от 20% в ранните записвания. Сега тази разлика в сравнение с предходния летен сезон е стопена наполовина. Като има и обекти, които са я свели до нула. Останалите наваксват с по-високи намаления, които достигат до 15% при резервации, направени до края на април”, каза проф. Стоян Маринов. Павлин Косев: Идеята трябва да се доразвие и рекламира ударно “Неочаквана ваканция” е добра идея, но за да има ефект, тя трябва да се доразвие и да се рекламира ударно, обясни Павлин Косев, председател на Варненската асоциация на ресторантьорите и хотелиерите. “Подобни инициативи на Министерство на туризма имаше и предишни години, участвахме в една от тях, но заради липсата на широка разгласа малцина клиенти разбраха и се възползваха. Добре е, че министерството иска да насърчи вътрешния туризъм, но край морето ваканциите през април и май извън Великден едва ли ще са атрактивни. Комплексите по това време се стягат за лятото, пълни са със строителна техника”, допълни той. Искане: Плажовете също да са с намаление Кампанията „Неочаквана ваканция” е несвойствена дейност за Министерство на туризма и показва непознаване на пазара, тъй като бизнесът така или иначе предлага различни варианти за намаление, смята експертът Румен Драганов. Пример за това е въведената карта за отстъпки за спа, балнео и уелнес за българи от Българския съюз по балнеология и спа. Освен това по морето например хотелите през април и май имат шанс да се напълнят единствено през уикенда, а кампанията искат от тях да предлагат точно за този „висок за тях сезон” отстъпки. Според Драганов държавата не трябва да предлага отстъпки само от страна на бизнеса, а да направи и намаления за плажовете и атракциите, които са нейна собственост. В Испания например за такива промоции от страна на бизнеса се предлагат и данъчни облекчения от страна на държавата. Министерството трябва да се заеме с мерките, които са в неговите правомощия. Като например въвеждане на ваучери за здравна превенция, които да направят достъпно ползването на минералните води у нас, каза Румен Драганов. Според него минус на кампанията е и, че не е съгласувана с бизнеса предварително. Реформа: Да се въведат ваучери и за почивка  Идеята сама по себе си е добра, но ние ще я дискутираме, когато се запознаем в детайли с нея, каза изпълнителният директор на Националния борд по туризъм Поли Карастоянова. По принцип всяка форма за публично-частно партньорство е добър и печеливш модел за работа. При такава инициатива обаче е нужна и реципрочност в действията на сектора и на държавата, допълни тя. Поли Карастоянова подчерта, че според представляваната от нея организация за успешен сезон трябва да се вземат и други спешни мерки, като попълване на бюджета за рекламата на България като дестинация у нас и в чужбина с 10 млн. лв. „Освен това ние настояваме да се разшири обхватът на ваучерите за храна и те да са валидни и за пътуване. Така всеки сам ще може да прецени дали да ги ползва за продукти или за ваканция със семейството си. Това е един доказал се и работещ директен механизъм, а би имало и социален ефект. Ще увеличи и пътуванията във вътрешността на страната и в местата за настаняване с по-ниска категория. Държавата трябва да помисли за финансови отстъпки и стимули, за да подкрепи един от най-силно работещите сектори за износ в страната”, каза Поли Карастоянова. Стратегия: Залагам на масажи и екстри  МАРИЯ КЕХАЙОВА, ТРУД, Бургас Не съм чувал за тази кампания, но всеки хотел, си има собствена стратегия за да привлече повече туристи, заяви пред „Труд“ Веселин Налбантов, зам.-председател на БХРА. Той самият ще заложи на повече екстри като лекарски и стоматологични кабинети и много опции за масажи и релакс. Според него най-добрите масажисти са именно българите, а не както повечето хора си мислят специалистите от Тайланд. Ние имаме опит и традиции в това отношение, а предците ни са използвали рационално всички дарове от природата, обясни той. Неговата прогноза за „Сезон 2019“ е, че ще бъде труден. Руските туристи, според него се насочват към курортите в Турция „по геополитически причини“ и у нас ще бъде отбелязан спад на този пазар в рамките на 30-40%. За набирането на кадри пък, хотелиерите трябва да помислят за целогодишни договори. Според Налбантов това е основният начин, който може да осигури работна ръка. Проблемът е, че Слънчев бряг е голям, с много хотели и затова осигуряването на целогодишна работа е трудно осъществимо, обясни той.", "date": "2019.04.02", "title": " Подарък нощувка към уикенд на море\t"}
{"url": "https://trud.bg/%d0%ba%d0%be%d0%b1%d1%80%d0%b0%d1%82%d0%b0-%d0%be%d0%b1%d0%b6%d0%b0%d0%bb%d0%b2%d0%b0-%d0%be%d1%82%d0%bd%d0%b5%d0%bc%d0%b0%d0%bd%d0%b5%d1%82%d0%be-%d0%bd%d0%b0-%d0%bb%d0%b8%d1%86%d0%b5%d0%bd%d0%b7/", "text": "Спортната комисия на щата Калифорния ще има много работа на заседанието си на 14 май. Кубрат Пулев на свой ред пусна протест срещу отнемането на боксовия му лиценз, което дойде вследствие на оплакването на репортерката Дженифър Равало от сексуален тормоз.  „Скоро текстът на писмото ни ще бъде обявен публично, така както направи Глория Олред, адвокатката на Дженифър Равало“, обяви мениджърът на Кобрата Ивайло Гоцев пред сайта BulgariCa.com.  Британската боксова легенда Джони Нелсън пък защити Пулев от обвиненията на Равало.  „Всички виждат какво се случи, тази млада дама не прави услуга на жените, които са били жертва на сексуално насилие – смята бившият световен шампион в средните категории. – Не може да се оплаквате от вълка, а в следващия момент да танцувате до него на парти. Тя изобщо не изглежда толкова съкрушена, за колкото се опитва да се представи. Всеки разумен съдия би я изхвърлил от съдебната зала.“  А Богдан Дину, който оспорва през същата комисия резултата от мача, обяви, че е готов за реванш.  „Ще изчакам решението, ще видим какво ще се случи – заяви румънецът, който загуби с нокаут в 7-ия рунд като преди това падна в нокдаун след удар в тила. – Може и да направим още един мач с Кубрат.“", "date": "2019.04.02", "title": " Кобрата обжалва отнемането на лиценза"}
{"url": "https://trud.bg/%d0%b2%d1%82%d1%83-%d1%81%d0%b5-%d0%b2%d0%ba%d0%bb%d1%8e%d1%87%d0%b2%d0%b0-%d0%b2-%d0%b5%d0%b2%d1%80%d0%be%d0%bf%d0%b5%d0%b9%d1%81%d0%ba%d0%b8%d1%82%d0%b5-%d0%b4%d0%bd%d0%b8-%d0%bd%d0%b0-%d1%85%d1%83/", "text": "Много и различни инициативи само в рамките на броени дни предвижда програмата на Европейските дни на художествените занаяти 2019 в Габрово. Четири културни институции, едно социално предприятие и Община Габрово обединяват усилия, за да предложат на жителите и гостите на града разнообразие, атрактивност при представяне на местни занаяти, възможност за придобиване на нови знания и умения и забавни и приятни часове. В ЕМО „Етър“ на 4 и 5 април ще има безплатни тематични беседи за занаяти, в които се използват съоръжения задвижвани с вода, като дървостругарство, мелничарство, тепавичарство, гайтанджийство. На място в музея ще бъдат прожектирани и филми, които представят занаяти в риск – хлопкарство и мутафчийство. На 6 и 7 април в Изложбената зала на Старото школо посетителите на МАИР Боженци ще могат да се включат в ателиета по калиграфия, музайки и сграфито керамика. Това ще стане възможно благодарение на студенти и преподаватели от ВТУ „Св. Св. Кирил и Методий“ – Факултет по изобразително изкуство – катедра „Стенопис“ и катедра „Графичен дизайн и визуални комуникации“. Интерактивен музей на индустрията организира ателие по бродерия и керамика. Ивелина Неновска и Ивелина Иванова ще разкрият тайните на двата занаята.  РИМ – Габрово и Социално предприятие ”МАЙСТОРИЛНИЦА” ще заложат на традиционни домашни занаяти пред Дечковата къща. Община Габрово за пръв път участва в Европейските дни на художествените занаяти в качеството си на Творчески град на ЮНЕСКО. Площад „Възраждане“ ще оживее с организиран базар и демонстрации на бродерия, керамика, декупаж, плетива и техники за рисуване и боядисване на яйца. Гости на събитието ще бъдат Веселина Славчева от София и Елена Белева от Велинград. Те ще ни потопят в атмосферата на Великденските празници с удивителното си майсторство за писане на яйца. Веселина е позната на габровци като организатор на Карвинг-фестивал на смеха. На пети и шести април тя ще открехне вратата към себе си и всички онези таланти, с които е дарена, освен уменията в карвинга, които отдавна са й донесли световна слава. В събота на площад „Възраждане“ специално за Европейски дни на художествените занаяти ще свири Оркестър Габрово. Фолклорната програма ще е с авторски песни и аранжименти на Маестро Николай Венков. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.02", "title": " ВТУ се включва в Европейските дни на художествените занаяти 2019 в Габрово\t"}
{"url": "https://trud.bg/%d0%bf%d0%b8%d1%81%d0%b0%d1%82%d0%b5%d0%bb%d1%8f%d1%82-%d0%bd%d0%b0-%d0%b1%d0%b5%d1%81%d1%82%d1%81%d0%b5%d0%bb%d1%8a%d1%80%d0%b8-%d0%b4%d0%bc%d0%b8%d1%82%d1%80%d0%b8%d0%b9-%d0%b3%d0%bb%d1%83%d1%85/", "text": "Дмитрий Глуховски е едно от международните имена, които ще подкрепят детско-юношеския литературен фестивал „Варна Лит“, чието трето издание ще се проведе от 29 май до 1 юни. Авторът на поредицата „Метро 2033“, вдъхновила популярната компютърна игра, на романите „Бъдеще“, „Текст“ и сборника „Разкази за родината“, е първият обявен писател, който ще застане зад инициативата и ще се включи в специален панел, посветен на връзката между литературата като отзвук на политическата действителност, в която живеем, съобщи екипът на „Варна Лит“. Очаква се във фестивала да се включат светоизвестни писатели, а България ще бъде представена от над 15, сред които и знакови варненски творци. През 2019 г. ще бъде за първи път връчена националната награда „Димитър Димов“.Вече стартира ученически конкурс на тема“Малки и големи семейни истории, който насърчава подрастващите да се поразровят в собствената си родова памет и да намерят интересното, значимото, забавното. За първа година във фестивала ще бъде включено и късометражно кино, ще има много работилници, пленери, срещи в класните стаи, както и концерт на плажа.  С над 4000 посетители и 60 срещи в и извън класните стаи „Варна Лит“ 2018 г. затвърди статута си на уникално по рода си артсъбитие, обединяващо образователни и културни инициативи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.02", "title": " Писателят на бестселъри Дмитрий Глуховски се включва във „Варна лит 2019“"}
{"url": "https://trud.bg/%d0%bf%d1%80%d0%b5%d0%b4%d1%81%d1%82%d0%b0%d0%b2%d1%8f%d1%82-%d0%bc%d1%8e%d0%b7%d0%b8%d0%ba%d1%8a%d0%bb%d0%b0-%d0%ba%d0%be%d1%81%d0%b0-%d0%b2-%d0%be%d0%b1%d1%89%d0%b8%d0%bd%d0%b0/", "text": "Благоевградчани и гости на града ще могат да се насладят на тематичния и драматичен мюзикъл „Коса“. Представлението ще бъде на сцена от 2 до 5 април в театър „Д.р. Карл Джераси“ /кампуса на АУБ/ от 20:00 часа. В главните роли влизат Никола Миланов, Боян Златарски, Валентина Станева, Евгения Трифонова, Борис Дечев, Георги-Никола Траянов и Десислава Арнаудова. Продуцент на мюзикъла е Николета Манчева, а режисьор – Елизабет Иванова-Гибсън. Хореографията е изготвена от Симона Янева, Алексия Коколиос и Йорго Чирияй, а вокалната подготовка е дело на Наталия Кокар и Яница Янакиева. Асистент-режисьори на продукцията са Леда Драгиева и Виктория Димитрова. Асистент -продуцент е Виктория Ангелова. „Коса“ си е извоювал световен статус на социално-културен феномен, празнуващ живота и свободата. С музика на Галт Макдермот и текст на Джеръм Рагни и Джеймс Радо, зрителите ще се насладят на песни като Aquarius и Let The Sunshine In. Билети могат да се закупят в кампуса на Американския университет в България, касите на EasyPay, онлайн на сайта на EpayGo.bg и билетните центрове. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.02", "title": " Представят мюзикъла “Коса” в община Благоевград"}
{"url": "https://trud.bg/%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%bd%d0%b0%d1%82%d0%b0-%d0%b1%d0%b8%d0%b1%d0%bb%d0%b8%d0%be%d1%82%d0%b5%d0%ba%d0%b0-%d1%89%d0%b5-%d1%81%d0%b5-%d1%81%d0%b4%d0%be%d0%b1%d0%b8%d0%b5/", "text": "Започна ремонтът на покрива на Националната библиотека „Св. св. Кирил и Методий“. Дейностите ще продължат 90 дни. След приключването му библиотека ще се сдобие със стъклен покрив. Стъклени панели ще бъдат поставени над централното фоайе и над читалня 4, а в останалите части ще бъде направен ремонт, какъвто не е извършван от построяването на сградата. Основният ремонт на стойност е 788 000 лв. включва подмяна на всички настилки, подмяна на оберлихтите, ще бъдат ремонтирани и компрометираните корнизи, които по това време миналата година създадоха сериозни проблеми с откъртването на части от тях. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.02", "title": " Националната библиотека ще се сдобие със стъклен покрив\t"}
