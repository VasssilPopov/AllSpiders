{"url": "https://trud.bg/%d1%85%d0%b0%d0%ba%d0%b5%d1%80%d0%b8-%d0%be%d1%82%d0%ba%d1%80%d0%b0%d0%b4%d0%bd%d0%b0%d1%85%d0%b0-%d0%b4%d0%be%d0%ba%d1%83%d0%bc%d0%b5%d0%bd%d1%82%d0%b8-%d0%be%d1%82-%d0%b3%d0%b5%d1%80%d0%bc%d0%b0/", "text": "Хакерите, които атакуваха сървъри на германското правителство, са откраднали няколко документа от външното министерство на страната, съобщи вестник “Билд”, цитирайки разузнавателни източници. Откраднатите документи били свързани с доклад за Русия и Източна Европа, посочили източниците, които уточнили, че поради малкия размер на данните защитната стена (Firewall) в компютърните мрежи не се задействала. Кибератаката за първи път беше оповестена публично в сряда, а на следващия ден парламентарна комисия по разузнаването потвърди, че тя продължава. Според информации, с които се е запознала ДПА, зад атаката стои руска хакерска група, известна с името “Снейк” (Snake – змия). Групата е активна от 2005 г. и компютърни експерти смятат, че тя е свързана с руски разузнавателни служби. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.04", "title": " Хакери откраднаха документи от германското външно министерство"}
{"url": "https://trud.bg/%d0%b2%d0%b0%d0%bb%d1%83%d1%82%d0%bd%d0%b8%d1%8f%d1%82-%d1%80%d0%b5%d0%b7%d0%b5%d1%80%d0%b2-%d0%bd%d0%b0-%d0%b5%d0%b3%d0%b8%d0%bf%d0%b5%d1%82-%d0%b4%d0%be%d1%81%d1%82%d0%b8%d0%b3%d0%bd%d0%b0-%d1%80/", "text": "Валутният резерв на Египет достигна рекордно ниво от 42 млрд. долара, гласи разпространено от централната банка съобщение, предаде БГНЕС. „Резервите на Египет в чуждестранна валута в края на февруари на настоящата година достигнаха 42,524 млрд. долара.“ По данни на трезора само за един месец валутните резерви са се увеличили с 4,4 млрд. долара и са достигнали рекордно ниво, откакто през 90-те години на миналия век централната банка започна редовно да прави отчети за наличността. Преди година и половина валутните резерви на Египет за били 19 млрд. долара. Тяхното състояние се е стабилизирало, след като в края на 2016 г. Кайро сключи споразумение с Международния валутен фонд за предоставянето на Египет на кредит от 12 млрд. долара за три години. Сегашното ниво на валутните резерви се оценява от анализатори като показател за стабилността на финансовата система на страната. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.04", "title": " Валутният резерв на Египет достигна рекордно ниво от 42 млрд. долара"}
{"url": "https://trud.bg/%d0%b1%d0%bb%d0%b8%d0%b7%d0%ba%d0%b8-%d0%bd%d0%b0-%d0%b0%d1%80%d0%b5%d1%81%d1%82%d1%83%d0%b2%d0%b0%d0%bd%d0%b8%d1%8f-%d0%b7%d0%b0-%d1%83%d0%b1%d0%b8%d0%b9%d1%81%d1%82%d0%b2%d0%be-%d0%bb%d0%b5%d0%ba/", "text": "Арестуваният за   на  д-р Иван Димитров не е имал друг избор и е защитавал семейството си. Това каза пред   Зоя Николова, семейна приятелка на рентгенолога. „Убедена съм, че д-р Иван Димитров не е имал друг избор, за да пристъпи към това действие, защитавайки семейството си с цената на своя живот”, подчерта тя. Д-р Димитров никога не е проявявал агресия, категорична е Зоя Николова. „За нищо на света не бих казала, че той е агресивен, просто е бил принуден от стеклите се обстоятелства. Може да е емоционален, но между емоция и агресия има огромна разлика”, отбеляза тя. „Семейството има две деца, от които едното е много мъничко. Не искам да си представям, ако в същата нощ е бил на нощно дежурство. Представяте ли си тази млада майка с две невръстни деца, какво би се случило. Невероятен късмет е, че същата нощ той е бил вкъщи”, каза Зоя Николова. Приятелката на д-р Димитров го описа като добър, възпитан, всеотдаен, грижовен и ерудиран мъж, на когото можеш да разчиташ 24 часа в денонощието. Зоя Николова настоява той да не бъден съден за предумишлено убийство. „Не може, когато защитаваш близките си в собствения си дом, да бъдеш съден наравно с рецивидистите”, посочи тя. По думите ѝ съпругата на д-р Димитров видимо е добре, но все още в е дълбок стрес. Тя и децата са спели, когато са се случили събитията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.04", "title": " Близка на арестувания за убийство лекар: Не е имал друг избор и е защитавал семейството си"}
{"url": "https://trud.bg/%d1%81%d0%b8%d1%80%d0%b8%d0%b9%d1%81%d0%ba%d0%b0%d1%82%d0%b0-%d0%b0%d1%80%d0%bc%d0%b8%d1%8f-%d0%bd%d0%b0%d0%bf%d1%80%d0%b5%d0%b4%d0%b2%d0%b0-%d0%bf%d0%be-%d0%bd%d1%8f%d0%ba%d0%be%d0%bb%d0%ba%d0%be/", "text": "Сирийската арабска армия напредва по няколко направления в контролирания от екстремистите район Източна Гута, е заявил високопоставен сирийски военен пред държавната агенция SANA в неделя, предава АФП. „Армейските части напредват по няколко направления“ и са освободили няколко ферми и села, е заявил източникът пред SANA, като AFP коментира, че правителствената армия осъществява мащабна сухоземна и въздушна офанзива в предградието на Дамаск. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.04", "title": " Сирийската армия напредва по няколко направления в Източна Гута"}
{"url": "https://trud.bg/%d1%88%d0%b2%d0%b5%d0%b9%d1%86%d0%b0%d1%80%d1%86%d0%b8%d1%82%d0%b5-%d0%be%d1%82%d1%85%d0%b2%d1%8a%d1%80%d0%bb%d0%b8%d1%85%d0%b0-%d0%bf%d1%80%d0%b5%d0%b4%d0%bb%d0%be%d0%b6%d0%b5%d0%bd%d0%b8%d0%b5/", "text": "Швейцарците отхвърлиха   да се прекрати държавното финансиране на обществената телевизия и радио, показва екзит пол на днешния референдум по този въпрос, предаде Асошиейтед прес. Според анкетата на института gfs.bern, единствената в национален мащаб, 71 процента от гласувалите отхвърлят прекратяване на задължителната такса за обществените електронни медии, която възлиза на 392 евро годишно. Референдумът бе организиран от младежкото движение на Либерално-радикалната партия, според което таксите за обществени медии “вече нямат нищо общо с тяхното поколение”, израснало с видеострийминга и платените телевизионни канали, отбелязва Франс прес. Неврологът Стивън Перих, подкрепящ таксите, заяви: “Гледам много телевизия. Харесвам швейцарската обществена телевизия, тя е държавна. И е с добро качество. Това е като здравеопазването – ако искаш качество, трябва да си платиш”, предаде БНР. Пенсионерката Реджина Фолкер, която е против таксите, коментира: “Гласувах, защото не искам да трябва да плащам по 450 франка на година за телевизия и радио. Не мисля, че е нужно. В Швейцария има четири езика, дори пет, и те могат много добре да се организират с други страни, за да взимат програми един от друг. Това е въпрос на координация.” Според Ян Шот, работещ в аудиовизуалния сектор: “Разбирам, че хората чувстват, сякаш плащат за нищо, дали ще е за телевизия или радио. Но хората не са задължително против тази такса – тя осигурява финансиране и за много други неща в популярната култура.” Пенсионерката Урсула Занд смята, че: “Когато следващата година таксата падне, ще е около 360 франка. И предпочитам да плащам нея, отколкото допълнително за филми или сериали.” АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.04", "title": " Швейцарците отхвърлиха предложение да се прекрати държавното финансиране на обществената телевизия и радио"}
{"url": "https://trud.bg/%d0%b1%d0%bb%d1%83%d0%bc%d0%b1%d1%8a%d1%80%d0%b3-%d1%87%d0%b5%d1%82%d0%b8%d1%80%d0%b8-%d0%b2%d1%8a%d0%b7%d0%bc%d0%be%d0%b6%d0%bd%d0%b8-%d1%81%d1%86%d0%b5%d0%bd%d0%b0%d1%80%d0%b8%d1%8f-%d1%81/", "text": "Италия отдавна е свикнала да се справя с политическата нестабилност, но раждането на 65-ото правителство на страната след Втората световна война изглежда няма да е лесно. Прогнозите сочат, че изборите в неделя ще създадат фрагментаризиран парламент и ще доведат до седмици на политическа нестабилност, а икономиката на страната е в тежка ситуация, като се възстановява бавно от рецесията и има огромен публичен дълг. Американската агенция Bloomberg представя четири възможни сценария за това какво ще стане след изборите. Застой  Ако нито една партия или коалиция няма парламентарно мнозинство, Италия ще продължи да има служебно правителство начело с настоящия премиер Паоло Джентилони. Разговорите ще започнат още преди първото заседание на парламента на 23 март, когато депутатите трябва да изберат нови председатели на долната камара и Сената. Ако избирането на премиер се забави, президентът на страната Серджо Матарела може да даде на партиите няколко седмици за преговори. „Ако първият, който получи мандат за съставяне на мнозинство се провали, президентът може да пробва с някой друг, а след това и с друг“, заяви Тарли Барбиери, професор по конституционно право във Флорентинския университет.  Матарела ще иска да избере такова правителство, начело с политик или технократ, което ще се фокусира върху съставянето на бюджет за 2019 година до края на годината. Освен това той би искал да види промени в изборната система – възможно към системата „победителят взима всичко“ – за нови избори през юни. Дясноцентристко правителство  Изследванията на общественото мнение, проведени преди забраната за правене на анкети след 17 февруари, показаха, че дясноцентристката коалиция начело с бившия премиер Силвио Берлускони е единствената политическа сила, която има шанс да спечели мнозинство. Берлускони и неговият главен съюзник Матео Салвини, лидер на евроскептичната „Северна Лига“, имат споразумение, според което партията, която спечели повече гласове ще излъчи премиер. Берлускони няма право да заема обществена длъжност до края на тази година заради присъдата от 2013 година за данъчни измами и самият той посочи председателят на Европейския парламент Антонио Таяни като кандидат за премиер от своята партия „Форца Италия“. Очаква се, че евентуалната дясноцентристка коалиция няма да е особено стабилна заради различията в позицията на лидерите по пенсионната реформа и бъдещето в еврозоната. Голяма коалиция  Проевропейски съюз, съставен от лявоцентристката Демократическа партия, нейните съюзници и „Форца Италия“ е слабо вероятна. Анкетите сочат, че левичарите евентуално ще спечелят около 20% от гласовете , след като спечелиха повече от 40% на европейските избори през 2014 година. Това разклати силно позициите на лидера Матео Ренци и прави съставянето на „голяма коалиция“ много трудно. Попитан относно вероятността за образуване такъв съюз, Ренци заяви, че ДП никога няма да управлява с „екстремисти“, докато Берлускони е на мнение, че трудно ще забрави пререканията си с Ренци в миналото. „Но след изборите нещата се променят“, коментира Тарли Барбиери. „Ако партиите могат да съставят правителствена програма, ще успеят да работят заедно“. Пакт на популистите  Дори и Движението „Пет звезди“ наистина да стане най-голямата самостоятелна партия в парламента, както сочат проучванията, лидерът му Луиджи ди Майо ще получи мандат само ако има мнозинство или достатъчна подкрепа за съставяне на правителство. Той заяви, че би предложил на другите партии „правителствен договор“, а не съставяне на пълноценна коалиция. Ди Майо настоява да заеме премиерското кресло и отказва да предостави министерски позиции на партньорите си. Но, отново, това може да се промени в седмиците след изборите, когато ще се водят евентуалните преговори. Всички италиански партии по принцип отричат да имат желание за коалиция с евроскептиците, но през октомври лидерът на Северна Лига Салвини заявим, че ако дясноцентристите не спечелят мнозинство, той би се обадил на съоснователят на „Пет звезди“ Бепе Грило. И двете партии искат да отменят пенсионната реформа, с която бе вдигната възрастта за пенсиониране, да преразгледат договорите с ЕС и да извадят Италия от еврозоната. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.04", "title": " “Блумбърг”: Четири възможни сценария след парламентарните избори в Италия"}
{"url": "https://trud.bg/%d1%80%d1%83%d1%81%d0%ba%d0%b8%d1%8f%d1%82-%d0%bf%d0%b0%d1%82%d1%80%d0%b8%d0%b0%d1%80%d1%85-%d0%ba%d0%b8%d1%80%d0%b8%d0%bb-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8%d1%82%d0%b5-%d0%b8/", "text": "Българският и руският народ са свързани от дълбоки духовни и културни връзки и голям принос за това имат Българската православна църква и Руската православна църква – още от делото на Светите братя Кирил и Методий и пренасянето на славянската писменост в Русия.“ Това заяви президентът Румен Радев, който разговаря на „Дондуков“ 2 днес с Негово Светейшество Кирил, патриарх на Москова и на цяла Русия. В срещата участва и Негово светейшество Българският патриарх Неофит, съобщиха от пресслужбата на държавния глава. „Убеден съм, че със своето дело православните църкви на двете държави ще продължат да допринасят за нашето културно и духовно сближаване“, заяви още президентът. През последните години в Русия са построени хиляди православни църкви и манастири, а Руската православна църква развива активна социална дейност, насочена и към младите хора, посочи патриарх Кирил. Държавният глава цени високо участието на руския патриарх в тържественото отбелязване на 140-годишнината от Освобождението на България и подчерта, че народът ни пази спомена за Руско-турската освободителна война от 1877-1878 г. и България уважава паметта на воините, загинали за нейното освобождение. „Така както църквата се бори за душата на всеки човек, така и ние сме признателни към паметта на всеки воин, сражавал се в руската армия под знамената на император Александър II и загинал за българската свобода, независимо от неговата националност“, подчерта Румен Радев. Патриарх Кирил оцени високо ролята на българския държавен глава за недопускане на преиначаването на историческата истина в България за Освободителната война от 1877-1878 г. „Паметта за героичната борба на руси и българи за освобождението на православна България е особена страница за историята на нашите народи. И затова бих искал да помоля и Вас и българските институции да съхраняват тази памет, независимо от политическата конюнктура“, заяви патриарх Кирил. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.04", "title": " Руският патриарх Кирил: Българските институции да съхраняват паметта за Освобождението независимо от политическата конюнктура"}
{"url": "https://trud.bg/%d1%81%d0%b8%d0%bb%d0%bd%d0%b0-%d0%b5%d0%ba%d1%81%d0%bf%d0%bb%d0%be%d0%b7%d0%b8%d1%8f-%d1%80%d0%b0%d0%b7%d1%82%d1%8a%d1%80%d1%81%d0%b8-%d0%bb%d0%be%d0%bd%d0%b4%d0%be%d0%bd/", "text": "Мощна експлозия проехтя в североизточните райони на британската столица Лондон. По предварителни данни инцидентът не е свързан с тероризма, съобщи в Туитър лондонската полиция. „Служители на полицията заедно с оперативните служби в момента се намират на местопроизшествието на улица „Фарнъл роуд“ в района на „Харолд Хил“ след получено съобщение за взрив. Причините са неизвестни, но засега не се смята, че има връзка с тероризма“, гласи съобщението на Скотланд Ярд. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.04", "title": " Силна експлозия разтърси Лондон"}
{"url": "https://trud.bg/%d0%b1%d0%b5%d0%b7-%d0%b8%d0%b7%d0%ba%d0%bb%d1%8e%d1%87%d0%b5%d0%bd%d0%b8%d1%8f-%d0%b7%d0%b0-%d0%bc%d0%b8%d1%82%d0%b0%d1%82%d0%b0-%d1%80%d0%b5%d1%88%d0%b8-%d1%82%d1%80%d1%8a%d0%bc%d0%bf-%d1%81%d0%bb/", "text": "Президентът на САЩ Доналд Тръмп е разговарял със световните лидери за планираното увеличение на митата за внос на стомана и алуминий и не планира да прави изключения за никой, съобщи Министърът на търговията на САЩ Уилбър Рос в неделя, предава Ройтерс. “Знам, че е провел разговори с доста световни лидери“, заяви Рос в интервю пред американския телевизионен канал ABC. „Ясно е, че той взима решенията, но към момента, доколкото съм запознат, става въпрос за доста широк обхват на мерките. Не съм чул да говори за изключения“, добави търговския министър.  Ройтерс припомня, че в четвъртък Доналд Тръмп заяви, че САЩ ще увеличи митата за вносна стомана на 25% и за вносен алуминий – на 10%, за да защити домашните производители. Това предизвика множество критики от търговските партньори на САЩ. Рос омаловажи възможните последствия за американската икономика от мярката. Според неговите думи, предложените нови мита ще увеличат доходите на САЩ с около 9 млрд. долара на година, което представлява много по-малко от 1% от БВП на страната.  „Така че приказките, че това ще доведе до загуба на работни места, ще увеличи цените и изобщо, че ще повлияе зле са грешни“, подчерта той. Търговският министър не е впечатлен от заплахите на ЕС за налагане на ответни мита на знакови американски продукти, сред които мотоциклетите Харли Дейвидсън, бърбънът и дънките Левис. Според него те са тривиални и са „огромна грешка“. В отговор на европейските заплахи, Доналд Тръмп на свой ред подсказа, че може да увеличи митата за внос на европейски автомобили. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.04", "title": " Без изключения за митата реши Тръмп след разговори със световните лидери"}
{"url": "https://trud.bg/%d1%81%d0%bb%d0%b0%d0%b2%d0%b8-%d1%82%d1%80%d0%b8%d1%84%d0%be%d0%bd%d0%be%d0%b2-%d0%b8%d0%b7%d1%80%d0%b0%d0%b7%d1%8f%d0%b2%d0%b0%d0%bc-%d0%ba%d0%b0%d1%82%d0%b5%d0%b3%d0%be%d1%80%d0%b8%d1%87/", "text": "Телевизионният водещ Слави Трифонов обяви подкрепата си към  , арестуван за  на крадец рецидивист, нахлул в дома му в Пловдив. “Изразявам категоричната си подкрепа към пловдивския д-р Иван Димитров,  за убийството на крадеца рецидивист, нахлул в дома му! Това, което мисля, съм го казал преди повече от 2 години. Това написа във фейсбук водещият, като постна откъс от видеозапис на свое изявление. Във видеото Слави Трифонов казва още: “Това се случва на всички. Ние живеем в такава държава. Нали излязоха с едно изявление – между 3 и 5 процента хващат такива, които са обрали.Представете си каква полиция имаме, каква съдебна система. Пет процента от тези, които са обрали, ги хващат. И какво трябва да направиш? Спиш си, да не дава Господ, и виждаш, че двама са влезли да обират. И какво ще му кажеш на крадеца – моля те, напусни! Моля те, тук съм аз и детето ми. Моля те, махни се оттук! Трябва да го гръмнеш веднага, бе!”, казва Трифонов. Водещият реагира бурно на коментар от публиката, в който се казва, че нямаш правио по закон да убиеш нападател. “Ми тогава да те утрепат и теб и детето ти ли? Ще гледаш като зрител ли? Какво значи нямам право? Имаш право! Има първи закон – важен е животът ти и животът на твоите близки. След това е другият закон. Това ли ще спазваш – закона? Ще гледаш детето ти и другите ти близки. Как може да ми говорите така? Какъв закон?! Над закона първо е моралът! Законът ли е по-важен от живота на твоето дете, от живота на жена ти и от твоя живот? Направете си закон, както е в Америка – влезе ли ти в къщата – гърмиш”.         Д-р Иван Димитров бе задържан за 72 часа, след като на 2 март край сградата на Областната администрация в Пловдив бе открит върху капак на кола трупът крадеца – рецидивист Жоро Джевизов, известен с прякора си Плъха. По-късно стана ясно, че Плъха, заедно със свой авер, влезли в жилището на семейство Димитрови, за да крадат. В апартамента били съпругата и двете деца на рентгенолога. Лекарят обаче се събудил, а Джевизов го намушкал с нож. Тогава д-р Димитров стрелял един път по него. Крадецът побягнал, но на улицата издъхнал. Куршумът попаднал в областта на сърцето. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.04", "title": " Слави Трифонов: Изразявам категоричната си подкрепа към лекаря, убил крадец, нахлул в дома му (ВИДЕО)\t\t\t"}
{"url": "https://trud.bg/%d1%87%d0%b5%d1%82%d0%b8%d1%80%d0%b8%d0%bc%d0%b0-%d0%b7%d0%b0%d0%b3%d0%b8%d0%bd%d0%b0%d0%bb%d0%b8-%d0%b8-24-%d1%80%d0%b0%d0%bd%d0%b5%d0%bd%d0%b8-%d0%bf%d1%80%d0%b8-%d1%81%d1%80%d1%83%d1%82%d0%b2%d0%b0/", "text": "Най-малко четирима души загинаха и 24 са ранени при срутването на жилищен блок в западния полски град Познан, предадоха Асошиейтед прес и ТАСС. Регионалният губернатор Збигнев Хофман заяви, че е възможно злополуката да се дължи на експлозия на газ. В отломките работят 24 пожарни екипа, съобщи говорител на познанската противопожарна служба. Сред ранените има деца, добави той. Най-малко трима от ранените са в тежко състояние, посочва Франс прес. Ръководителят на пожарникарите Анджей Бартковяк заяви, че е възможно все още да има затрупани хора. Сградата се е срутила в 7:50 ч. местно време (6:50 ч. по Гринуич). Тя е била с 18 апартамента, от които са се срутили 4, добави Бартковяк, цитиран от ТАСС. Той предупреди, че е възможно да се срути и предната част на сградата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.04", "title": " Четирима загинали и 24 ранени при срутване на блок след газов взрив в Полша"}
{"url": "https://trud.bg/%d0%bf%d1%80%d0%be%d1%82%d0%b5%d1%81%d1%82%d0%b8%d1%80%d0%b0%d1%89%d0%b8-%d1%81%d1%80%d0%b5%d1%89%d1%83-%d0%bf%d1%80%d0%be%d0%bc%d1%8f%d0%bd%d0%b0-%d0%bd%d0%b0-%d0%b8%d0%bc%d0%b5%d1%82%d0%be-%d0%bd/", "text": "В събота и неделя се проведоха демонстрации на македонските диаспори в САЩ, Австралия и из Европа под надслова „Ние сме Македония“, които бяха организирани в протест срещу евентуална промяна на името на бившата югорепублика, предава скопският телевизионен канал „ “. Македонците в Австралия са излезли на протест по улиците на Пърт, Мелбърн, Бризбън и Сидни в знак на подкрепа за защитаването на националните интереси, човешките права и правото на самоопределение. Дейли Мейл – Австралия известява, че протестите са срещу промяна на македонското име и отричане на македонската идентичност, както и за повишаване на осведомеността за борбата за запазване на македонската идентичност и името Македония. В същото австралийско издание се посочва, че на демонстрацията в Сидни е имало около 30 хиляди души. Те са обикаляли улиците, пели химна на Македония и са викали „Македония“. Протестиращите обявили за “нежелани личности”, Зоран Заев, Никола Димитров и Радмила Шекеринска, ако променят името на Република Македония. Говорителят на Движението “Ние сме Македония”, Джош Шърман каза пред австралийските медии, че след като Гърция незаконно е окупирала Македония през 1913 г., в страната е имало бунтове. Според него, днешният митинг е демонстрация на устойчивостта на размирен и потиснат народ. “Ние не сме агресор в тази ситуация. Ние сме просто скромен, древен и мирен народ, който иска правото да бъде третиран с достойнство и уважение в общността на световните народи. И най-важното е да бъдем третирани като македонци “, заяви Джош Шърман.  Протестите в Австралия не са минали без инциденти. Македонските емигранти в Мелбърн запалиха снимката на премиера Зоран Заев. Протестиращите бяха облечени в патриотични дрехи с флага на етническа Македония и пееха песента “Огън да го изгори”. На срещата в центъра на Вашингтон присъстваха организации и групи от Ню Джърси, Масачузетс, Ню Йорк и Вашингтон. Те призовават македонското правителство да прекрати преговорите с Гърция и да защити македонската идентичност. “Смисълът на нашият апел не е да критикуваме, не сме против никого и не разпространяваме шовинизма, а е защита на основните права. Нашите предци са се преборили държавата да се казва Македония и са го защитавали с борба. Те ни дадоха това право и нашата цел е да го съхраним “, заяви Горан Митревски. Движението заявява, че въпреки факта, че 137 държави признаха Македония под конституционното й име, сегашното правителство преговаря за промяната в условията, когато Гърция поставя максималистични искания и отрича македонската идентичност и нация.  “Ние сме Македония” изисква големите сили да се намесят в преговорите. Решението да се вземе на базата на международен договор между двете страни, гарантирано от постоянните членове на Съвета за сигурност. Подобни митинги се проведоха в няколко града в Нова Зеландия, Холандия, Великобритания, Италия, Чехия, Словения и Малта.     АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.04", "title": " Протестиращи срещу промяна на името на Македония в Австралия запалиха снимка на Зоран Заев "}
{"url": "https://trud.bg/%d0%bf%d1%83%d1%82%d0%b8%d0%bd-%d0%be%d0%b1%d0%b2%d0%b8%d0%bd%d0%b5%d0%bd%d0%b8%d1%82%d0%b5-%d0%b7%d0%b0-%d0%bd%d0%b0%d0%bc%d0%b5%d1%81%d0%b0-%d0%b2-%d0%b8%d0%b7%d0%b1%d0%be%d1%80%d0%b8%d1%82%d0%b5/", "text": "Обвинените за намеса в изборите в САЩ през 2016 г. руснаци не са действали от името на властите в Москва. Това заяви руският президент Владимир Путин в интервю за телевизия Ен Би Си. „Знам, че те не представляват държавата или руските власти, а какво именно те са направили, нямам и понятие и не знам кой стои зад тях“, каза Путин.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.04", "title": " Путин: Обвинените за намеса в изборите в САЩ не са действали от името на властите в Москва"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8%d1%82%d0%b5-%d0%b3%d0%b8%d0%bc%d0%bd%d0%b0%d1%81%d1%82%d0%b8%d1%87%d0%ba%d0%b8-%d0%b7%d0%b0%d0%b2%d0%be%d1%8e%d0%b2%d0%b0%d1%85%d0%b0/", "text": "Приключи един страхотен уикенд за българската художествена гимнастика. Общо десет медала от двата турнира и всички наши представителки ще се прибера в София с медали, съобщиха от Българската федерация по художествена гимнастика във фейсбук. “Днес във финалите при жените нашите представителки Катрин Тасева спечелиха 4 медала – Катрин грабна златните медали във финалите на обръч и лента, а Ерика Зафирова се пребори за две бронзови отличия – на топка и бухалки. Състезанието показа, че по новия правилник силите са почти изравнени, че всеки фаворит може да допусна грешка и да се случи всичко във всяко състезание. На обръч Катрин игра много силно и получи оценка от 17.600, което я нареди безапелационно на най-високото място на почетната стълбичка, втора се класира Саломе Пашава от Грузия със 17.150т, а трета – Влада Николченко от Украйна, която получи оценка от 17.050т. На топка за финалите се класира само Ерика Зафирова, която игра много умно и стабилно и спечели бронзовия медал с оценка от 16.650т.. Златото спечели Саломе Пашава от Грузия с оценка от 17.350т, а среброто – Алин Харнаско от Беларус със 17,200т. На бухалки имахме две финалистки. Катрин допусна много груби грешки и изпускане на уред извън терена и остана на 7-мо място, а Ерика се хвърли изключително смело и не си спести нищо, което и донесе втория медал – бронз на бухалки. На лента всички допуснаха много грешки и Катрин се оказа с най-малко неточности и трудната композиция и оценката от 15.650 т, донесе втория златен медал. Втора се класира Алина Адилханова от Казахстан с оценка от 14.900, а трета Юлия Евчик от Беалрус с оценка от 14.850. Тук Ерика получи оценка от 14.100 и се нареди на 6-то място. По-рано при девойките във финалите имаме три сребърни медала – два на Татяна Воложанина – на обръч и лента и Анна Келман спечели сребро на бухалки, а на топка Таня Воложанина спечели бронзов медал. Вчера Катрин Тасева се класира 3-та, а Ерика Зафирова 5-та в многобоя, а при девойките отборно – Татяна и Анна спечелиха среброто за България. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.04", "title": " Българските гимнастички завоюваха десет медала от двата турнира в Рига"}
{"url": "https://trud.bg/%d1%80%d1%83%d1%81%d0%ba%d0%b8%d1%8f%d1%82-%d0%bf%d0%b0%d1%82%d1%80%d0%b8%d0%b0%d1%80%d1%85-%d0%ba%d0%b8%d1%80%d0%b8%d0%bb-%d0%bd%d0%b0-%d1%82%d1%80%d1%8a%d0%b3%d0%b2%d0%b0%d0%bd%d0%b5-%d0%be%d1%82/", "text": "Има много положителни неща, които видях по време на посещението ми в България, но има и неща, които ме огорчават. Много ме огорчи в официалната реторика на представители на държавата като наравно с Русия същата роля почти да са изиграли Полша, Литва, Финландия. Това каза Московският и на цяла Русия патриарх Кирил на летище “София” преди да отпътува от България, цитиран от БТА. Той беше на тридневно посещение у нас, посветено на честванията за 140 години от Руско-турската война. Когато попитах откъде е тази странна история, разбрах, че гвардията на финландския полк е участвала в Освободителната война, но това беше полк на руската армия, който беше във Финландия, обясни руският патриарх. Също така имаше и полкове от руската армия в Полша. Но в историята на Полша и на Финландия я няма тази страница, свързана с освобождението на България, каза патриарх Кирил. Той заяви, че историята на освобождението на България с кървави букви е изписана в историята на Русия. Затова руският патриарх препоръча тази история на София да “изчезне” от политическия ход на България. По думите му никаква политическа коректност не може да оправдае лъжливата историческа интерпретация. Най-светлата страница от посещението ми в България е свързана с Шипка – там не видяхме нито финландски знамена, нито полски, нито румънски флагове, каза руският патриарх. Видяхме само флага на Русия и флага на България, сподели главата на Руската православна църква. “Не е възможно да го преживееш без сълзи този народен възторг, който отразява истинското отношение на българите към Русия, към Руската църква и към великата памет за жертвите на нашия народ, който е освободил България”, коментира патриарх Кирил. Дълбоко съм убеден, че целият негативен политически контекст ще отмине, а ценностите, свързани с нашата обща история, с освободителната борба, която руският народ с огромни жертви понесе, за да стане България свободна, това завинаги ще бъде запазено в паметта на нашите народи, изрази увереност патриархът на Русия. Дай Боже, политиците да го разберат възможно най-бързо, пожела той. Попитан за коментар за днешната му среща с българския президент, патриарх Кирил отговори: Добро впечатление ми направи президентът, много е интелигентен, православен, човек, който обича родината си. Струва ми се, че е отворен за диалог с Русия, каза руският патриарх и пожела: Дай Боже, такива политици да набират сили в България, защото външнополитическите и междудържавните отношения винаги са персонифицирани и много е важно от страна на България да бъдат хората, с които в Русия с удоволствие биха общували и градили отношения. Патриарх Кирил говори и за особените отношения на Руската и Българската църква и благодари на патриарх Неофит за братската обич и за взаимното разбиране. Двете ни църкви са единственият реален духовен исторически мост, който днес съединява нашите народи и е важно този мост да се запази, пожела руският патриарх. Той сподели, че целият му живот е свързан с България и припомни, че за първи път е дошъл у нас през 1969 г., като млад йеромонах. Имах тук много приятели, колеги, с които работехме за двустранните отношения между църквите ни. Особени, топли отношения имам с представители на епископата и на свещениците, с патриарх Неофит и смятам, че те са много важни за поддържането на двустранни църковни отношения между нашите народи, подчерта патриарх Кирил. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.04", "title": " Руският патриарх Кирил: Огорчен съм от реториката, че Полша, Литва и Финландия са изиграли почти същата роля като Русия в Освобождението"}
{"url": "https://trud.bg/%d1%87%d0%b5%d1%80%d0%bd%d0%b0-%d1%80%d0%b5%d0%ba%d0%b0-%d0%b8-%d0%b2%d0%b0%d1%80%d0%b4%d0%b0%d1%80-%d0%bf%d1%80%d0%b5%d0%bb%d1%8f%d1%85%d0%b0-%d0%b2-%d0%bc%d0%b0%d0%ba%d0%b5%d0%b4%d0%be%d0%bd%d0%b8/", "text": "Топенето на снежната покривка доведе до преливане на Черна река и Вардар в техните горни течения, предава македонската държавна агенция „Макфакс“, като се позовава на информация от македонския Център за справяне с кризи. Черна река се е разляла в горното си течение, по дължината на речното корито (нерегулирано корито) в района на селата: Граиште, Единаковци, Света и Бучин в община Демир Хисар.  Река Вардар се е разляла край село Форино и има опасност къщите в района да бъдат заляти.  „Известени са община Гостивар, ДЗС Гостивар и ТППЕ – Тетово. Осъществен е контакт с хидроцентралата Вруток, за да се поиска намаляване на производството на електрическа енергия, тъй като водите от акумулацията влияят на покачването на нивото на водата“, се казва в съобщението на ЦСК. Управата на ВРЦ Вруток е разпоредила да се спре изцяло производството на електроенергия и да се изчака намаляване на нивото на водата.  Разлив има също и в района на Гостивар, по канала, преминаващ през село Тумачевище, където е изпратен екип за саниране на канала.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.04", "title": " Черна река и Вардар преляха в Македония, спряха производството на електроенергия"}
{"url": "https://trud.bg/%d0%b3%d0%b5%d1%80%d0%bc%d0%b0%d0%bd%d1%81%d0%ba%d0%b8%d1%82%d0%b5-%d1%81%d0%be%d1%86%d0%b8%d0%b0%d0%bb%d0%b4%d0%b5%d0%bc%d0%be%d0%ba%d1%80%d0%b0%d1%82%d0%b8-%d1%81%d0%ba%d0%bb%d0%be%d0%bd%d0%b8%d1%85/", "text": "Германските социалдемократи подкрепиха сформирането на широка коалиция с десницата – Християндемократическия съюз (ХДС) и баварския Християнсоциален съюз (ХСС). Така те отварят пътя за четвърти пореден канцлерски мандат на Ангела Меркел, лидерка на ХДС. Това стана ясно от обявените днес резултати от гласуването на членовете на Германската социалдемократическа партия (ГСДП). Всичките 463 723 партийни членове имаха право да подкрепят или отхвърлят сформирането на широка коалиция. Гласуването, което започна на 20 февруари и приключи на 2 март, стана по пощата. Разходите се изчисляват на 1,5 милиона евро. Броенето на гласовете започна снощи в 22 часа и продължи до 9 ч днес. Цялата нощ в партийната централа в Берлин – дом “Вили Бранд”, 120 партийни членове доброволци брояха бюлетините под надзора на комисия и нотариус. Олаф Шолц, който от 13 февруари е временен председател на ГДСП след подадена оставка на Мартин Шулц, обяви резултата от вота. От всичките 463 723 партийни членове правото да гласуват са упражнили 378 437 души. Броят на невалидните бюлетини е 14 943, впоследствие са били открити още 561 нередовни бюлетини. От редовно гласувалите сформирането на широка калиция са подкрепили 239 604 души, против са били 123 329 партийни членове или “за” са се обявили 66,02 на сто, “против” – 33,98 на сто. “Вече имаме яснота. ГСДП ще участва в правителството”, заяви Олаф Шолц. След приключване на процедурата по броенето на бюлетините той е съобщил резулатата на Ангела Меркел в телефонен разговор. 161 дни след провеждането на парламентарните избори на 24 септември м. г., най-дългият период в историята на ФРГ на преговори по съставяне на кабинет, страната е на крачка да сформира правителство. По конституция предстои федералният президент Франк-Валтер Щайнмайер да предложи на Бундестага (германския парламент) да избере Ангела Меркел за канцлер. Най-вероятно това ще стане на 14 март.", "date": "2018.03.04", "title": " Германските социалдемократи склониха да управляват с десницата на Меркел"}
{"url": "https://trud.bg/%d0%b1%d0%b5%d1%80%d0%b1%d0%b0%d1%82%d0%be%d0%b2-%d1%81%d0%b8-%d1%82%d1%80%d1%8a%d0%b3%d0%bd%d0%b0-%d0%be%d1%82-%d0%b8%d0%bd%d0%b4%d0%b8%d1%8f-%d0%be%d1%81%d0%bc%d0%b8%d0%b2%d0%b0-%d1%82%d1%80%d0%b5/", "text": "Индийското приключение на Димитър Бербатов приклюби.  Бившият нападател на Манчестър Юнайтед дойде като голямата звезда на сезона, привлечен от “Керала Бластърс”. Днес той каза „сбогом” на страната на слоновете, осмивайки треньора Дейвид Джеймс.  “Керала” стартира сезона като един от фаворитите за титлата, но не успя да стигне дори до плейофите. Бербатов вкара един единствен гол и то, когато каруцата се беше обърнала. Изигра само девет мача. В страната изчислиха, че на терена са му се събрали малко повече от 500 минути футбол.  И на прощаване Бербатов разкритикува жестоко последния си треньор Дейвид Джеймс. На снимка в социалните мрежи той написа, че легендарният вратар на “Ливърпул” е най-слабият наставник, който не може да печели мачове. Продължи и с тактиката му: „Целете нападателите в гърдите и ги оставяйте да се оправят.”  Бербатов очевидно няма намерение да играе за Керала в мачовете за купата на Индия, въпреки че има това право. В същия пост в социалните мрежи написа: „Сезонът свърши, време е да си вървя у дома.”  “Керала” обаче има друго виждане по въпроса. В официално становище клубът обяви, че всички футболисти са получили по няколко дни пауза и ще се приберат за подновяването на тренировките. Първият въпрос е дали Бербатов би искал да го направи, а вторият – дали Джеймс ще го използва, ако все пак се върне.  Странно, но вратарят, който е четвърти по мачове във Висшата лига, бе сред гостите на благотворителния мач между фондациите на Бербатов и Луиш Фиго миналия юни. Тогава Джеймс определи българина като един от най-добрите централни нападатели в съвременния футбол.", "date": "2018.03.04", "title": " Бербатов си тръгна от Индия, осмива треньора си"}
{"url": "https://trud.bg/%d0%b3%d0%be%d1%80%d0%b0%d0%bd%d0%be%d0%b2-%d0%b4%d1%8a%d1%80%d0%b6%d0%b0%d0%b2%d0%b0%d1%82%d0%b0-%d0%b2%d0%bb%d0%b8%d0%b7%d0%b0-%d0%b2-%d1%81%d0%b4%d0%b5%d0%bb%d0%ba%d0%b0%d1%82%d0%b0-%d1%81-%d1%87/", "text": "Имаме достатъчно инструменти за контрол. Част от политиците не знаят какво правят КФН, КЕВР и други институции. Това заяви финансовият министър Владислав Горанов по БТВ по повод сделката за закупуването на българските активи на ЧЕЗ. Относно влизането на държавата в сделката, Горанов посочи, че това е волята на премиера.  Според финансовия министър обаче национализацията на ЕРП-тата – нещо, за което настояват коалиционните партньори на ГЕРБ – не е решение. Горанов смята, че това е мярка без която може да се мине, защото държавата има достатъчно контролни механизми. “Ще се подчиня на общото решение обаче”, увери Горанов. Относно собственичката на “Инерком” Гинка Върбакова той коментира: “Не всички могат да стоят пред медиите така, както вие, която ви е работата и аз, който съм ежедневно в медиите. Не може да обвиняваме някого, че допуска лапсуси”. “На мен не ми е известно да има някой зад нея. Това са твърденията на опозицията. Нека да видим има ли някакви ясни доказателства, че по някаква причина правителството може да стои зад една такава сделка. Ние водим арбитражен спор с чешката ЧЕЗ и би било много трудно да водим едни задкулисни сделки“, посочи Горанов. По думите му някой друг е недоволен от това, че именно този купувач е спечелил сделката. „Високият тон говори, че има някой разсърден и некласиран от чехите”, посочи той. „Ако се стигне до положително решение на чешката компания, ние може директно да влезем купувайки компанията “Инерком” или част от нея, или да проведем други преговори“, заяви Горанов. И допълни, че това, което иска държавата, е най-малко контролен дял. Горанов коментира и   д-р Камен Плочев, който преди седмица беше приет във ВМА. „До колкото знам е изписан”, каза той. “Не съм заплашвал д-р Плочев. Не съм го чувал откакто със здравния министър бяха в моя кабинет, за да обсъдим дали може да се справи с управлението на здравната каса“, посочи финансовият министър. “Имаме много идеи със здравния министър. Това, което обсъждамне в момента е как да въвлечем пациента в контрола. Някои казват, че демонополизацията на касата е панацея, но аз не съм съгласен с това”, добави Владислав Горанов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.04", "title": " Горанов: Държавата влиза в сделката с ЧЕЗ по волята на премиера"}
{"url": "https://trud.bg/%d1%81%d0%bd%d0%be%d1%83%d0%b1%d0%be%d1%80%d0%b4%d0%b8%d1%81%d1%82-%d0%ba%d0%b0%d1%80%d0%b0-%d1%81%d1%8a%d1%81-150-%d0%ba%d0%bc%d1%87-%d0%b2%d0%b8%d0%b4%d0%b5%d0%be/", "text": "Англичанинът Джейми Бароу разви рекордната скорост от 149,65 км/ч със сноуборд на равен участък. Той ще влезе в книгата на Гинес с постижението си върху замръзналото езеро в швейцарския курорт Санкт Мориц. Върху специално подготвено трасе авантюристът бе теглен от мощен автомобил Maserati Levante. Първият SUV модел на италианския производител на спортни коли бе екипиран с гуми за екстремни зимни условия. Всяка от тях е оборудвана с 474 шипа с дължина 4 милиметра, за да се осигури сцепление с ледената повърхност. Автомобилът разполага с интелигентна система за задвижване на четирите колела с променливо разпределение на въртящия момент към всяко едно от тях в зависимост от външните условия. Благодарение на високите технологии спортният SUV запазва динамичните си качества и на хлъзгава настилка. Върху замръзналото езеро Levante имаше нужда от 400-метрова дистанция за ускорение и впоследствие за спиране. Ледената повърхност е екстремно изпитание за оползотворяване на силата на 430 коня, които генерира 4-литровият двигател V6. Сноубордистът Джейми Бароу подобри собствения си рекорд за висока скорост от 100 км/ч, поставен преди две години с помощта на автомобил с по-ниска мощност. При спускане обаче най-бърз в историята досега е бил французинът от полски произход Едмон Пложик. По стръмните склонове на Алпите в курорта Вар през 2015 г. той разви скорост 203 км/ч. На равен участък с помощта на автомобил изглежда невъзможно да се подобри това постижение, тъй като е прекалено опасно и липсва необходимото сцепление. Виж видеото тук:  ", "date": "2018.03.04", "title": " Сноубордист кара със 150 км/ч (ВИДЕО)\t\t\t"}
{"url": "https://trud.bg/%d0%bd%d0%b8%d0%bd%d0%be%d0%b2%d0%b0-%d0%bd%d1%8f%d0%ba%d0%be%d0%b9-%d1%82%d1%80%d1%8f%d0%b1%d0%b2%d0%b0-%d0%b4%d0%b0-%d0%bf%d0%be%d0%bd%d0%b5%d1%81%d0%b5-%d0%bf%d0%be%d0%bb%d0%b8%d1%82%d0%b8%d1%87/", "text": "Някой трябва да понесе и политическа и друга отговорност за сделката с ЧЕЗ. Това заяви лидерът на БСП Корнелия Нинова по  . “Някой купува 1/3 от електропреносната мрежа на България, което е въпрос на национална сигурност. Някой ще контролира чрез сметките за ток живота на 3 милиона българи. Няма и много информация кой е този и кой финансира сделката, по какъв начин, как ще се връщат тези пари – дали няма да се връщат чрез увеличение на сметките за тока на българите?! Много въпросителни и малко отговори, което създаде тази напрегната ситуация”, уточни Нинова. “Поне 3 неща би трябвало да гарантира правителството. Първото е да се гарантира националната сигурност, т.е. да се знае, че който купи тази компания няма от него да зависи дали някой ден една трета от електропреносната мрежа ще бъде изключена, например. Втората гаранция е за хората – тези 3 милиона българи и цените на тока да бъдат поносими към социалния им стандарт и социалния им живот. И третата е някой да понесе отговорност за състоянието, в което докараха този случай. Някой трябва да понесе и политическа и друга отговорност, ако се налага”, категорична е Корнелия Нинова. Според лидера на БСП няма достатъчно информация за тази сделка – първоначално беше казано, че тя се финансира от офшорни компании с неизвестен собственик. След това дойде информацията за банки, които са регистрирани на някакви острови, които се разследват в международен план за пране на пари. Когато има дори и минимален риск такъв субект да стане някой ден собственик на 1/3 от електропреносната мрежа на България, дори и чрез кредитите, това ражда много въпроси, обясни Корнелия Нинова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.04", "title": " Нинова: Някой трябва да понесе политическа и друга отговорност за сделката с ЧЕЗ"}
{"url": "https://trud.bg/%d1%88%d0%b2%d0%b5%d0%b9%d1%86%d0%b0%d1%80%d1%86%d0%b8%d1%82%d0%b5-%d1%80%d0%b5%d1%88%d0%b0%d0%b2%d0%b0%d1%82-%d0%bd%d0%b0-%d1%80%d0%b5%d1%84%d0%b5%d1%80%d0%b5%d0%bd%d0%b4%d1%83%d0%bc-%d0%b4%d0%b0/", "text": "В Швейцария днес се провежда референдум, на който трябва да бъде решено дали да се отмени данъкът за обществените радио и телевизия. Ако инициативата получи зелена светлина, страната ще бъде първата в Европа без обществено информационно разпространение. Билаг – така се нарича данъкът, който в момента швейцарците плащат за обществените си медии. Размерът му е 452 швейцарски франка или 766 лв. годишно за домакинство. Компаниите плащат в зависимост от оборота си. През 2016 година приходите от налога са милиард и 300 милиона швейцарски франка. Парите се разпределят между 7 тв канала и 17 радиостанции, които осигуряват медийно съдържание в четирите езикови и културни региона – германски, френски, италиански и ретромански диалект, информира  . А от 1990 година финансиране получават и регионални търговски медии с обществени функции. Самюел Хофман е един от инициаторите на ДА кампанията, наречена НоуБилаг. Според привържениците, отмяната на данъка ще направи медийния пазар много по-отворен и конкурентен, и ще облагодетелства потребителите. Опозицията по-скоро подкрепя отмяната на данъка. Докато правителството и парламентът казват, че, този ход сериозно ще навреди на качеството и плурализма в медиите. А това за Швейцария, която до голяма степен се управлява на принципа на пряката демокрация, е жизненоважно. Сред най-засегнатите от промяната ще бъдат малките регионални медии. Причината – общностите са малки, а това означава и свит рекламен пазар. Целта не е закриване на обществената телевизия и радио, а само премахване на задължителните суми, които се заплащат за тях – казват привържениците на НоБилаг-кампанията. И се аргументират, че сумата от милиард и 300 милиона, която потенциално ще се “освободи” ще бъде от полза за икономиката. Гласът „за” ще означава край на програмите, правени, финансирани и контролирани от обществото за обществото – това пише в открито писмо медийният експерт Ноел Кърън, публикувано в местни медии. Според него обаче именно сега е времето, в което нуждата от независими обществени медии е най-голяма. Именно защото в момента всеки може да разпространява гледната си точка и мнение онлайн, доверието в медиите спада. Във времена като тези хората имат нужда да получават независими новини, достоверна информация и национално представителство. А какво ще решат швейцарците и какви ще бъдат последствията от вота им – дали това ще бъде началото на края на обществените радио и телевизия, или само ще се промени финансирането им – предстои да разберем. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.04", "title": " Швейцарците решават на референдум дали да отпадне данъкът за обществените радио и телевизия"}
{"url": "https://trud.bg/%d0%b1%d0%b5%d1%80%d0%b1%d0%be-%d1%81%d0%ba%d0%be%d1%87%d0%b8-%d0%bd%d0%b0-%d1%81%d0%b2%d0%be%d0%b9-%d0%bf%d1%80%d0%b8%d1%8f%d1%82%d0%b5%d0%bb-%d0%b8-%d1%82%d1%80%d0%b5%d0%bd%d1%8c%d0%be%d1%80-%d0%b2/", "text": "Димитър Бербатов приключи с екзотичното си участие в индийския футбол. Договорът на нападателя изтече и той се прибира в България. Но на сбогуване със своя тим “Керала Бластърс”, опитният играч публикува любопитна снимка под формата на стори в профила му в Инстаграм. “Най-лошият, който се мисли за треньор. Най-лошите тактически съвети. Ритайте топката към гърдите на нападателите, а те да се оправят. Какво по дяволите? Кой играе така? Сезонът свърши! Време е да се прибирам у дома”, пише Бербатов. По всяка вероятност става въпрос за Дейвид Джеймс, негов дългогодишен приятел. Бившият национал на Англия дори бе в София през юни 2017 година за благотворителния мач на Бербатов срещу фондацията на Луиш Фиго.", "date": "2018.03.04", "title": " Бербо скочи на свой приятел и треньор в Индия"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd%d0%be%d0%b2-%d0%b7%d0%b0-8-%d0%b3%d0%be%d0%b4%d0%b8%d0%bd%d0%b8-%d0%b4%d1%8a%d1%80%d0%b6%d0%b0%d0%b2%d0%b0%d1%82%d0%b0-%d0%b5-%d0%b2%d0%b7%d0%b5%d0%bb%d0%b0-41/", "text": "Държавата няма никакво отношение към сделката с ЧЕЗ. Това заяви зам.-председателят на ГЕРБ Цветан Цветанов по  . По думите му, електроразпределителните дружества нямат нищо общо с електропреносната мрежа. “В периода 2002 – 2004 г. се взима решение електроразпределителните дружества да бъдат приватизирани и тогава държавата получава 1 милиард и 600 милиона лева. Тогава БСП не са взели никаква реакция, с която да осуетят евентуалното приватизиране”, обясни Цветанов. “67% се приватизират, 33% странно остават за държавата. Това, което трябва да се уточни – с 33% губиш абсолютно всякакъв оперативен контрол върху управлението на едно такова дружество. С 34% вече имаш блокираща квота”, обясни той. Това, което беше казано като неистина е, че годишно дивидентът, който е получавала държавата е някъде около 50 милиона. Това е пълна лъжа. За всичките години след приватизационния договор парите, които са преведени еднократно 2010 или 2011 година са 41 милиона лева. Това са всичките тези пари, които са преведени като дивидент на държавата в рамките на тези 8 години, когато е експлоатирано това дружество и вече е приватизирано. През 2005 г. с решение на МС се взима решение, с което да не се събира дивидента от 2004-2005 г. и да не се прехвърля на държавата, каза Цветан Цветанов. По думите му, електроразпределителните дружества също така нямат никакво отношение към калкулиране на цената на тока и това отново е заблуда и внушение и манипулиране на обществото. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.04", "title": " Цветанов: За 8 години държавата е взела 41 млн. лева дивидент от ЧЕЗ"}
{"url": "https://trud.bg/%d1%81%d0%be%d1%86%d0%b8%d0%b0%d0%bb%d0%b4%d0%b5%d0%bc%d0%be%d0%ba%d1%80%d0%b0%d1%82%d0%b8%d1%82%d0%b5-%d0%b3%d0%bb%d0%b0%d1%81%d1%83%d0%b2%d0%b0%d1%85%d0%b0-%d0%b7%d0%b0-%d0%ba%d0%be%d0%b0%d0%bb/", "text": "Членовете на Германската социалдемократическа партия одобриха на референдум планът да сключат нова „Голяма коалиция“ със „Съюза“ (ХДС/ХСС) на канцлера Ангела Меркел, предава AFP. Според германските медии членската маса на ГСДП е гласувала с „да“ за подновяване на партньорството с Меркел. Очаква се партийното ръководство да оповести официално резултатите в най-скоро време. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.04", "title": " Социалдемократите гласуваха за коалиция с Меркел"}
{"url": "https://trud.bg/152-000-%d0%bb%d0%b2-%d0%b3%d0%bb%d0%be%d0%b1%d0%b8-%d0%be%d1%82%d0%bd%d0%b5%d1%81%d0%be%d1%85%d0%b0-%d0%b0%d0%b2%d1%82%d0%be%d1%81%d0%b5%d1%80%d0%b2%d0%b8%d0%b7%d0%b8-%d0%b8-%d0%b4%d0%b5%d0%bf%d0%b0/", "text": "Регионалната инспекция по околна среда – София и Столичен инспекторат към Столична община са проверили общо 43 обекта, от които 23 автосервиза, 14 площадки за отпадъци и 3 цеха за мебели. Това съобщиха от Регионалната инспекция по околната среда и водите в София. Проверките са част от контрола върху нерегламентираното горене на отпадъчни материали, които замърсяват въздуха в София. За констатираните нарушения експертите на РИОСВ–София са съставили 17 акта на обща стойност 152 000 лв. Акцията стартира на 21 декември и ще продължи до поетапното проверяване на всички обекти. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.04", "title": " 152 000 лв. глоби отнесоха автосервизи и депа за отпадъци в София"}
{"url": "https://trud.bg/%d0%b0%d0%bd%d1%82%d0%be%d0%bd%d0%b8%d0%be-%d1%82%d0%b0%d1%8f%d0%bd%d0%b8-%d0%b0%d1%81%d1%8a%d1%82-%d0%bd%d0%b0-%d1%81%d0%b8%d0%bb%d0%b2%d0%b8%d0%be/", "text": "При условие, разбира се, че неговият най-добър приятел, политически съратник и съосновател на партията “Напред (Форца) Италия”, пандизчията и завършен рецидивист Силвио “Бунга-Бунга” Берлускони излезе победител на парламентарните избори на Ботуша в неделя. Последният, благодарение на съвсем заслужените квалификации, няма как за четвърти път да оглави кабинет, дори и да спечели. Което според мнозина набюдатели е напълно вероятно като резултат от вота. Засилените антиимигрантски настроения в страната през последните две+ години преляха в лозунгите, които доминираха дебатите в предизборната кампания. Разочарованието от лявоцентристката Демократическа партия на министър-председателя Паоло Джентилиони, охлаждането в подкрепата към популисткото движение “Пет звезди” и резкият възход на крайно-десните италиански партии, като “Северна лига”, създадоха идеалната почва, върху която отново да избуи “добрият стар Берлускони”. Който, както знаем, е вещ манипулатор и познава всички хватки – най-старата от които е три дни преди вота да извади най-тежката си артилерия. Разбира се, в “Силвио-стайл”, подхвърляйки в ефира на една от собствените му телевизии “добрата новина, че настоящият председател на Европейския парламент е взел решение и ми даде сигнал, че е готов да оглави едно бъдещо дясноцентристко правителство”. Без да го назовава конкретно по име, но то се знае. Антонио Таяни е сред най-утвърдените италиански еврократи за последните две десетилетия. “Настоящият председател” на Европейския парламент е бил на два пъти европейски комисар от Италия – по транспорта между 2008 и 2010 г., и по въпросите на индустрията между 2010 и 2014 г. Все през периоди, в които Берлускони управляваше страната. “Знам, че е срамота да отнемаме Таяни от Европа, но е в най-добрия интерес на Италия”, заяви при обявяването на новината в ефир Берлускони. И директно сложи картите на масата – той отново идва като спасител, води със себе си високо уважаван в ЕС италиански политик, който да го представлява и всичко ще бъде забравено в интерес на страната. Антонио Таяни би могъл да реабилитира пред Брюксел дори и коалицията с евроскептичната “Лига” на Матео Салвини, за да се върне “Форца Италия” във властта и да спаси народа. С всички сили напред. Иначе Таяни не предприема сам по себе си кой знае какъв риск – в оптималния вариант оглавява коалиционно дясноцентристко правителство от името на партията, която заедно с Берлускони са съосновали. В замяна на постиженията и авторитета, които си е създал в Европа, Антонио Таяни няма почти никакъв стаж като политик на национално ниво и, ако не друго, има и морален дълг към партията и страната си. А и следващите избори за Европейски парламент са догодина през май – 14 месеца винаги е бил амбициозен срок за което и да е италианско правителство, особено коалиционните. Каквото и да стане дотогава, Таяни винаги ще може да се върне в Европарламента, ако реши. Не е да бяга от предизвикателства. Антонио Таяни е роден на 4 август 1953 г. в Рим. Има диплома по право от най-стария университет във Вечния град “Ла Сапиенза”. През 1970-те като студент са и първите му стъпки в политиката, като активист на Младежкия монархически фронт. След университета Таяни служи във военновъздушните сили на Италия като офицер на радарна станция. През 1980-те работи като журналист – завежда парламентарните въпроси за седмичника “Ил Сентиминале”, води новинарска програма по държавното радио “РАИ-1” и в един момент оглавява римската редакция на миланския всекидневник “Ил Джорнале”. В това си амплоа Антонио Таяни е бил специален пратеник в Ливан, СССР и Сомалия. През 1994 г. става част от основателите на “Форца Италия”, влиза в изпълнителното бюро на партията и става говорител на новоизбрания министър-председател Силвио Берлускони. Същата година е избран за член на Европейския парламент. И отново през 1999 г., 2004 г. и 2014 г.   Наравно с кариерата в Европа, Антонио Таяни на няколко пъти се е опитвал да пробие и у дома. През 1996 г. е кандидат за депутат в националния парламент на Италия от град Алтари, но не успява да прескочи балотажа. Пет години по-късно, през 2001 г., застава пак неуспешно срещу Валтер Велтрони за кметския пост в Рим. За сметка на това от 2002 г. е издигнат за един от заместник-председателите на Европейската народна партия (ЕНП), преизбиран на поста през 2006 г., 2009 г., 2012 г. Отличник!   Всеки може да разбере, че той (б.р. – Антонио Таяни) ще е идеалният кандидат. Защото Италия вече няма тежест нито в Европа, нито в света. Той ще даде много от тази необходима тежест, защото е председател на Европейската институция, която е директно избрана от европейските граждани.   Неговите (б.р. – на Таяни) проевропейски постижения означават, че няма да бъде приет с отворени обятия нито от “Лигата”, нито от “Братята на Италия”, които са и двете евро-скептични партии. “Лигата” в частност иска Италия да напусне общата европейска валута, колкото се може по-бързо от реалистична гледна точка (…). Таяни вече се опита да успокои по-умерените избиратели в Италия, които биха се притеснили от крайно-дясната същност на коалиционните партньори на “Форца Италия” и последния месец се появи на два пъти публично в компанията на дясната ръка на папа  Франциск, кардинал Пиетро Паролин.   Ценен е за Берлускони, защото Таяни е типичният християн-демократ, който се опитва никога да не влиза в директен сблъсък, с когото и да е. Той също така е аутсайдер, който никога не се е намесвал във вътрешнополитическите конфликти. А в Италия бивш италиански еврокомисар има много повече стойност от един министър.", "date": "2018.03.04", "title": " Антонио Таяни – Асът на Силвио"}
{"url": "https://trud.bg/%d0%bb%d0%b5%d0%b4%d0%b5%d0%bd%d0%b8-%d1%82%d1%80%d1%8a%d0%bf%d0%ba%d0%b8-%d0%bd%d0%b0-%d0%ba%d1%80%d0%b0%d1%8f-%d0%bd%d0%b0-%d1%81%d0%b2%d0%b5%d1%82%d0%b0/", "text": "Снежният студ от края на февруари предлага прекрасен контекст и вдъхновение за една от най-интригуващите премиери на март. Става дума за екранната адаптация по знаменитата книга на Данс Симънс „Ужас”. Романът е художествена интерпретация за съдбата на една от най-известните и печални морски експедиции в историята – полярната мисия на сър Джон Франклин, която през 1845-1847 г. изчезва безследно, търсейки легендарния Северозападен проход, съединяващ Атлантическия и Тихия океан. Актьорският състав на екранизацията е воден от Джаред Харис, Кирън Хайндс и Тобаяс Мензис, режисьор е Едуард Бърджър, а изпълнителен продуцент е сър Ридли Скот. Ето го и сюжета: неописуем ужас дебне експедицията, предвождана от сър Джон Франклин из ледените пустини на Арктика. Според историческите данни през 1845 г. той и подчинените му смелчаци се отправят из смразяващите простори на Полярния кръг в търсене на легендарния Северозападен проход – морски път, съединяващ Атлантическия и Тихия океан… Ала нито един от 128-те души не се завръща. Странното им изчезване остава загадка и до днес, но сега мистерията е разплетена от въображението на Дан Симънс – чудовищният му талант, доказан с мащабни творби като ”Хиперион”, ”Олимп” и ”Лешояди”, изплита неустоима комбинация от исторически факти и жанрова фантазия сред безкрайните ледове на една от най-негостоприемните за човека територии на планетата.", "date": "2018.03.04", "title": " Ледени тръпки на края на света\t\t\t"}
{"url": "https://trud.bg/%d1%81%d1%80%d0%b0%d0%bc%d0%b5%d0%b6%d0%bb%d0%b8%d0%b2%d0%b0-%d0%bf%d0%be%d1%89%d0%b0%d0%bb%d1%8c%d0%be%d0%bd%d0%ba%d0%b0-%d1%80%d0%b0%d0%b7%d0%b3%d0%bd%d0%b5%d0%b2%d0%b8-%d0%bd%d1%83%d0%b4%d0%b8/", "text": "Обитателите на нудисткия курорт Eden RV Resort в американския щат Флорида се оплакаха от пощальонка, която отказвала да им носи писмата. Заради отказа нудистите не са получавали писма няколко месеца и се опасяват, че може да са пропуснали важна кореспонденция, пише  . „За пощальона има девиз, в който няма и дума, че не трябва да се ходи в нудистките курорти. Аз плащам за услугата и разчитам да я получа“, каза обитателка на курорта. Нудистите се оплакаха в местното пощенско отделение, но нищо не постигнаха. Там им отговорили, че пощальонът има право да не доставя писма в места, които предизвикват у него дискомфорт. Неофициалният девиз на американската поща се смята фразата: „Нито сняг, нито дъжд, нито жега, нито нощна мъгла пречи на пощальоните бързо да преодолеят маршрута“. Тези думи красят главната сграда на пощенската служба в Ню Йорк. През 2016 г. пощенската служба на щата Пенсилвания отказа да доставя кореспонденция на жителите от един от столичните квартали. Решението бе взето заради куче, което нападало пощальоните. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.04", "title": " Срамежлива пощальонка разгневи нудисти във Флорида"}
{"url": "https://trud.bg/%d0%b5%d1%82%d0%be-%d0%ba%d0%b0%d0%ba-%d0%b4%d0%b0-%d1%88%d0%be%d1%84%d0%b8%d1%80%d0%b0%d0%bc%d0%b5-%d0%bd%d0%b0-%d0%b7%d0%b0%d1%81%d0%bd%d0%b5%d0%b6%d0%b5%d0%bd%d0%b8-%d0%b8-%d0%b7%d0%b0%d0%bb%d0%b5/", "text": "Важни съвети за шофиране в преходното време между зимата и пролетта. Най-важното на пътя е да запазим самообладание, ако попаднем в критична ситуация. Основната грешка, която допускаме в момент на паника, е да махнем крака от газта, докато колата е още в движение. “Първата грешка, която допуснах е, че си върнах рязко крака от газта в завой, което е строго забранено. Най-често срещания навик е да почнат да въртят волана на едната страна, на другата страна и става така наречения камшик. Воланът не завива колата, физичните закони завиват колата”, обясни Васил Жеков – автомобилен пилот в рали училище, по  . Друга грешка при неочаквана ситуация на пътя, е рязкото и продължително натискане на спирачката, което блокира гумите на колата. Опасни са и грубото подаване на газ, влизането в завой с висока скорост и износените гуми. А най-страшен на пътя е така нареченият „черен лед”. “Асфалтът е чист, няма сняг, но се хлъзга. Температурите са много ниски, на предния ден е леко валяло или е паднала роса и се заледява и нищо не се вижда”, каза Жеков. Затова експертите съветват преди да тръгнем на път, да тестваме автомобила си. “Веднага тръгне ли с колата трябва да направи няколко теста за сцеплението на пътя. Тръгваш и биеш спирачки, за да видиш дистанцията на спиране”, съветва пилотът. За да сме сигурни на пътя, трябва и добре да познаваме колата си, както и да знаем какъв е видът на предавката й. Най-труден за овладяване е автомобил от типа 4 по 4, а най-разпространени са автомобилите с предна предавка. “При предното предаване, колкото повече газ й даваш, тя толкова повече предницата отива към външната част на завоя”, обясни Васил Жеков. За да избегнем пързаляне на колата, основното правило е да намалим скоростта с минаване на по-ниска предавка и да не правим резки движения с волана. А ако попаднем в критична ситуация да запазим спокойствие. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.04", "title": " Ето как да шофираме на заснежени и заледени участъци от пътя"}
{"url": "https://trud.bg/%d0%b3%d1%8e%d0%bb%d1%84%d0%b8%d0%b5-%d0%b0%d1%80%d0%bd%d0%b0%d1%83%d0%b4%d0%be%d0%b2%d0%b0-%d0%be%d1%82-%d1%80%d1%8a%d0%ba%d0%be%d0%b2%d0%be%d0%b4%d1%81%d1%82%d0%b2%d0%be%d1%82%d0%be-%d0%bd%d0%b0/", "text": " Гюлфие Арнаудова, член на ръководството на Младежко ДПС, бе избрана за вицепрезидент на Либералния младежки интернационал (IFLRY), съобщиха от партията. Избирането на Арнаудова стана факт по време на конгреса на организацията, който се провежда в Акра, Гана. След сериозно съревнование между седем кандидати за четирите позиции за вицепрезидент, представителят на Младежко ДПС получи най-силна подкрепа от делегатите на конгреса, които представляват младежки организации от цял свят. “Гордея се, че ме подкрепихте и ще работя усилено, за да оправдая доверието, което ми гласувахте”, каза пред делегатите на конгреса новоизбраният вицепрезидент на IFLRY Гюлфие Арнаудова. За председател на организацията бе избран Ахмад Ал Рахвани от “Future Youth”, Ливан. “Това е поредно огромно международно признание за работата на младите хора на ДПС. Ще продължаваме да полагаме усилия за най-ценния капитал за един политик – знанието. Само така можем да сме достатъчно подготвени и да отговорим адекватно на предизвикателните времена, в които живеем“, коментира председателят на Младежко ДПС Илхан Кючюк.", "date": "2018.03.04", "title": " Гюлфие Арнаудова от ръководството на Младежко ДПС е избрана за вицепрезидент на Либералния младежки интернационал"}
{"url": "https://trud.bg/%d0%b4%d0%b6%d0%b0%d0%bc%d0%b1%d0%b0%d0%b7%d0%ba%d0%b8-%d0%be%d1%82-%d0%b2%d0%bc%d1%80%d0%be-%d0%bd%d0%b0%d1%81%d1%82%d0%be%d1%8f%d0%b2%d0%b0-%d0%bd%d0%b5%d0%b7%d0%b0%d0%b1%d0%b0%d0%b2%d0%bd%d0%be/", "text": "Незабавно да бъде освободен ! Това призовава евродепутатът и зам.-председател на ВМРО – Българско национално движение Ангел Джамбазки в позиция, публикувана във фейсбук. “Циганинът от Столипиново е стар познайник полицията с дълго криминално досие, а д-р Димитров е уважаван лекар – анестезиолог, който ежедневно спасява човешки животи. Достойният мъж просто е действал в условията на неизбежна самоотбрана – един правен институт, който ние от ВМРО – БНД от години настояваме да бъде разширен”, смятат в партията. “Многократно сме настоявали за разширяване на пределите и обхвата на неизбежната самоотбрана в Наказателния кодекс, както и за чувствително облекчаване на режима за придобиване, носене и използване на лично, късоцевно нарезно оръжие за самооотбрана и самоохрана. Въоръженият мъж е свободен мъж”, пише в позицията на Джамбазки. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.04", "title": " Джамбазки от ВМРО настоява: Незабавно да бъде освободен лекарят, който уби Жоро Плъха в защита на собствеността си"}
{"url": "https://trud.bg/%d0%be%d0%b3%d1%80%d0%b0%d0%bd%d0%b8%d1%87%d0%b0%d0%b2%d0%b0%d1%82-%d0%b4%d0%b2%d0%b8%d0%b6%d0%b5%d0%bd%d0%b8%d0%b5%d1%82%d0%be-%d0%b2-%d1%87%d0%b0%d1%81%d1%82-%d0%be%d1%82-%d1%86%d0%b5%d0%bd%d1%82/", "text": "Въвежда се временна организация на движението за провеждане на футболна среща от Първенство на първа професионална лига днес на Национален стадион „Васил Левски”. Това съобщиха от пресцентъра на Столична община. Забранява се престоят и паркирането на пътни превозни средства, с изключение на автомобилите на участниците в мероприятието, както следва: От 08.00 часа на 4 март 2018 г. до 08.00 часа на 5 март 2018 г. при сектор „Г” на Националния стадион „Васил Левски” от вход 20 до вход 26. От 10.00 до 17.00 часа на 04 март 2018 г. на моста пред Национален стадион „Васил Левски”. От 14.00 часа на 4 март 2018 г. до приключване на футболната среща, само при необходимост и по преценка на ръководството на СДВР се забранява влизането на пътни превозни средства в двете посоки, с изключение на автобусите на масовия градски транспорт по:  – ул. „Ген. Гурко” между бул. „Васил Левски” и бул. „Евлоги и Христо Георгиеви”;  – бул. „Евлоги и Христо Георгиеви” между пл. „Орлов мост” и бул. „Черни връх”;  – бул. „Драган Цанков” между бул. „Евлоги и Христо Георгиеви” и бул. „Пейо К. Яворов”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.04", "title": " Ограничават движението в част от центъра заради мача Славия-Витоша (Бистрица)"}
{"url": "https://trud.bg/sp-%d0%bf%d0%be%d1%82%d0%b2%d1%8a%d1%80%d0%b4%d0%b8-%d0%ba%d1%80%d0%b5%d0%b4%d0%b8%d1%82%d0%bd%d0%b8%d1%8f-%d1%80%d0%b5%d0%b9%d1%82%d0%b8%d0%bd%d0%b3-%d0%bd%d0%b0-%d1%81%d0%be%d1%84%d0%b8%d1%8f/", "text": "Рейтингът на Столична община, даден от международната рейтингова агенция “Стандард енд Пуърс” беше потвърден на “BBB-”. В доклада на S&P Global Ratings се отбелязва, че е настъпило съществено за рейтинга събитие, а именно продажбата на дела на Общината в Общинска банка АД, съобщиха от пресцентъра на Столична община. В резултат на това се подобрява с едно стъпало оценката на ключовия фактор “Условни задължения”, които от “Високи” стават “Умерени”, пише в документа на агенцията. Рейтингът на София бе повишен през декември м.г. от ВВ+ на ВВВ- със стабилна перспектива и той е в групата на „инвестиционните рейтинги“. Това помага за привличане на по-евтин финансов ресурс за реализиране на капиталовата програма на столицата. От “Стандард енд Пуърс” отчитат добрата работа на общинската администрация за поддържане на финансова стабилност и високо ниво на собствени приходи на Столична община, обясни зам.-кметът на София Дончо Барбалов. Според предварителните данни за изпълнение на бюджета на София за 2018 г., приходите в общинската хазна през първите два месеца на годината са с над 5,3 млн. лв. повече, в сравнение със същия период на м.г. Общо 87, 2 млн. лв. са постъпленията /данъчни и неданъчни/ през януари и февруари. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.04", "title": " S&P потвърди кредитния рейтинг на София"}
