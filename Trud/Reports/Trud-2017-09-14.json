{"url": "https://trud.bg/%d0%b1%d0%b8%d0%b7%d0%bd%d0%b5%d1%81-%d0%bf%d1%81%d0%b8%d1%85%d0%be%d0%bb%d0%be%d0%b3%d0%b8%d1%8f-%d0%b8-%d0%b7%d0%b0%d1%81%d1%82%d1%80%d0%b0%d1%85%d0%be%d0%b2%d0%b0%d0%bd/", "text": "„Бизнес психология“ и „Застраховане“ са най-новите магистърски програми на Факултета по икономически и социални науки (ФИСН) на Пловдивския университет „Паисий Хилендарски“, за които вече може да се подават документи за академичната 2017/2018 г. Кандидатстването за тях, както и за останалите 11 пазарно ориентирани магистратури на ФИСН, продължава до 29 септември, като единствено за дипломиращите се през месец септември 2017 г.крайният срок е удължен до 10 октомври обявиха от най-голямото висше училище в града под тепетата. Специалността „Бизнес психология“ е в професионално направление „Администрация и управление“ и е насочена към мениджърите, предприемачите, собствениците на фирми, както и към тези, които желаят да развият уменията си в бизнес психологията. Акцентът е поставен върху основните социално-психологични процеси в бизнес организациите. Обучението продължава 3 семестъра и включва академичните курсове „Психология на управлението“, „Бизнес мениджмънт“, „Психологическо консултиране в организацията“, „Превенция и управление на професионалния стрес“, „Лидерство и работа в екип“ и „Професионална психодиагностика, оценка и развитие на персонала“. Завършилите другата магистърска програма „Застраховане“ пък ще могат да намерят успешна професионална реализация, както в различните нива от управленската структура на застрахователните дружества, така и като застрахователни посредници. Изучаваните дисциплини в нея са съобразени с последните теоретични разработки и установените добри практики в застрахователния бизнес. Сред основните академични курсове са „Икономика на застраховането“, „Финансов анализ“, „Счетоводство и анализ на застраховането“, „Мениджмънт на застрахователното дружество“, „Застрахователни продукти“, „Управление на риска в застрахователното дружество“, „Застрахователна превенция“. Придобитите знания ще позволят на студентите да се ориентират в сложните процеси на застрахователната дейност. Магистърската програма „Застраховане“ е в професионално направление „Икономика“. Обучението по нея продължава 2 семестъра за завършилите бакалавърска степен в същото направление или в „Администрация и управление“. Четири семестъра продължава обучението за бакалаври от други професионални направления. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.14", "title": " „Бизнес психология“  и „Застраховане“ са най-новите магистърски програми на Пловдивски университет"}
{"url": "https://trud.bg/2600-%d0%bf%d0%b5%d0%bd%d1%81%d0%b8%d0%be%d0%bd%d0%b8%d1%80%d0%b0%d0%bd%d0%b8-%d1%83%d1%87%d0%b8%d1%82%d0%b5%d0%bb%d0%b8-%d1%81%d0%bf%d0%b0%d1%81%d1%8f%d0%b2%d0%b0%d1%82-%d0%be%d0%b1%d1%80%d0%b0%d0%b7/", "text": "2600 пенсионирани учители ще продължат да преподават, а други 1000 без педагогическа квалификация ще обучават децата в българските училища. Това каза председателят на Синдиката на българските учители Янка Такева. „Търсим учители в предучилищния сектор, начални учители. Да не говорим по природо-математическите дисциплини: физика, химия, биология. В началото на месец август липсваха около 3 600“, посочи тя. „Благодарение на пенсионерите се позапълниха нещата, но имаме някъде около 1000 учители, които са нередовни, които имат някакво завършено образование – дали ще е средно, или някакво висше образование, които влязоха в системата, защото няма кой“, коментира Такева по  . Според нея, за да бъдат привлечени млади хора към учителската професия, трябва да се преодолеят агресията, насилието и стресът в системата, както и да се повишат заплатите. Основният проблем – това е агресията, насилието и лошотията, която се изсипва с пълна сила върху образователните институции и учителите, смята председателят на Синдиката на българските учители. „Това не е добре, това отблъсква младите хора от учителската професия. За това трябва да се помисли много сериозно как да се върне доверието към българския учител, да се повиши статусът, да се повишат работните заплати“, подчерта Такева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.14", "title": " 2600 пенсионирани учители спасяват образованието"}
{"url": "https://trud.bg/%d0%be%d1%81%d0%b2%d0%be%d0%b1%d0%be%d0%b4%d0%b5%d0%bd%d0%b0-%d0%b5-%d1%88%d0%b5%d1%84%d0%ba%d0%b0%d1%82%d0%b0-%d0%bd%d0%b0-%d0%b4%d0%bd%d1%81%d0%ba-%d0%bc%d0%b8%d0%bb%d0%ba%d0%b0-%d0%b3%d0%b5%d1%87/", "text": "Началничката на ДНСК Милка Гечева е освободена от вчера, обяви вицепремиерът Валери Симеонов в официалния си профил във фейсбук. По думите му това е станало по негово искане, направено преди два месеца и половина „поради сериозни съмнения за покриване на незаконните плажни дискотеки на мутрите на плажа Слънчев бряг юг“. Пред „Труд“ от пресцентъра на строителния контрол не можаха нито да потвърдят, нито да отрекат новината. „Все още нямаме официална информация“, обясниха от ведомството. Милка Гечева беше назначена за началник на дирекцията през 2010 г., беше освободена през 2013 г. и и възстановена на поста през 2014 г. Пълното съобщение на Валери Симеонов във фейсбук: „Макар със закъснение, в това управление нещата се случват. Преди два месеца и половина поисках освобождаването на Милка Гечева от длъжността Началник на Дирекция за национален строителен контрол, поради сериозни съмнения за покриване на незаконните плажни дискотеки на мутрите на плажа Слънчев бряг юг. Заведението Какао, Кубанита, The One, както и любимото ми Бедрум са построени в разрез с нормативните уредби за преместваеми обекти и се простират на декари площ върху дюните. Това, обаче, не попречи на Гечева да отговори на моя сигнал за нарушения с констатацията, че няма нарушения. Тези, както и други констатации на ДНСК и регионалните им поделения по морето, ме мотивираха да поискам оставката й. От вчера, госпожата е освободена. Вярвам, че следващият началник на ДНСК ще се съобразява единствено със закона и няма да угодничи на закононарушителите, независимо с кои на властта са свързани те.“", "date": "2017.09.14", "title": " Освободена е шефката на ДНСК Милка Гечева\t\t\t"}
{"url": "https://trud.bg/%d0%b3%d0%b5%d0%be%d1%80%d0%b3%d0%b8-%d0%b3%d0%b5%d1%80%d0%b3%d0%be%d0%b2-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d1%82%d1%80%d1%8f%d0%b1%d0%b2%d0%b0-%d0%b4%d0%b0-%d0%b5-%d0%bc%d0%be%d1%81/", "text": "България трябва да стане мост между Европейския съюз и Русия, призова председателят на Областния съвет на БСП-Пловдив Георги Гергов. „България трябва да съдейства за отхвърляне на политиката на разделение и противопоставяне между ЕС и Русия, а не да участва в задълбочаването й!”, е категоричното становище на Гергов, а повод за него бе Докладът за състоянието на националната сигурност за 2016 година, в който се твърди, че Русия е една от основните външнополитически заплахи за България. Според Гергов вече 10 години България е член на ЕС, а от 2004 г. и на НАТО, но същевременно стотици години сме с Русия. „Като членове на ЕС и НАТО трябва да заявяваме и защитаваме национални позиции и да провеждаме активна национална политика. Същевременно България трябва да бъде мост между ЕС и Русия и да работи за отхвърляне на политиката на разделение и противопоставяне, защото такава политика води до влошаване на добросъседските ни отношения и икономиката на страната. Не трябва да допуснем да бъдем въвлечени във военно противопоставяне между НАТО и Русия”, категоричен е почетният консул на Русия в Пловдив. Георги Гергов смята, че БСП като партия, защитаваща националните интереси, трябва да отстоява българската история и култура, да съхранява славянските и православните корени на българската нация. „Това е и нашата пряка връзка с Русия и руския народ”, твърди областният лидер на БСП-Пловдив, според когото реалната заплаха за сигурността на България не е Русия, а бедността, демографската катастрофа и липсата на качествено и достъпно образование и здравеопазване. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.14", "title": " Георги Гергов: България трябва да е мост между ЕС и Русия"}
{"url": "https://trud.bg/%d0%be%d1%81%d0%b8%d0%b3%d1%83%d1%80%d0%b5%d0%bd%d0%b8-%d1%81%d0%b0-87-%d0%bc%d0%b8%d0%bb%d0%b8%d0%be%d0%bd%d0%b0-%d0%bb%d0%b5%d0%b2%d0%b0-%d0%b7%d0%b0-%d0%bc%d0%be%d0%b4%d0%b5%d1%80%d0%bd%d0%b8/", "text": "Осигурени са близо 8,7 милиона лева за модернизация на три училища и три детски градини във Велико Търново. Новината съобщиха кметът на старопрестолния град Даниел Панов и заместник-министърът на регионалното развитие Деница Николова. Одобреният проект ще бъде финансиран по оперативна програма „Региони в растеж“ 2014-2020. Инвестиционното намерение на Община Велико Търново предвижда прилагане на пълен пакет от мерки за енергийна ефективност в детските градини „Ален Мак”, „Рада Войвода” и „Пролет”, както и в СУ „Владимир Комаров”, СУ „Георги С. Раковски”, „Спортно училище Велико Търново”. Подобренията в материалната база ще обхванат както сградите, така също дворовете и съоръженията в тях, възможно е и оборудване на кабинети и класни стаи чрез прилагане на т.нар. „меки“ мерки. Заместник-министър Деница Николова обяви, че допълнително осигурените по програма „Региони в растеж“ средства за модернизация на образователната инфраструктура са общо 213 милиона лева. С тях ще бъдат финансирани проекти на 22 български общини, сред които е и този за трите училища и трите детски градини в старопрестолния град. Срокът за обявяване на процедурите и за последващата реализация на строителните работи е тригодишен и започва да тече от подписването на договорите с Управляващия орган на европейската програма. „Удовлетворен съм, че въпросът за допълнителните средства, необходими за модернизация на образователната инфраструктура в 22 общини, намери решение.  Общите усилия на НСОРБ, Министерството на регионалното развитие и благоустройството, Комитета за наблюдение на ОП „Региони в растеж“ и представителите на Европейската комисия доведоха до добър резултат“, коментира Даниел Панов, който е и председател на сдружението на общините. По думите му, след реализацията на проектите 70% от общинските училища, детски градини и ясли ще са модернизирани. Даниел Панов посочи и други финансови механизми, по които общината привлича финансиране за подобряване на образователната инфраструктура. Пример за това са предстоящите ремонти в ПМГ „Васил Друмев“, ОУ „Св. Патриарх Евтимий“, СУ „Емилиян Станев“, ОУ „Петко Р. Славейков“ и ОУ „Неофит Рилски“ /Килифарево/. Финансирането е осигурено чрез Националния доверителен екофонд. Добрите новини зарадваха директорите на всички училища във Велико Търново и на територията на общината, които уважиха традиционната среща с кмета Даниел Панов преди началото на учебната година. Ръководителите на учебните заведения бяха единодушни, че с образователната политика великотърновската община дава пример за успешни модели на сътрудничество между местната власт и училищата. Даниел Панов пожела на всички успешна учебна година и много поводи за гордост.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.14", "title": " Осигурени са 8,7 милиона лева за модернизация на три училища и три забавачки в  Търново"}
{"url": "https://trud.bg/17-%d1%82%d0%be-%d0%b8%d0%b7%d0%b4%d0%b0%d0%bd%d0%b8%d0%b5-%d0%bd%d0%b0-%d0%bc%d0%b5%d0%b6%d0%b4%d1%83%d0%bd%d0%b0%d1%80%d0%be%d0%b4%d0%bd%d0%b8%d1%8f-%d1%84%d0%b5%d1%81%d1%82%d0%b8%d0%b2%d0%b0%d0%bb/", "text": "„Агресия – хуманизъм  – кино“ е основната тема на 17-то издание на Международния фестивал на червенокръстките и здравни филми, който ще се проведе във Варна от 12 до 15 октомври. Световното събитие за кино и наука се провежда под патронажа на вицепрезидента на РБ Илияна Йотова, обяви на първата пресконференция директорът на фестивала Илко Раев. За участие в него са кандидатствали 1900 филма от 100 страни, от които са селектирани 201 заглавия, съобщи художественият директор проф.д.н. Божидар Манов. Председател на международното жури е известният италиански режисьор Бепе Чино. Фестивалът се организира от Националния съвет на БЧК и от Медицинския университет във Варна, с подкрепата на Международната федерация на дружествата на Червения кръст и на Червения полумесец и община Варна.“Медицината е изкуство, киното също е изкуство“, посочи ректорът на МУ проф.д-р Красимир Иванов,д.м.н. Във форума ще участват 27 видни режисьори и продуценти, представители на Червения кръст и на Червения полумесец, както и 60 режисьори, звезди на българското кино, автори на документални филми и др. За първи път ще има академия за обучение за създаване на документални ленти, специална секция „Ретро ателие“ и др. По темата на фестивала „Агресия-хуманизъм -кино“ лекции ще четат вицепрезидентът Илияна Йотова, политическият наблюдател на „Труд“ Емил Спахийски, Харалан Александров, депутатът и журналист Тома Томов, Михаил Вешим и др. Фестивалът е създаден през 1965 г. във Варна като международен преглед на червенокръстки и здравни филми и през годините  се превръща в световно събитие  под егидата на Световната здравна организация и Юнеско. Фестивалът получава “А” категория, с каквато са фестивалите в Кан, Венеция, Сан Себастиян.", "date": "2017.09.14", "title": " 17-то издание на Международния фестивал на червенокръстките и здравни филми\t\t\t"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bb%d0%b8%d0%bb%d1%8f%d0%bd%d0%b0-%d0%bf%d0%b0%d0%b2%d0%bb%d0%be%d0%b2%d0%b0-%d0%b8-%d0%b8%d0%b7%d0%bf%d1%8a%d0%bb%d0%bd%d0%b8%d1%82%d0%b5%d0%bb/", "text": "Министърът за Българското председателство на Съвета на ЕС Лиляна Павлова и Евгений Иванов, изпълнителен директор и член на УС на Конфедерацията на работодателите и индустриалците в България (КРИБ) подписаха споразумение за партньорство по повод предстоящото ротационно председателство на Съвета на ЕС през първата половина на 2018 г. Това съобщават от Министерството за Българското председателство на Съвета на Европейския съюз 2018. Споразумението е израз на реалното партньорство между държавата и българското предприемачество за подготовката и осъществяването на Българското председателство на Съвета на Европейския съюз през 2018 г. Ясно е декларирана волята, че българските производители и доставчици, и предлаганите от тях стоки и услуги трябва да бъдат в центъра на общата цел да бъде популяризирана страната ни сред останалите европейски държави. Документът дава възможност членовете на КРИБ, които имат желание, да направят своите предложения за спонсорство. „По този начин даваме възможност на представителите на българския бизнес от една страна да популяризират своите продукти и услуги, а от друга да работим заедно за добрия имидж на страната ни сред останалите европейски партньори“, коментира министър Павлова. „Отговорният бизнес, представляван от КРИБ, винаги ще подкрепя българското правителство, когато националният интерес го изисква. В настоящия случай, Българското председателство на Съвета на ЕС е еманация на висш национален интерес“, посочи Евгений Иванов. Очаква се в периода на председателството от шест месеца България да посрещне над 22 000 гости – членове на делегации на най-високо ниво и журналисти от всички европейски страни.  С Решение на Министерския съвет от 28 юли 2018 г. проектът на споразумение беше одобрен и министърът за Българското председателство беше упълномощен да сключва споразуменията за партньорство. Водещи български компании и представители на големи чуждестранни корпорации вече проявиха интерес към предоставената възможност. Заявки за дарения има от страна на производители на вода, безалкохолни напитки, бира и вино. Заявено е желание за спонсорство и от производители на текстил за дарение на облеклото на доброволците и на подаръчните комплекти за делегатите. Спонсорството се осъществява при спазването на принципите на публичност, прозрачност, равнопоставеност и конкуренция, в съответствие с изискванията на законодателството на републиката и на общите политики, провеждани от Европейския съюз, е записано в споразумението. Изрично е упоменато, че спонсорите на председателството не получават търговско предимство в нормативно уредената конкурентна пазарна среда, както и че правителството не изразява предпочитания към отделни производители, доставчици, стоки, услуги, търговски марки и други със сходен характер. През последните месеци министър Лиляна Павлова и екипите, които работят по подготовка на Българското председателство, проведоха поредица от срещи с представителите на бизнеса у нас, по време на които беше отправена покана към всички български производители и доставчици да станат партньори в организацията на събитието. Спонсорството или поканата за партньорство към бизнес-организациите е практика, въведена още с първите председателства. Опитът, който ще следва и България, е партньорите да бъдат публични и да останат на сайта на Българското председателство през целия 6-месечен период, а фирмените знаци на компаниите да бъдат изложени в НДК, където ще се провеждат основните събития по време на провеждането на Съвета на ЕС у нас. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.14", "title": " Министър Лиляна Павлова и изпълнителният директор на КРИБ Евгений Иванов подписаха споразумение за партньорство"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d1%81%d0%b2%d0%b8%d1%89%d0%be%d0%b2-%d0%b7%d0%b0%d1%81%d1%82%d0%b0%d0%b2%d0%b8-%d1%84%d0%b8%d1%80%d0%bc%d0%b0-%d0%b8%d0%b7%d0%bf%d1%8a%d0%bb%d0%bd%d0%b8%d1%82/", "text": "Общинската управа на Свищов изиска фирмата изпълнител по изграждането на довеждащия водопровод да извърши основен ремонт на съоръжението, което непрекъснато аварира. Въпреки, че в строителството на обекта са вложени около 1.6 млн. лв. и пускането му в експлоатация през декември 2010 г е одобрено от комисия, през целия процес на работа водопроводът аврарира непрекъснато и до момента има над 53 аварии, които са през няколко метра една от друга. Това налага използването на стария довеждащ водопровод, който поради силната си амортизация  влошава качеството на водата. След многократни сигнали от страна на Община Свищов и “ВиК Йoвкoвци”, за възможността свищовлии да останат без вода, Рaйoннa пpoкypaтypa – Свищoв извърши пpoвepкa. След намесата на прокуратурата, фирмата изпълнител «ВТ Инженеринг» ООД – Велико Търново започна реални действия по гаранционните си задължения от договора. На 5 септември започна подмяната на 288 метра от некачествените тръби, в най-критичния участък. Новите тръби са български, с приложен сертификат за качество. За да могат да поемат напора на водата, тръбите са  с 10 атмосфери налягане, а предишните са едва с 6 и 8 атмосфери, което също е създавало проблем. Целият участък, който предстои да бъде ремонтиран е около 400 метра и фирмата изпълнител е поела ангажимент това да се случи в най-кратки срокове. Преди да започне работа, на ремонтирания водопровод ще бъдат направени хидравлични проби, за да се провери липсата на дефекти и едва тогава ще бъде заринат и пуснат в експлоатация.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.14", "title": " Община Свищов застави фирма изпълнител да ремонтира некачествен водопровод"}
{"url": "https://trud.bg/fibank-%d0%bf%d1%80%d0%be%d0%b2%d0%b5%d0%b4%d0%b5-%d1%81%d1%80%d0%b5%d1%89%d0%b0-%d1%81-%d0%bc%d0%b8%d0%bd%d0%be%d1%80%d0%b8%d1%82%d0%b0%d1%80%d0%bd%d0%b8%d1%82%d0%b5-%d0%b0%d0%ba%d1%86%d0%b8%d0%be/", "text": "На 14 септември 2017 г. бе проведена поредна среща на ръководството на Fibank (Първа инвестиционна банка) с миноритарните акционери на банката, съобщиха от компанията. Редовните срещи с миноритарните акционери се провеждат от 1 февруари 2016 г. и са част от политиката на Fibank по стриктно прилагане на международните стандарти в доброто корпоративно управление, утвърдени от Международната финансова корпорация (IFC), която е партньор на банката от 2010 г. На срещата присъстваха  Неделчо Неделчев, Главен изпълнителен директор (CEO) на банката, Светозар Попов – Главен директор Риск (CRO),  Севдалина Василева, Главен директор ритейл (CRBO) и Живко Тодоров, Главен финансов директор (CFO). Ръководството на Fibank представи пред миноритарните акционери финансовите резултати към 30 юни 2017 г. Банката постига стабилно ниво на приходи и добра възвращаемост на активите. Към 30 юни 2017 г. печалбата на Първа инвестиционна банка преди обезценка и данъци е в размер на 86 млн. лв., а нетната печалба е 43.5 млн. лв. За първите шест месеца на 2017 г. нетният лихвен доход е в размер на 130 млн. лв. и нетният доход от такси и комисиони е 51.2 млн. лв. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.14", "title": " Fibank проведе среща с миноритарните акционери"}
{"url": "https://trud.bg/%d1%80%d1%83%d1%81%d0%ba%d0%b8-%d0%be%d0%b3%d1%8a%d0%bd-%d0%bf%d0%be-%d0%bd%d0%b5%d0%bc%d1%81%d0%ba%d0%b8-%d1%80%d0%b5%d1%84%d0%b5%d1%80/", "text": "„ „", "date": "2017.09.14", "title": " Руски огън по немски рефер"}
{"url": "https://trud.bg/4-%d0%b3%d0%be%d0%b4%d0%b8%d0%bd%d0%b8-%d0%b7%d0%b0%d1%82%d0%b2%d0%be%d1%80-%d0%b7%d0%b0-%d0%b1%d0%bb%d1%83%d0%b4%d1%81%d1%82%d0%b2%d0%be-%d0%b8-%d0%b8%d0%b7%d0%bd%d0%b0%d1%81%d0%b8%d0%bb%d0%b2%d0%b0/", "text": "В процедура на съкратено съдебно следствие 29-годишният Стефан Б., беше признат за виновен по двете повдигнати му обвинения – за блудство със 17-годишно момиче и за извършено с употреба на сила изнасилване спрямо същото момиче  – престъпления по член 150, ал. 1 по чл. 152, ал. 2 от НК, съобщиха от пресслужбата на Районен съд -Варна. Тежките престъпления са извършени привечер на 16 февруари миналата година  в тревни площи между два хипермаркета в квартал „Владиславово“. Пострадалото непълнолетно момиче имало насрочена среща с приятелка на близката автобусната спирка, като след 19,30  часа то се придвижвало напряко по оформена пешеходна пътека между двата хипермаркета. Зад храстите изскочил мъж с качулка на главата и с маска с прорези за очите и устата. Мъжът неочаквано хванал за ръцете 17-годишната ученичка, запушил устата й с отскубната трева с пръст и въпреки опитите на момичето да се освободи, извършил блудствени действия, последвани от изнасилване. Непосредствено след деянието подсъдимият избягал, а пострадалата била открита от други минувачи, които подали сигнал в полицията. Направената впоследствие ДНК-експертиза по делото уличила извършителя.29-годишният Стефан Б. е осъждан за грабежи, но е реабилитиран.  Районният съд във Варна постанови отделни наказания за всяко от престъпленията, като след редуциране с 1/3 определи той да търпи най-тежкото от тях – 4 години лишаване от свобода в затвор, при общ режим.  Съдебният акт подлежи на обжалване или протест в 15-дневен срок пред ВОС.", "date": "2017.09.14", "title": " 4 години затвор за блудство и изнасилване на ученичка"}
{"url": "https://trud.bg/%d0%bf%d0%bb%d0%be%d0%b2%d0%b4%d0%b8%d0%b2%d1%81%d0%ba%d0%b8-%d1%80%d0%b0%d0%b9%d0%ba%d0%bc%d0%b5%d1%82-%d1%81-%d0%b8%d0%b7%d0%b2%d1%8a%d0%bd%d1%80%d0%b5%d0%b4%d0%bd%d0%b8-%d0%bc%d0%b5%d1%80%d0%ba/", "text": "Съвместни екипи на администрацията район „Източен“, общинско предприятие „Чистота“, Общинския инспекторат, ОП „Общинска охрана“, Общинска полиция, Шесто районно управление на МВР и РИОСВ-Пловдив започват дежурства през деня и вечерните часове, включително и в почивните дни, за да се спре образуването на нерегламентирани сметища за строителни отпадъци в ромския квартал „Столипиново“. Това бе решено на състоялата се по инициатива на кмета на район „Източен“ Николай Чунчуков среща с представители на институциите. „Порочната практика фирми и частни лица от целия град да идват тук да изхвърлят отпадъците от строително-ремонтни дейности трябва са спре. В дежурните екипи са включени длъжностни лица, които имат правото веднага да съставят актове за констатирано нарушение, след което да наложат и законоустановените санкции. Ще бъдем безпощадни към нарушителите и ще следим за заплащането на глобите“, декларира районният кмет. Част от извънредните мерки, които ще се предприемат, ще е засилването на контрола над „любимите” за нарушителите места в гетото. „Те са известни както на районната администрация, така и на служителите на ОП „Чистота”, допълни райкметът Чунчуков. Той напомни, че от общинско предприятие „Чистота” са обособили пред базата си на улица „Даме Груев” 64А специална площадка, където се приемат строителни отпадъци от частни ремонти по домовете и всевъзможни боклуци. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.14", "title": " Пловдивски райкмет с извънредни мерки срещу сметищата в ромското гето „Столипиново“"}
{"url": "https://trud.bg/%d0%b7%d0%b0%d0%bb%d0%be%d0%b2%d0%b8%d1%85%d0%b0-%d0%b8%d0%b7%d0%b4%d0%b8%d1%80%d0%b2%d0%b0%d0%bd%d0%b8%d1%8f-%d0%b7%d0%b0-%d1%83%d0%b1%d0%b8%d0%b9%d1%81%d1%82%d0%b2%d0%be%d1%82%d0%be-%d0%bd%d0%b0-24/", "text": "Германската полиция задържа 53-годишния Томас Тюнерман, издирван за   Хатидже и 6-годишният й син, съобщават германски медии. Телата на младата жена и нейното дете бяха открити в понеделник в жилището на издирвания в град Детмолд, а по тях разследващите установили многобройни рани от нож. Жертвите и той са живели в различни апартаменти в жилищна кооперация в градчето. Тюнерман, чието издирване започна вчера, е бил задържан в Хамбург. Той е криминално проявен, като през 2004 г. е осъден на 6 години затвор за изнасилване, опит за убийство и нанасяне на тежки физически травми на млада германка. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.14", "title": " Заловиха издирвания за убийството на 24-годишната българка и детето й в Германия"}
{"url": "https://trud.bg/%d1%84%d0%b8%d1%84%d0%b0-%d0%bd%d0%b8-%d0%bd%d0%b0%d1%80%d0%b5%d0%b4%d0%b8-%d0%bd%d0%b0-38-%d0%be-%d0%bc%d1%8f%d1%81%d1%82%d0%be/", "text": "", "date": "2017.09.14", "title": " ФИФА ни нареди на 38-о място"}
{"url": "https://trud.bg/112-%d0%b7%d0%b4%d1%80%d0%b0%d0%b2%d0%bd%d0%b8-%d0%ba%d0%b0%d0%b1%d0%b8%d0%bd%d0%b5%d1%82%d0%b0-%d0%b2-%d1%83%d1%87%d0%b8%d0%bb%d0%b8%d1%89%d0%b0-%d0%b8-%d0%b7%d0%b0%d0%b1%d0%b0%d0%b2%d0%b0%d1%87/", "text": "В детските градини и училища във Варна са организирани 112 здравни кабинета, в които за живота и здравето на децата и учениците се грижат 170 медицински специалисти – лекари и сестри, съобщиха от дирекция „Здравеопазване“ към Община Варна. В градините има разкрити 63 здравни кабинета, в които са назначени 83 медицински специалисти, а в училищата те са 49 и се обслужват от 79 здравни кадри, като 95 % от времето на учебния процес е осигурен с медицинско обслужване. В яслените групи към детските градини са назначени 40 медицински сестри. Здравните кабинети са заредени с консумативи и лекарства за започването на новата учебна година, посочват още от дирекция „Здравеопазване“. Варна беше първият град в страната, който откри школските здравни кабинети след масовото им закриване след 90-те години.", "date": "2017.09.14", "title": " 112 здравни кабинета в училища и забавачки във Варна"}
{"url": "https://trud.bg/%d0%bf%d1%80%d0%be%d1%84-%d0%bd%d0%b8%d0%ba%d0%be%d0%bb%d0%b0%d0%b9-%d1%80%d0%b0%d0%b4%d1%83%d0%bb%d0%be%d0%b2-%d0%b2%d0%be%d0%b4%d0%b5%d1%89-%d0%b5%d0%ba%d1%81%d0%bf%d0%b5%d1%80%d1%82-%d0%bf%d0%be/", "text": " – Обяснима е реакцията на хората. Преди 1989 г. непрекъснато се публикуваха доклади, в които се обясняваше, че заплаха за страната ни са САЩ и ЦРУ. Ако идеята за демокрация е доведена до същата концепция с разменени полюси, то тя пет пари не струва. Припомнете си, че през Втората световна война България обяви война на САЩ. Вследствие на тази героична постъпка София бе бомбардирана и съсипана. Ако се опитваме да демонстрираме католицизъм по-голям от този на папата, то после дълго ще се жалим за липсата на платежоспособни руснаци по Черноморието, за проваления туристически сезон, за поскъпването на газа и тока и пр. През същото време, когато проявяваме този курназлък, представители на огромни западни конгломерати сключват изгодни търговски договори с Русия и ни се подсмихват снизходително. Българинът е станал параноично подозрителен през последните години. При подобни анализи вероятно се пита, кой има изгода от тях. Това което е сигурно, че самият той ще е потърпевш.  – Всъщност заявих че българската организирана престъпност е считана от международни престъпни организации за силна и агресивна, едновременно с това и желан партньор. Вероятно помните интервюто на Ани Заркова от преди две години с Никола Гратери – водещ прокурор на Италия, прочул се в борбата с калабрийската ндрангета – една от най-богатите и силни мафии в света. В него той заяви: „България е привлекателна за ндрагетата по две причини. Първо, у вас данъците са много ниски. Като открие тук фирма, мафиотското семейство плаща само 10 % данъци. Второ, у вас има силни организирани престъпни групи. Те правят от България идеална страна за мафията… В момента поне шест мафиотски семейства имат отношения с български престъпни групи – за наркотици и пране на пари“.  Унищожаването на инструментариума, който може да даде ефект, е резултат от лошо управление, невежество и корупция. Вместо да се поддържа и развива даваща ефект методика като ДНК анализа, той се неглижира и оставя да се разруши, а вместо него се предлагат различни правни инструменти, които доказано не действат. И най-перфектният нов закон не е полезен, когато законите поголовно не се спазват. Когато полицията е оставена да работи без сечивата на занаята, полугладна и зле защитена, то естествено това създава прекрасни условия за укрепване на престъпността. Полицията често не разполага с елементарни предпазни средства и съоръжения, а канцеларските материали се налага сама да си доставя. Пожарникарите рискуват живота си без предпазни облекла – оказва се, че над половината от огнеборците не разполагат с такива, което излага живота им непрекъснато на пряк и косвен риск.  – За непредубедения експерт е ясно, че през последните 5-6 години е налице трайна тенденция на ескалиране на организираната и неорганизираната престъпност. Грабежи, убийства, изнасилвания на стари и самотни хора, вандалски отмъквания на парични автомати, влачени с въже след автомобил – подобно на грабеж на банки в Дивия Запад. Тази трайна тенденция сама по себе си е обезкуражаваща за обикновените хора, а съчетана с шумните виртуални победи над престъпността и сриването на броя на престъпленията в огласените представи на управляващите сектор „Сигурност“ довежда до отчаяние и пълно дистанциране от властта. Да припомним, че сравнително скоро един министър на вътрешните работи само в рамките на една година от своето управление „намали“ престъпността с една трета – от 142 000 регистрирани престъпления през 2015 г. – на 100 000 през 2016 г. Вероятно, ако беше останал до края на мандата, щеше тотално да унищожи престъпността и това щеше да доведе до разпускане на МВР, защото когато няма обект, субектът е излишен.  В светлината на казаното до тук: Ако няма скорошен резултат в разкриването на отвличането на Адриан – да се готвим за следващото! Да подчертая – много е важно разкритите лица да не се окажат мъртви, луди или забягнали в неизвестна посока. Защото тогава остава съмнението, че просто са набедени хора, които не могат да се защитят, а властта е отпуснала по този начин клапана на напрежението.  Само честно регистриране на престъпленията, работа по всяко от тях, конкретна разкриваемост и обезпечаване на разследващите и полицаите с необходимите ресурси може да доведе до прелом в тенденцията. За целта е необходимо управляващите да не симулират готовност за преговори с полицейските синдикати и да протакат, а да си вършат работата.  – Идеята за реформа в МВР обикновено се осъществява чрез събиране на две структури под обща шапка и промяна на закона, а при следващите управляващи се извършва точно обратното действие. И в двата случая то се обяснява като оптимизиране и повишаване на ефективността, но реалният резултат е раздуване на администрацията и настаняване на „свои хора“ на топли места.  Трябва да се знае че реформата в структурите за сигурност и обществен ред не е еднократно действие. Тя по същество трябва да е изпреварваща, проактивна. Промяната на престъпните тенденции обикновено е светкавична – престъпниците бързо преустройват действията си съобразно максималната печалба и минималния риск. За да ги посрещне готова и ефективна съвременната полицейска структура, тя трябва да е гъвкава и изпреварващо подготвена за новите престъпни тенденции. Ако промяната е реактивна, то полицията е загубила инициативата, а значи се е лишила от голяма част от предимствата си и вероятно ще загуби борбата.  – Считам, че в сектор „Сигурност“ се извършва перманентна реполитизация. При всяка смяна на властта се сменя и ръководният състав до определено ниво. Това непрекъснато намалява управленската компетентност и източва професионален потенциал. За известно време секторът се стремеше да е политически неутрален, но всички кариеристи разбраха, че е по-лесно да се издигнеш с политически протекции, отколкото с работа и компетентност. Този подход към назначаването на ръководители има двойно отрицателно въздействие – от една страна се обезкуражават почтените професионалисти, от друга страна е налице некомпетентно управление.  – Всеки, който работи, трябва достойно да бъде заплатен. Това искат и полицаите. Вече хроническото лошо заплащане, изплащане само на малка част от извънредния труд, системното задържане на средствата за облекло, задлъжняване на министерството към полицаите с неуредени командировъчни, са допълнителни причини полицаите да се недоволни. Но нека да не забравяме, че липсата на защитни облекла, предпазни средства, работещи превозни средства, модерни оръжия и комуникационни средства са в основата на неефективните антикриминални действия. Така че всъщност полицаите искат да им се даде възможност да работят в полза на обществото.  – През 1997 г. министър Бонев, аз и проф. Бобев – тогавашен директор на Института за криминалистика и криминология, успяхме да измолим финансиране от немското министерство на вътрешните работи, проведохме конкурс за автоматизирана система за пръстови отпечатъци и създадохме съвременната система. За съжаление след нашето излизане от министерството почти не се работеше по развитието и иновирането на системата.  През същата тази 1997 година успях да убедя тогавашния резидент на ЦРУ в София Тимоти Арнс за изключително важната в борба с криминалната престъпност система за ДНК анализ и той буквално на крака ми донесе в министерството пари за сървъра на системата, благодарение на което тя започна да се развива. През 2005 г. или 2006 г. министърът на вътрешните работи пенсионира специалистите от секцията в НИКК, а създаде такава, ако не се лъжа, в Бургас – без техника, без специалисти. В резултат – само за ДНК анализите по сестрите Белнейски държавата даде над 200 000 щатски долара за експертизи извън страната – сума достатъчна за поддържането на лаборатория в института. В момента в страната няма такива лаборатории.  – Това е фикция. Поне в нашата страна. При всяко поредно управление организираната престъпност е ликвидирвана, но за съжаление май самата тя не е разбрала това. Най-лесно е да се побеждава виртуално – отчиташ медийно победата над 5 престъпни организации, но това няма как да бъде проверено. Иначе звучи обнадеждаващо. До следващото поръчково убийство, до следващия грабеж или отвличане.  – Това е начинът на политиците да демонстрират активност. Всъщност, залогът за успеха е най-вече в добре подготвена, мотивирана и въоръжена полиция, на която не се пречи да работи. Обикновено промените се извършват по подобие на различни европейски модели – напр. испанския. Често адаптацията е формална и няма как да даде ефект при нашите условия. Няма да срещнем удобен готов модел, който, внедрен, да даде веднага ефект. Към тази дейност трябва да бъдат привлечени специалисти, но реално българските „моделиери“ не са такива.  – При първия КСНС на президента Радев бе поставен този въпрос и се взе решение да се инициира или иновирането на съществуващата стратегия, или да се подготви нова, както и да се ревизират законите в сектор „Сигурност“. До сега не съм чул нещо да се върши в тази насока. Несъмнено е необходимо да се прегледа съществуващата стратегия, защото има сериозни промени в актуалната обстановка в страната и извън нея. Законите, свързани със сигурността, също трябва да се прегледат, защото в някои от тях присъстват откровено противоконституционни текстове, а и не съдържат гаранции за опазване на гражданските права. Например Законът за специалните разузнавателни средства дава възможност абсолютно всеки да бъде обект на специално наблюдение без да е извършил каквото и да е престъпление.", "date": "2017.09.14", "title": " Проф. Николай Радулов, водещ експерт по  национална сигурност, пред „Труд“: Организираната ни престъпност  е желан партньор в чужбина"}
{"url": "https://trud.bg/%d0%b3%d1%8a%d1%80%d1%86%d0%b8%d1%8f-%d0%bf%d1%80%d0%b5%d0%b4%d0%bf%d0%be%d1%87%d0%b8%d1%82%d0%b0-%d0%b4%d0%b0-%d0%b8%d0%bc%d0%b0-%d1%82%d1%83%d1%80%d1%86%d0%b8-%d0%b2%d0%bc%d0%b5%d1%81%d1%82%d0%be/", "text": "В миналото България и Гърция неведнъж са били противници. С евроатлантическата ориентация проблемите сякаш се преодоляха и двете държави демонстрират желание за сътрудничество. В този дух е и подписването на българо-гръцкото железопътно споразумение, целящо свързването на солунското пристанище с Русе през Черно море. Събитието също не мина без дебати, защото Солун по-лесно би се свързал с Дунав при Видин, железопътната линия съществува, а пътят е 3 пъти по-къс. Анализатори допуснаха, че зад този проект се прокрадва гръцкия интерес за стопиране на коридор № 8, свързващ Черно море с Адриатическо през Македония. На хоризонта обаче се задават и други проблеми. Един от тях е отношението на Гърция към българските общности на нейна територия. Разбираемо, макар и неевропейско, е желанието на Атина да асимилира българското християнско население. Затова то отдавна е избито или изселено. Единствено в района на Костур, Воден и Лерин все още има лица, говорещи български като майчин език, но младите хора и децата вече не го знаят и въпросът изглежда предрешен. По-различна е ситуацията с българите мюсюлмани в Южните Родопи. Преди Гърция да завземе Беломорието през 1920 г., те там имат значително присъствие. Поради тази причина в гръцката Енциклопедия от 1936 г. срещу думата „помакой“ е отбелязано, че това са българи мюсюлмани. Когато през 1941 г. българската администрация се установява в Беломорската област, видният наш географ Димитър Яранов пише, че „Ксантийско е едно от местата, където българите мохамедани, като помнят българската администрация през 1913-1918 г. и я сравняват с турската преди това и с гръцката след това, се чувстват като добри българи.“ Големият катаклизъм настъпва след октомври 1944 г., когато завърналите се гръцки власти започват да преследват местните българи като „сътрудници на българския окупатор“. Преломна е 1954 г., когато след заповед на министър-председателя думите „мюсюлманин – мюсюлмански” повсеместно са заменени с „турчин – турско”, с което започва най-новото обезбългаряване на българите мюсюлмани. През 70-те години Атина се досеща, че допуска грешка и с административен натиск, аналогичен на македонизма в Югославия, на базата на местния български диалект започва да създава изкуствен „помашки“ език с вмъкването в него на гръцки думи и използването на гръцката азбука. Лансира се лъжата, че помаците са поробен от българите народ, в който преобладавало гръцкото и чието езиково побългаряване започнало при българския цар Иван Александър през 1344 г. Подобна глупост не издържа на критиките, защото само след 50 г. българската държава изчезва за 500 г. Подобни фалшификации обрекоха гръцкия „помакизъм“ на неуспех и днес той все повече минава на заден план. Но вместо да допусне да възтържествува истината, Гърция днес предприема решителни крачки към окончателната турцизация на българите мюсюлмани. Вече няколко десетилетия Атина налага в началните училища в българо-мохамеданските села турският да се изучава като майчин език, а от тази учебна година се правят неистови опити турският да бъде въведен и в детските градини. Всичко това става на фона на отчаяните опити на местните българи мюсюлмани да се противопоставят на този пореден опит за асимилирането им. Такъв е случая с местния учител Ридван Караходжа от с. Пулево.  След като преди три години го карат да започне да преподава на турски, той отказва с аргумента, че за него този език не е майчин и не го знае. Пише за проблема на своите преки началници и в министерство на образованието. Жалбите му остават без отговор вече три години, а от миналата година преписката му е препратена към дисциплинарната комисия с идеята да  бъде уволнен, Заплатата му е спряна от ноември  2016 г. Това е само върхът на айсберга. В момента в Южните Родопи масово се фалшифицират народни песни, като българите се представят като кръволоци. На българите мюсюлмани се внушава, че България иска да им смени вярата, поради което било за предпочитане да не говорят български. Всичко това се случва в православна Гърция, която сякаш с България, а не с Турция има нерешени териториални спорове. България не може да си затваря очите пред факта, че население с български произход е подложено на административно обезбългаряване и по-страшното, внедрява му се антибългарска идеология. Трябва да си дадем сметка, че българите мюсюлмани в Ксантийско имат свои роднини в България, че процесите текат като по скачени съдове и ние трябва да защитим своето достойнство и бъдеще. Политиката ни към българите мюсюлмани трябва да се основава не на това, което ни разделя, а на това, което ни сближава. Време е да помислим за това население да се предвидят места за обучение в българските университети, каквито права имат например българите мюсюлмани от Албания. Нуждаем се от културен център, а защо не и от Консулство в Ксанти! Днес може би най-известният представител на българомохамеданското население в Южните Родопи е американската актриса Рита Уилсън, съпруга на Том Ханкс. Името Рита е съкратено от Маргарита Ибрахимова, както е записана през 1956 г. в Лос Анджелис, Калифорния. Нейният баща Хасан Халилов Ибрахимов е роден в с. Есьорен (дн. Ореон), близо до гр. Ксанти. Населението на селото е само от българи мюсюлмани. Преди Втората световна война, преследван от гръцките власти като българин, той заедно с брат си Ферхат бягат в България. Станал неудобен за новата власт след 1944 г., той е изпратен в лагера “Куциян”, но през 1947 г. успява да емигрира в САЩ. Самият Том Ханкс казва, че се е научил да говори български от съпругата си.", "date": "2017.09.14", "title": " Гърция предпочита да има турци, вместо българи\t\t\t"}
{"url": "https://trud.bg/%d0%b2%d1%81%d0%b5%d0%ba%d0%b8-%d0%b2%d0%b5%d1%87%d0%b5-%d0%b5-%d1%81%d0%be%d1%86%d0%b8%d0%b0%d0%bb%d0%b8%d1%81%d1%82-%d0%bd%d0%be-%d0%bd%d0%b5-%d0%b8-%d0%bf%d0%b0%d1%80%d1%82%d0%b8%d0%b5%d1%86/", "text": "Възходът на световната десница, олицетворявана от Тръмп; придружена от европейската й посестрима, фокусирана в триото МММ (Меркел-Макрон-Мей), а също и от българския й вариант „Борисов 3.0 + ОП“, илюстрират един простичък факт. А именно, че „социализмът е мъртъв“, както твърдят неолибералите.  Дали наистина социализмът е покойник, сянка от миналото, нещо като Хеопсовата пирамида или наклонената кула в Пиза, които всички гледат с удивление? Неолибералите (да не се бъркат с либералите в Америка), следвайки логиката на тяхната библия, разписана от пророците им Хайек, Мизес и Фридман, акцентират върху „свободата на личността“, „свободата на пазара“, „частната инициатива“, „икономическия растеж“, „демокрацията“. В центъра на вселената им стои „Аз“, „частната собственост“ и числото 1. Социалистите, от Сандърс до Корбин, без да поставят под съмнение „свободата“, оценяват като съществени и други факти: „обществото е система“, още по-точно, подсистема на суперсистемата „природа – икономика – общество – личност“. Затова у тях природата е общо благо (обща, в смисъл на общо обитание и за всички живи същества; и за бъдещите поколения), икономиката трябва да бъде всепроникваща като резултати (справедливи и солидарни); обществото следва да е демократично и солидарно, а общото развитие трябва да води до развитието на всеки гражданин. Затова социалистите акцентират върху „системното развитие“, „общото сътрудничество“, „равенството на достъпа“, „солидарността“, „справедливостта“, „икономическото развитие“ (растежът не винаги е развитие), „консенсуса“ (а не върху аритметиката на изборите). В центъра на вселената им стоят: „Ние“, „общите блага“, числото ∞. Образно казано, неолибералите са нещо като Клавдий Птолемей, в чиято система централно място заема „частникът“, а социалистите – като Николай Коперник, в центъра на която система е „общото благо“.  Затова твърдим, че днес всеки (вярва или не вярва) е социалист! Доказателства – колкото искате:  Погледнете например, отношението на модерния социален човек към природата. Местообитание или хабитат (от латински in inhabitas) е естествената околна среда, в която индивидите от един конкретен вид или популация живеят, но хабитатът зависи от господстващите възгледи на обществения строй. Преди време хората си въобразяваха че са „господари на природата“, или (в по-тесен неолиберален смисъл), че природата е просто парче, ресурс на частника за неговата „собствена“ икономическа система, насочена съм „безграничен“ икономически растеж и печалба. Демодираният човек ще „усвои“ парковете и междублоковите пространства в София, за да издигне поредния грозен небостъргач; ще „усвои“ крайбрежието на Черно море, за да си печели чрез продажба на шумотевица, вакханалия и простотия; ще „усвои“ поредния еврофонд, като бутне на корумпирания политик. Колкото и да не иска Тръмп да признае, че климатичните промени са убийствени, „Катрин“ и „Ирма“ му напомнят, че това е точно така. Обратно, модерният човек осъзнава, че всяко въздействие на икономиката и обществото може да има катастрофални последици върху природата; а самата природа, увредена от човека, може да има смъртоносни последици върху самия човек. Затова той я „социализира“ и предоставя необходимата свобода (в необходимите пропорции) както на самата себе си, така и на обществото, за да се възползва от благата й и последният гражданин. Нещо лошо от „общото благо“, което поставя рамки на „частната“ свобода? Ако вълците (заедно) могат да променят реките, ако китовете и делфините (заедно) „стопанисват“ общите морета и океани, ако дърветата (заедно) в амазонската джунгла сами си правят облаци и дъжд преди да е настъпил дъждовният сезон, какво по-естествено има от това, хората (заедно) да стопанисват общата природа? Нали ако моят автомобил без катализатор съсипва околната среда, ще страдам не само аз – собственикът – но и всички? Какво наблюдаваме в икономиката на днешния глобален свят? Принципите, според които „свободната ръка на пазара“ е панацея за всички „болести“ на съвременното „пазарно“ общество, отдавна скрибуцат дотолкова, че дори мейнстримските икономисти вече не смеят открито да ги проповядват. Да си припомним, че в годините след първия етап на глобалната икономическа криза от 2008 г. най-развитите индустриални държави тихомълком наляха трилиони (1 трлн. =1000 млрд.) долари, евро, йени и юани в спасяването на своите стопанства, които странно защо не пожелаха да се „саморегулират“ и „цивилизовано“ да изхвърлят от пазара неефективно функциониращите си субекти! Наложи се обществото да покрива (някой питал ли го е дали го иска?!) загубите на безброй „честни частници“ (най-вече от финансовия сектор, но не само), които изведнъж заговориха за солидарност и за необходимост от държавна намеса. А според общоприетата идеология, която активно се преподаваше в университетите само няколко години преди това, същата тази държава трябваше да бъде единствено „нощен страж“, охраняващ бизнесите на „свръхпредприемчивите“ капиталисти, които в годините на разцвет на западния капитализъм след капитулацията на източния блок в Третата световна война категорично не желаеха „някой да им се меси в дейността“! Впрочем, защо да ходим толкова далеч? За всеки българин е христоматийна истина, че ако нашенска фирма не е на държавното кранче чрез „спечелване“ (най-често – корупционно) на обществени или европейски фондове (и едните, и другите – с общи средства от данъкоплатците!), то дните й са преброени. Задаваме си резонния въпрос, а защо тогава са ни необходими частни предприемачи, след като за своето оцеляване те изцяло ще разчитат на нашите обществени и европейски средства, и какъв е проблемът същите реализирани от тях функции да се изпълняват от обществени структури, които отгоре на всичко биха отчитали колосални икономии от мащаба, заради много по-широкото пространство, на което разпростират дейността си. Дали има „социализъм“ в подобна логика на разсъждения? За всеки реалистично мислещ икономист съвременният модел на глобален капитализъм, черпещ ресурсите си за растеж по пътя на екстензивната динамика, е достигнал тавана на своите възможности за прогресивно движение напред и нагоре. В съвременните условия на безпътица, дали го искаме или не, ще се наложи не само теоретично да възприемем, но и да претворим на практика общочовешките принципи за социална справедливост и солидарност, които някои наричат социализъм (но пък други приемат тази идея за продукт на различни религиозни идеологии). Че светът е какoфоничен именно поради вероучението на неолибералната религиозна секта, е повече от очевидно. Кое е по-печелившо: отглеждането на три деца или продажбата на три бойни самолета? Кое е в центъра на усилията на частника: да изтръгне колкото може повече печалба, намалявайки относителния дял на работната заплата в добавената стойност, или да спази принципа „от всекиму според способностите, всекиму според труда“? Кое е по-добро общество: това, в което има нарастващо неравенство, или това, което има все по-голямо равенство? И т.н. Затова повечето хора са по убеждения „леви“ и „социалисти“, даже да не го знаят или да не го казват открито. Ако не се досещаме че има гравитация, тя ще изчезне ли? Но защо, при положение че в почти всички страни по света са налице социалистически партии, повечето избиратели (по дух социалисти) не са членове на социалистическа партия или не подкрепят такава партия на изборите?! Защо и в България БСП и сателитите й не печелят лесно избори?  Причините може да се концентрират в три посоки. Първо, макар че социалистическите партии притежават силен избирателен потенциал, общественото доверие в тях остава традиционно ниско. Основни фактори за това са както неясната трактовка на идеята за модерен социализъм, така и одесняването, корумпирането и обуржоазяването на „левите“ елити. Вижте например, българската практика: плосък данък, приет от управляващите социалисти; участие в корумпирани управления със силен аромат на нечистоплътност; глутници от олигарси и „наследствени“ партийци в централата и парламента. Второ, мощен шум и стрелба по управляващите „десни“, но трудно разработващи и убеждаващи с нови „леви“ идеи и проекти. БСП често прилича повече на партия „Анти-ГЕРБ“, отколкото на партия на модерния социализъм. Да си критикуващ, не значи че си винаги по-умен. На умния човек мълчанието му пасва като ръкавица. Освен това, БСП даже когато печели, след това излъчва сигнали на загубил. Така например, даже при уж „спечелено“ президентство, ролята на „острие“ се отрежда (само от време на време) на вицето. Трето, дефицитът на лидери. Оскъдицата на интелектуална база – в някои социалистически партии – позволява понякога начело да застават личности, които не се превръщат във водачи и лидери. Началникът има една глава и две ръце, които не стигат за нищо; лидерът притежава една глава, но има около себе си главите на сто интелектуалци и хиляди ръце на феновете си. Обратно казано, Маркс и Енгелс имат 50 дебели тома събрани съчинения, които се изучават и сега; някои от сегашните социалистически лидери издават брошурки, в които обясняват „защо са социалисти“, но не могат да напишат и една монография, с която да убеждават другите. Заключение: когато лявата идея е обективна необходимост на развитието, или тя ще проникне в ума и тъканта на управляващата система, или нещата ще стават от зле по-зле.", "date": "2017.09.14", "title": " Всеки вече е социалист. Но не и партиец\t\t\t"}
{"url": "https://trud.bg/%d1%83%d0%bd%d0%b3%d0%b0%d1%80%d0%b8%d1%8f-%d1%81%d0%b5-%d0%be%d1%82%d0%b4%d1%80%d1%8a%d0%bf%d0%b2%d0%b0-%d0%be%d1%82-%d1%85%d0%b2%d0%b0%d1%82%d0%ba%d0%b0%d1%82%d0%b0-%d0%bd%d0%b0-%d0%bf%d1%83%d1%82/", "text": "Тъй като напрежението между САЩ и Русия нарасна, концепцията за съюз между моретата (Интермариум) между източноевропейските държави, който блокира разширяването на Русия на запад, придобива значение. Румъния и Полша – и двете имащи силни военни връзки със САЩ, основен поддръжник на Интермариума – отдавна са стълбовете на този възникващ съюз. Унгария е най-несъгласната. Това казва в коментар Антония Колибасану в „Геополитикал фючърс“, цитирана от  Унгария понякога се смята за нелоялна държава в Европа заради тесните й връзки с Русия, както и поради нейното противопоставяне на Брюксел. Но от години тя ухажва както Москва, така и Вашингтон. Тя е зависима от вноса на руски природен газ, но зависи и от Европейския съюз за търговско и структурно финансиране и от НАТО за сигурност. Но относително студеното посрещане на руския президент Владимир Путин при неотдавнашното му посещение в Будапеща показва, че Унгария се отдалечава от изграждането на по-тесни връзки с Кремъл. Унгарското правителство очевидно омаловажи визитата и лидерите на двете страни избраха да не провеждат пресконференция, която обичайно е рутинна при тези дипломатически пътувания. За да разберем променящия се подход на Будапеща към Русия, трябва да разберем динамиката на отношенията на Унгария със Запада. Унгарските отношения със Западна Европа остават напрегнати. Различията по политиката на ЕС за бежанците продължават да съществуват и Европейската комисия започна процедури срещу Унгария за нарушение по отношение на законодателството, което се възприема като посегателство срещу организациите на гражданското общество и ръководените от чужбина университети. Освен това Будапеща прекрати дипломатическите отношения с Холандия на 27 август, след като заминаващият си холандски посланик в Унгария сравни подхода на унгарското правителство към враговете му с този на терористите. Въпросът на най-голям спор между Унгария и Западна Европа в края на краищата бе бежанският въпрос. Будапеща се противопоставя на плановете на ЕС за предислокация на бежанци в целия блок. Шестдесет и шест процента от унгарците са на страната на правителството си според проучване на Pew, публикувано през юни. Други източноевропейски държави също споделят противопоставянето на Унгария с квотната система за бежанци. И така, Унгария се опита да установи по-тесни връзки със САЩ и Източна Европа. Заедно с Румъния и България, Унгария бе домакин на воденото от САЩ военното учение „Сейбър гардиън“. На 30 август унгарският външен министър участва за пръв път на годишна среща на румънския дипломатически корпус. През февруари румънският външен министър участва в годишната среща на унгарския дипломатически корпус. Румъния и САЩ също задълбочават стратегическите си отношения, като Пентагонът съобщи, че ще изразходва до 100 милиона долара за модернизиране на военната база Когалничеану. Никой в Европа не иска връщане към политиката на Студената война, а Унгария не е изключение. Европейците вярваха, че могат да се пригодят към руските интереси, без да създадат нова линия на ограничаване. Но тъй като събитията в Украйна и другаде в Източна Европа се развиха, САЩ осъзнаха, че е необходима ограничителна линия. Това, по същество, е целта на Интермариума. Унгария може да се е противопоставяла преди това на Интермариума, но сигурността на страната зависи от НАТО – и по този начин от САЩ. Поради което бяха предприети малки, но забележими стъпки, за да се примирят с Вашингтон и да се присъединят към Интермариума. Това не означава, че отношенията между Унгария и източноевропейските й съседи са съвършени. Миналата седмица Унгария прекрати подкрепата си за членството на Румъния и Хърватия в Организацията за икономическо сътрудничество и развитие. Унгарското противопоставяне на членството на тези страни в ОИСР, което няма стратегическо значение, е жест на подкрепа за етническите унгарски общности в двете страни – общности, за които Унгария твърди, че са изправени пред потисничество. Тези популации имат право да гласуват на унгарските избори през 2018 г., а унгарското правителство иска да покаже своята подкрепа, като блокира присъединяването на Хърватия и Румъния в организацията. Предстоящите избори също изиграха роля в подхода на Унгария към Русия. Русия се разглежда като алтернатива на ЕС, а в страна с относително висока степен на евроскептицизъм, Орбан не може да играе ролята на прекалено твърд към Кремъл. Той също така трябва да гарантира, че Унгария има достъп до евтина енергия, която Русия може да осигури. Орбан дължи преизбирането си през 2014 г. на възможността си да намали разходите за енергия на унгарците и трябва да гарантира, че тази политика ще остане в сила до 2018 г. Дори и без предстоящите избори Унгария ще остане зависима от Русия за енергийните си нужди. Унгария внася 80,6% от доставките на природен газ от Русия. Краткосрочната цел на Орбан е да постигне гъвкава и достъпна енергийна сделка с Русия. Но тези доставки са с известен риск. Вносът на природен газ от Русия се доставя чрез тръбопровод, който минава през Украйна. Единствената алтернатива за Унгария на сегашния маршрут е тръбопровод, който ще свърже България, Румъния, Унгария и Австрия, наречен тръбопровод BRUA, който в момента се разработва. Това би могло да помогне на Унгария да избегне евентуална блокада на съществуващия маршрут, ако конфликтът в Украйна ескалира. Русия използва енергийните си доставки като мощен политически инструмент и не иска тези доставки да бъдат отрязани. Един от начините, по които може да се гарантира това не се случи, е увеличаването на количеството руски газ, съхраняван в унгарските хранилища, откъдето руският газ може да бъде разпределен в краткосрочен план на европейските потребители без украинския тръбопровод. По този начин Русия може да попречи на своите клиенти да търсят алтернативни източници на гориво. Двете страни обсъдиха увеличаването на съхранявания руски газ в унгарските хранилища през юли. За Унгария това би било тактическо действие. Будапеща знае колко важни са доставките за Централна и Източна Европа за Русия и ще използва този въпрос за договаряне на достъпа до нискобюджетен природен газ. Но уповаването на руската енергия все пак е уязвимо за Унгария. Следователно Будапеща иска да увеличи предлагането на произведена на място ядрена енергия. Оттук и планът за модернизиране на ядрената централа Пакш. Но дори този план разчита на руската помощ. Русия ще финансира проекта в размер на 10 млрд. евро, а Унгария се очаква да изплати заема за 21 години. Европейската комисия е одобрила проекта, по който се очаква да бъдат сключени договори с местни компании за 40% от строителните работи. Правителството на Орбан разтръби, че проектът е начин да се гарантира енергийната сигурност на Унгария и да се създадат работни места за унгарците. За Русия установяването на по-тесни отношения с Унгария има както финансова, така и стратегическа цел. Тя иска да поддържа отворени пътища към европейските пазари и да покаже на руснаците, че тяхната страна не е изолирана, въпреки санкциите, наскоро наложени от Съединените щати. Но за Унгария да стане твърде зависима от Русия е рисковано – това може да доведе до застрашаване на връзките на Будапеща с Вашингтон, което е ключов елемент от стратегията за сигурност на страната. Орбан няма да спре напълно отношенията си с Кремъл, но изглежда, че се отдръпва извън контрола на хватката.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.14", "title": " Унгария се отдръпва от хватката на Путин"}
{"url": "https://trud.bg/%d0%bf%d1%80%d0%b5%d0%b4%d0%b2%d0%b8%d0%b6%d0%b4%d0%b0-%d1%81%d0%b5-%d0%be%d1%82-%d0%b4%d0%be%d0%b3%d0%be%d0%b4%d0%b8%d0%bd%d0%b0-%d0%b4%d0%b0-%d0%be%d1%82%d0%bf%d0%b0%d0%b4%d0%bd%d0%b5-%d0%be%d1%82/", "text": "Без данъчни отстъпки при подаване на декларация по интернет от догодина. Това е една от промените, в проектопакета от данъчни закони за догодина, подготвен от финансовото министерство. До сега онези, които не се редяха на опашки в офисите на данъчните, за да внесат документите си ползваха 5 процента отстъпка от това, което имат да доплащат. От догодина тази възможност отпада. Самоосигуряващите се вече ще подават декларация само по електронен път. Останалите могат да избират между хартиената декларация и електронната. Предвижда се още в декларацията да може да се обявяват придобити необлагаеми доходи, наследство или дарения. Така при проверки и ревизии на имотното състояние и съпоставка на доходите ще е ясно откъде даден човек се е сдобил с четириетажна къща, например, при заплата, която не би му позволила да я купи, информира  Заради зачестилите случаи на разпространение на цигари и тютюн без бандерол чрез куриерски или пощенски пратки, в Закона за акцизите се въвежда задължение пощенските оператори да изискват декларации, че стоките са с платени данъци. Глобите ще се налагат на изпращача или получателя, а не куриерските фирми. Освен това митничарите вече ще имат право да изискват лична карта на онзи, който получава или изпраща пакета. Онези които пренасят през граница акцизни стоки с бандерол, най-често алкохол, но без нужните документи за износ ще бъдат глобявани от 1000 до 4000 лева, като за фирми търговци санкцията ще е от 2000 до 6000 лева. В момента митничарите засичат масово износ на алкохол без нужните документи за Гърция, например. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.14", "title": " Предвижда се от догодина да отпадне отстъпката при подаване на данъчна декларация онлайн"}
{"url": "https://trud.bg/%d0%bd%d0%b0-122-%d0%bf%d1%80%d0%be%d0%b8%d0%b7%d1%88%d0%b5%d1%81%d1%82%d0%b2%d0%b8%d1%8f-%d1%81%d0%b0-%d1%81%d0%b5-%d0%be%d1%82%d0%b7%d0%be%d0%b2%d0%b0%d0%bb%d0%b8-%d0%be%d0%b3%d0%bd%d0%b5%d0%b1/", "text": "На 122 произшествия са се отзовали дежурните екипи на РСПБЗН в Горна Оряховица за първото полугодие на тази година. За същия период на изминалата година произшествията са били 109. Огнеборците са гасили 92 пожара, срещу 70 за шестмесечието на миналата година. Пожарите с материални щети обаче са 22, а през първото полугодие на 2016 г. са били с 10 повече. Значителен ръст се забелязва при пожарите без материални щети, отчитат огнеборците. През 2017 г. те са 70, срещу 38 през миналата година. От РСПБЗН като цяло отчитат ръст на произшествията в сравнение с 2016 г. Ден преди професионалния празник на служители от структурите на „Пожарна безопасност и защита на населението” при МВР, в Сектор „Специализирана оперативна дейност” в Горна Оряховица се в първия по рода си парад на спасителна и пожарникарска техника и оборудване. В мащабната демонстрация участваха 25 машини на щат в Сектор „Специализирани оперативни дейности” Горна Оряховица, РСПБЗН – Горна Оряховица и РДПБЗН – Велико Търново.  Първият пожарникарски събор в България е открит на 14 септември 1905 г. в София, по инициатива на 17 пожарни командири и деятели на пожарното дело. Съборът е едно от най-значимите събития с програмно значение в историята на пожарното и спасителното дело в страната, по време на което с абсолютно мнозинство е взето решение да се основе пожарникарско дружество в България. Сведения за организирана противопожарна защита в Горна Оряховица има от 1938 г., когато е построена сградата на противопожарната служба. Тогава пожарникарите са използвали единствения за тогавашното време противопожарен автомобил Фиат 31. Днес службата може да се похвали с двата пожарни автомобила – Ивеко Дейли и Ивеко Еврокарго, получени през 2014 г. по Оперативна програма „Регионално развитие“, тъй като с остарялата и амортизирана техника и оборудване е все по-трудно се осигуряват безпроблемните дежурства. За всички добри тенденции и за успешното развитие на Районната служба „Пожарна безопасност и защита на населението” в Горна Оряховица, заслугата не е само на огнеборците, а е резултат от успешното им сътрудничество с различни инстанции. Затова ръководството на противопожарната служба най-сърдечно благодари на ръководството на Общината, на фирмите в района и на службите, с които си сътрудничи за подкрепата и за все по-голямото разбиране проявявано от тяхна страна към проблемите по обезопасяване на обектите. „Професионалните решения и компетенции, безкомпромисните Ви действия са доказателство, че сте напълно отдадени на работата си. Изправяйки се срещу огнени и природни стихии опазвате гори, домове и спасявате човешки животи. Продължавайте все така с професионализъм да изпълнявате благородната си мисия в защита на населението”, се казва в поздравителния адрес на кмета на Общината инж. Добромир Добрев до служителите на РСПБЗН – Горна Оряховица. Пожелание за здраве, щастие и безаварийна работа към всички бивши и настоящи огнеборци и техните семейства отправя и началникът на горнооряховската РСПБЗН гл. инспектор Георги Тодоров. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.14", "title": " На 122 произшествия са се отзовали огнеборците от Горна Оряховица за полугодие"}
{"url": "https://trud.bg/1992020-2/", "text": "Мъж загина, след като падна от моста на плажа в Бургас, научи „Труд“. Сигналът за инцидента е подаден малко след 7 часа тази сутрин на телефон 112 от свидетели. Самоличността на мъжа, който е на средна възраст, още не е известна. Очаквайте подробности", "date": "2017.09.14", "title": " Мъж падна от моста на плажа в Бургас и загина"}
{"url": "https://trud.bg/%d1%80%d0%b5%d0%bc%d0%be%d0%bd%d1%82%d0%b8%d1%80%d0%b0%d1%82-%d1%81-12-%d0%bc%d0%bb%d0%bd-%d0%bb%d0%b2-%d0%bd%d0%b0%d0%b9-%d0%b3%d0%be%d0%bb%d1%8f%d0%bc%d0%be%d1%82%d0%be-%d1%87%d0%b8%d1%82%d0%b0/", "text": "Община Лясковец реализира два проекта, насочени към обновяване на най-голямото читалище в общината – НЧ „Напредък-1870“, намиращо се в общинския център. Читалището е с близо 150-годишна история. Културната институция е създадена преди 147 години и в последния половин век не е ремонтирана. Вече е изпълнен единият проект „Енергийна реконструкция и модернизация на читалище „Напредък-1870”, финансиран със средства от Национален доверителен екофонд в размер на 753 000 лв. Строителните дейности по внедряване на мерки за енергийна ефективност стартираха в началото на месец април и приключиха през юли. С реализирането на проекта е подменена старата дървена дограма с нова с PVC и алуминиеви профили и стъклопакет. Положена е топлоизолация на външни стени, основно са ремонтирани и топлоизолирани покривите, като е изпълнено ново покритие с топлоизолационни покривни панели и е подменена системата за покривно водоотвеждане. Подменен е стария парен котел с водогреен на природен газ и е въведена система за автоматично управление на отоплението. Изградена бе нова отоплителна и вентилационна инсталация като са оптимизирани разходите за вентилация и отопление в зрителната зала на читалището. Иновация за проекта е монтирането на датчици за контрол на температурата и нивата на въглероден диоксид във въздуха. С реализацията на мерките за подобряване на енергийната ефективност се очаква да се постигнат енергийни спестявания в размер на 600 MWh и намаляване на емисиите CO2 с 150 t. Облагодетелствани от реализацията на проекта са всички граждани на община Лясковец, ползващи услугите на читалището и библиотеката, творци, възпитаници на танцовите школи, на музикалната школа, певчески групи и млaдитe твopци oт литepaтypeн клyб „Вдъхнoвeниe”, клуб „Млад етнограф”, фотоклуб и кyклeнo-тeaтpaлнoтo cтyдиo „Пинoкиo”.  Вторият проект „Ремонт и обновяване на читалище „Напредък-1870”Проектът е одобрен и е на обща стойност 400 000 лева. Освен вътрешни ремонтни работи, се предвижда доставка на обзавеждане за сцената и столовете в салона, сценично осветление, звукотехническо оборудване – озвучителна система, както и устройство за придвижване на инвалидни колички. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.14", "title": " Ремонтират с 1,2 млн. лв. най-голямото читалище в Община Лясковец\t\t\t"}
{"url": "https://trud.bg/22-%d1%85%d1%83%d0%b1%d0%b0%d0%b2%d0%b8%d1%86%d0%b8-%d1%89%d0%b5-%d1%81%d0%bf%d0%be%d1%80%d1%8f%d1%82-%d0%b7%d0%b0-%d1%82%d0%b8%d1%82%d0%bb%d0%b0%d1%82%d0%b0-miss-top-of-the-world-2017/", "text": "22 хубавици от цял свят пристигнаха в Пловдив за участие в световноизвестния конкурс за красота „Miss Top Of The World 2017”. Който ще се проведе в града под тепетата от 15 до 19 септември. За първи път България ще е домакин на международен форум на красотата от такъв ранг, като конкурсът се организира и спонсорира от латвийските предприемачи Кристине Линденблате (Kristine Lindenblate) и Майнотс Вецвагарс (Mainots Vecvagars), а почетен патрон на събитието ще е кметът на Пловдив инж. Иван Тотев. Награждаването на победителките ще е на 19 септември (вторник), когато от 20 часа в хотел-парк „Санкт Петербург” в Пловдив започва Гала вечерта и дефилето на красотата с участието на носителки на призове за красота от 22 държави. Сред тях са Мис Азия Рооха Барате, Мис Евразия Кристина Айберман, Мис Северна Европа Юлия Ступина, Мис Бенелюкс Каролин Термония, Мис Балтика Анастасия Авдейева, Мис Средиземно море Елена Дубровине, както и топ красавиците на Русия, Украйна, Азербайджан, Литва, Латвия, Индия, Уганда, Белгия, Холандия, Сърбия, Македония, Босна и Херцеговина, Черна гора и Гърция. Честта на страната домакин ще брани носителката на титлата „LADY BULGARIA 2016” Илияна Динева, която не само е една от най-чаровните и красиви участнички в конкурса „Miss Top Of The World”, но безспорно и една от най-интелигентните сред момичетата от цял свят на възраст от 18 до 25 години. Столичанката е завършила магистратура по Бизнес администрация в Стопанския факултет на Софийски университет „Свети Климент Охридски“, специализирала е в Германия и говори перфектно 3 чужди езика – английски, немски и испански. Илияна Динева не е професионален модел, а работещо момиче с натрупан стаж и опит в Барселона, в международна ПР агенция. Тя е от малкото млади хора, завърнали се в България и избрали да правят кариера тук. В момента Илияна е маркетинг мениджър в софтуерна компания в София. Освен това „Лейди България 2016” е много естествена, изискана и четяща, а хобито е литература. Написала е два романа, като през тази седмица – на 12 септември (вторник) в AMAZON излезе нейният дебютен онлайн роман „Мус с аромат на цветя”. Илияна обича да плува и танцува. Винаги си поставя цели, които следва. „За успехите се иска силна воля, упоритост, амбиция. Желанието е важно нещо, но в живота най–важни са първата и последната стъпка за даден успех. Трудности винаги има, въпросът е всеки път, когато падаме, да се изправяме. Силата е в нас самите! Това са принципите в моя живот”, твърди хубавицата от София, която се е прицелила и в короната на „Miss Top Of The World 2017”. Тези, които искат да подкрепят Илияна Динева и да гласуват за българската красота, могат да го направят на интернет страницата на конкурса  . АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.14", "title": " 22 хубавици ще спорят за титлата „Miss Top Of The World 2017” в Пловдив\t\t\t"}
{"url": "https://trud.bg/82-%d0%b3%d0%be%d0%b4%d0%b8%d1%88%d0%b5%d0%bd-%d0%b3%d1%80%d1%8a%d0%ba-%d0%b1%d0%bb%d1%8a%d1%81%d0%bd%d0%b0-%d1%81-%d0%ba%d0%be%d0%bb%d0%b0-%d0%b6%d0%b5%d0%bd%d0%b0-%d0%b2-%d0%bc%d0%be%d0%bd%d1%82/", "text": "Гръцки пенсионер, заселил се в България, удари с автомобила си пешеходка в Монтана. Жената е настанена в болница, съобщиха от Областната дирекция на МВР. Пътното произшествие е станало в сряда към 17,45 ч. на кръстовището на булевард „Ал. Стамболийски“ и улица „Извора“ в областния град. 82 годишният Пасхалис Т. шофирал „Шкода Октавия“ с видинска регистрация. На завой на метри от Областната дирекция на МВР възрастният мъж загубил контрол над волана, автомобилът излязъл от платното, качил се на тротоара и блъснал 57-годишната Веска М. Жената е била транспортирана и настанена в болницата в Монтана с данни за комоцио, без опасност за живота. Шофьорът е проверен с дрегер за алкохол, проба е отрицателна. Пред полицаи 82 годишният грък, който живее в белоградчишкото село Боровци, обяснил, че внезапно му прилошало и изпуснал управлението на колата. По случая е образувано досъдебно производство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.14", "title": " 82-годишен грък блъсна с кола жена в Монтана"}
{"url": "https://trud.bg/%d0%b2%d1%81%d0%b8%d1%87%d0%ba%d0%b8-%d0%bd%d0%b0%d1%87%d0%b8%d0%bd%d0%b8-%d0%b4%d0%b0-%d1%81%d0%b8-%d0%b2%d1%8a%d0%b2-%d1%84%d0%be%d1%80%d0%bc%d0%b0-%d0%bf%d0%be%d0%bc%d0%b0%d0%b3/", "text": "С наближаването на Европейската седмица на спорта в края на септември организирана от Европейската комисия и подкрепена от Министерството на младежта и спорта,   стартира инициативата „Всички начини да си във форма”. Кампанията на Содексо цели да окуражи българите да бъдат физически активни, като повиши осведомеността им за многобройните ползи от практикуването на спорт и подпомогне изграждането на навици за по-здравословен начин на живот. „Чрез инициативата искаме да покажем на хората, че могат да бъдат активни, независимо къде се намират, да бъдат мотивирани и ангажирани в повече и различни физически активности“, коментира Виктор Косконел, изпълнителен директор на Содексо България. „Уверени сме, че колкото по-активни са българите, толкова по-добър ще бъде цялостният социален и икономически статус на страната. В допълнение към подобряването на физическото здраве, спортът е фактор в превенцията на редица заболявания, намалява стреса, подобрява душевното здраве и социалния живот.“ Според последното проучване на   по темата, публикувано по-рано тази година, повече от половината българи не участват във физически активности. Около 49% от населението на ЕС практикува спорт рядко или никога. В дъното на класацията Румъния (7.5%) и България (9%) са с най-нисък брой спортуващи. Повече по темата  . „Отделянето на поне 30 минути на ден за любимия спорт, независимо дали сме вкъщи или на работа, може да бъде изключително полезно. Иновативната програма на Sport Pass позволява само с една карта да получиш неограничен достъп до повече от 300 вида спорт и забавления в нашата разнообразна и непрестанно растяща мрежа от партньори. Вече не е необходимо да имаш една карта за фитнес и друга за плуване или пък да чакаш за месечен абонамент, за да пробваш нов спорт или клуб. Всеки ден може да бъде различен. Ние сами избираме мястото, времето и спорта“, допълва Виктор Косконел.  ", "date": "2017.09.14", "title": " „Всички начини да си във форма“ помага на българите да спортуват повече"}
{"url": "https://trud.bg/%d0%b7%d0%b4%d1%80%d0%b0%d0%b2%d0%bd%d0%b8%d1%8f%d1%82-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bd%d0%b8%d0%ba%d0%be%d0%bb%d0%b0%d0%b9-%d0%bf%d0%b5%d1%82%d1%80%d0%be%d0%b2-%d0%b5-%d0%bf/", "text": "Министърът на здравеопазването Николай Петров е приет по спешност в болница, съобщават от министерството пред  Засега оттам не дават повече информация за състоянието му.", "date": "2017.09.14", "title": " Здравният министър Николай Петров е приет в болница по спешност"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd-%d1%86%d0%b2%d0%b5%d1%82%d0%b0%d0%bd%d0%be%d0%b2-%d1%89%d0%b5-%d0%bf%d0%be%d0%b4%d0%ba%d1%80%d0%b5%d0%bf%d0%b8%d0%bc-%d0%bf%d1%80%d0%be%d0%bc%d0%b5%d0%bd%d0%b8/", "text": "Ние сме национално отговорни политици и аз съм убеден, че днес, когато отхвърлим ветото, това е ясен знак, че спазваме законите, съобразяваме с мотивите на президента, но аргументите в пленарна зала бяха по силни. За това ще подкрепим закона и ще отхвърлим ветото на президента, защото интересите на България са над всичко. Това заяви от парламентарната трибуна председателят на ПГ на ГЕРБ Цветан Цветанов по време на дебатите по повторното разглеждане на промените в Закона за опазването на околната среда, предвиждащи отпадането на втората съдебна инстанция при обжалване на Оценките на въздействието на околната среда (ОВОС) на големи инвестиционни проекти, върху които президентът наложи вето. „Това, което се предлага и това, което ние ще потвърдим днес, е да бъде приет законът отново и да отхвърлим ветото. Залагаме една бързина от 6 месеца, за да може по националните инфраструктурни проекти държавата да се движи в посока, която ще гарантира развитието на регионите и страната”, заяви Цветанов. Той благодари на всички народни представители, които са участвали в дебата, за изложените аргументи по темата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.14", "title": " Цветан Цветанов: Ще подкрепим промените в Закона за опазване на околната среда"}
