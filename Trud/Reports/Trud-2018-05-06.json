{"url": "https://trud.bg/%d0%bb%d0%be%d0%bc%d1%87%d0%b0%d0%bd%d0%b8-%d0%bf%d0%be%d1%87%d0%b5%d1%82%d0%be%d1%85%d0%b0-%d0%b7%d0%b0%d0%b1%d1%80%d0%b0%d0%b2%d0%b5%d0%bd-%d0%bf%d0%b0%d0%bc%d0%b5%d1%82%d0%bd%d0%b8%d0%ba-%d0%bd/", "text": "Граждани, общинари и журналисти почетоха на 6 май с цветя и свещи паметта на загиналите за България офицери и войници от Втори ломски конен полк. Монументът, на който са изписани имената на 67 кавалеристи, паднали във войните от 1912 до 1918 г. , от над 70 години е потънал в забрава, а след закриването на казармата в Лом е обрасъл с треви, храсти и дървета. От година общинската управа води разговори с Министерството на отбраната паметникът да бъде предоставен на града, за да бъде възроден и запазен за поколенията спомена за подвига на воините, дали живота си за Родината. „МО е одобрило предложението и до месеци войнишкият паметник ще бъде част от градската среда, хората ще могат да полагат цветя пред него или просто да отдъхват на пейките в парка край монумента!”, заяви зам.-кметът на Лом Гинка Иванова. Пред Деня на храбростта и българската армия общинари и граждани почистиха военния обелиск, отдадоха почит на войниците и поляха с чаша вино земята край мрамора – символ на гробовете, пръснати в различни краища на България и територии отвъд сегашните ни границите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.06", "title": " Ломчани почетоха  забравен паметник на 67 герои кавалеристи"}
{"url": "https://trud.bg/%d0%b2%d0%b0%d1%82%d0%b8%d0%ba%d0%b0%d0%bd%d1%81%d0%ba%d0%b0%d1%82%d0%b0-%d1%88%d0%b2%d0%b5%d0%b9%d1%86%d0%b0%d1%80%d1%81%d0%ba%d0%b0-%d0%b3%d0%b2%d0%b0%d1%80%d0%b4%d0%b8%d1%8f-%d1%81%d0%b5-%d1%81/", "text": "Най-малката армия в света, ватиканската Швейцарска гвардия, освен с нови попълнения, се сдоби и с нов високотехнологичен шлем, който ще е допълнение към униформите на гвардейците. Той е направен с 3D принтер. В сравнение със старите метални шлемове той е по-лек, устойчив на ултравиолетови лъчи и струва около 880 евро, което е наполовина по-евтино от старите модели. Шлемът е декориран с щраусови пера и върху него е поставен гербът на папа Юлий Втори, известен с прозвището Папата войн, основал корпуса на швейцарските гвардейци през 1506 година. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.06", "title": " Ватиканската Швейцарска гвардия се сдоби и с нов високотехнологичен шлем"}
{"url": "https://trud.bg/%d0%b4%d0%b2%d0%b0%d0%bc%d0%b0-%d0%bc%d0%b8%d0%bd%d1%8c%d0%be%d1%80%d0%b8-%d1%81%d0%b0-%d0%be%d1%82%d0%ba%d1%80%d0%b8%d1%82%d0%b8-%d0%bc%d1%8a%d1%80%d1%82%d0%b2%d0%b8-%d1%81%d0%bb%d0%b5%d0%b4/", "text": "Втори миньор е открит мъртъв след вчерашното земетресение в , а трима други все още се издирват, предадоха световните агенции. Директорът на компанията оператор на мината “Бориня-Зофювка-Ястшембе” Даниел Озон посочи, че спасителните екипи днес са открили тялото на втори загинал миньор. До него е било намерено писмо до съпругата му. Над 200 спасители участват в операцията и се опитват да открият изчезналите пред два различни тунели. След вчерашния трус с магнитуд 3,4 по Рихтер, станал на дълбочина 900 метра, беше загубена връзката със седмина от работещите в момента под земята 250 души. Впоследствие вчера бяха спасени двама миньори. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.06", "title": " Двама миньори са открити мъртви след земетресението в каменовъглена мина в Полша"}
{"url": "https://trud.bg/%d0%b3%d0%bb%d0%b0%d0%b2%d0%bd%d0%b8%d1%8f%d1%82-%d1%81%d0%b5%d0%ba%d1%80%d0%b5%d1%82%d0%b0%d1%80-%d0%bd%d0%b0-%d0%b4%d1%8a%d1%80%d0%b6%d0%b0%d0%b2%d0%bd%d0%b8%d1%8f-%d0%b3%d0%bb%d0%b0%d0%b2%d0%b0/", "text": "Президентът Румен Радев няма да се среща с министри от кабинета, за да се отчитат за дейността си. Това каза главният секретар на държавния глава Димитър Стоянов пред „ “. По думите му на „Дондуков 2“ вече са получили две писма от министри от кабинета „Борисов“. Писмата са в отговор на заръката на министър-председателя към министрите да докладват за работата си на президента заради неговия призив държавата да излезе на светло. „Президентът е обединител на нацията и не е президент на една партия. Това го е доказал с действията си. А по отношение на престрелките – явно, че управляващите не мога да приемат критика. Това, което казва президентът, е свързано с действителността, а отговорите, които получаваме, често се разминават с тази действителност. Така че престрелката повече е от отсрещната сграда, отколкото президентството“, така главният секретар на президента Румен Радев, Димитър Стоянов коментира войната между институциите. „Имаме писма от двама министри за среща, мисля че министър Нанков е единият. Но в крайна сметка контролът над министрите трябва да бъде упражняван от Министерски съвет и от Народното събрание. Президентът няма такива функции“, посочи Стоянов и уточни, че определено такива срещи между президента и министрите няма да има. „Ако трябва да се дава отчет къде и какво е постигнато, какви резултати или има някакъв проблем, този отчет трябва да бъде даден на парламентарния контрол“, допълни той. На въпрос кой е „Баш Майсторът“ на строителната площадка България по повод различни изказвания в последно време, главният секретар на държавния глава заяви, че това е труден въпрос. „Определено властта би следвало да участва в строителната площадка, би трябвало да дава съответните насоки, а дали има задкулисие в управлението на строителната площадка, трябва да го каже съдебната система. Така че има и светла, има и тъмна част. Тъмната част трябва да излезе наяве. В тъмната част обикновено стоят такива подозрения, като корупционни схеми. Тоест усвояване на финансови средства не по легитимен начин. Печелени на обществени поръчки от едни и същи фирми, което не позволява да има реална конкурентност между отделните фирми“, каза още Димитър Стоянов. По думите му негативните процеси в армията продължават, но наличието на един такъв като днешния парад, има и една такава цел – да привлече повече млади хора в армията. „През изминалата година близо още 1000 напуснаха армията, без да има попълнения. Кризата, която е за окомплектоване с личен състав, се задълбочава. Една от причините да се провежда парадът е да се покаже на младите хора, че службата в армията има и известна доза романтика“, допълни Стоянов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.06", "title": " Главният секретар на държавния глава: Румен Радев няма да приема министри за отчет"}
{"url": "https://trud.bg/%d0%bf%d1%80%d0%be%d1%81%d1%82%d1%80%d0%b5%d0%bb%d1%8f%d1%85%d0%b0-%d0%b2%d1%8a%d1%82%d1%80%d0%b5%d1%88%d0%bd%d0%b8%d1%8f-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bd%d0%b0-%d0%bf%d0%b0/", "text": "Министърът на вътрешните работи на Пакистан Ахсан Икбал е бил прострелян в ръката, заради предполагаем опит за убийство, но ще оцелее, заяви помощникът му, предаде АФП. „Ахсан Икбал беше нападнат и прострелян в ръката“, заяви специалният му помощник Асим Кан. „Той е извън опасност и вече се води към медицинско заведение в Лахоре. Нападателят е арестуван.“ Кан заяви, че повече подробности не са достъпни. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.06", "title": " Простреляха вътрешния министър на Пакистан"}
{"url": "https://trud.bg/%d1%82%d1%83%d1%80%d0%b8%d1%81%d1%82%d0%b8%d1%87%d0%b5%d1%81%d0%ba%d0%b8-%d0%b0%d0%b2%d1%82%d0%be%d0%b1%d1%83%d1%81-%d1%81%d0%b5-%d0%b7%d0%b0%d0%bf%d0%b0%d0%bb%d0%b8-%d0%bd%d0%b0-%d1%85%d0%b5/", "text": "Туристически автобус се запали на АМ „Хемус”, на 5-ти км след изхода на София в посока Варна. Инцидентът е станал около 14.30 ч., съобщи директорът на Главна дирекция „Пожарна безопасност и защита на населението“ главен комисар Николай Николов, цитиран от  . „Инцидентът стана в 14:30 ч. на първата бензиностанция след изхода на София. Около автобуса имаше около 20 души. Чу се лека експлозия и хората се разбягаха. Имаше паника в един момент“, разказа Светлин Иванов, който по това време е минавал с автомобила си в района. Той добави, че служител на бензиностанцията се е притекъл на помощ, а малко по-късно на място са пристигнали екипи на пожарната и полицията. Няма данни за пострадали хора. Към 15.00 часа днес е получен сигнал за аварирал на автомагистрала „Хемус”, 14-и км от София за Варна, туристически автобус, с украинска регистрация, съобщиха от пресцентъра на МВР. В превозното средство пътували 24 пътници и двама шофьори. Никой от тях не е пострадал. По първоначални данни единият от шофьорите е забелязал повредата, отбил е веднага, пътниците и багажът им били свалени. Мястото е обозначено от полиция. Предприети са мерки за прехвърляне на пътниците в друг автобус . На този етап е установено, че техническа неизправност е причината за инцидента. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.06", "title": " Туристически автобус с украинска регистрация се запали на бензиностанция на “Хемус”"}
{"url": "https://trud.bg/%d0%b0%d0%b3%d0%bd%d0%b5%d1%82%d0%b0%d1%82%d0%b0-%d0%bd%d0%b0-%d1%8e%d0%bb%d0%b8%d1%8f-%d0%b8-%d1%81%d1%82%d0%b5%d1%84%d0%b0%d0%bd-%d1%81%d0%b0-%d0%b8%d1%81%d1%82%d0%b8%d0%bd%d1%81%d0%ba%d0%b8-%d0%be/", "text": "На Гергьовден самият свети Георги ръси земята с роса за здраве и изцеление от болести. Казват, че ако по Гергьовден вали, всяка капка е жълтица. Има поверие, че който се окъпе в течаща вода на този ден, ще бъде здрав през годината. А жени, които нямат деца, ако се отъркалят по голо в сутрешната роса, ще заченат. Обредните песни пък обясняват обичая да се прави ритуално жертвопирошение с агне на Гергьовден. Освен печено агне, на празничната трапеза по традиция има прясно сирене, защото на този ден за първи път през новия сезон издоявали овцете и приготвяли първото прясно сирене. На гергьовската трапеза има и друг обреден елемент – хляб, замесен специално с „цветна вода”, в която е престояла билка гергьовче. Всяка една от тези храни приготвяла някога стопанката, под съпровода на обредните песни. Пеели момите и младите невести, люлеели се на традиционните гергьовски люлки. Някога имало обичай на първото разлистено дърво да се закрепва кантар, на който всички жители на селището се претегляли точно на Гергьовден. Днес никой не пее обредни песни, докато приготвя празничната трапеза. Мъжете не колят жертвеното агне, а го купуват от магазина. Не се люлеем на гергьовски люлки и не се претегляме на кантара. Но преди да стигнем до гергьовската трапеза, обикаляме пазарите. Напоследък все по-често фермерските, защото там качеството на продукцията е гарантирано и строго съблюдавано. Опитваш от сиренцата и кашкавала, забодени с клечка, хапваш по лъжица от киселото мляко и ти се иска още. Фермерите Стефан Власакиев и съпругата му Юлия отглеждат няколко стада от бикове, овце и кози свободно в зоната от Натура 2000 „Западна Стара планина и Предбалкан”, получават подкрепа по  българо-швейцарски проект. Млякото и сиренето им са с неповторим вкус. И всяка сряда ще видите Юлия зад щанда на фермерския пазар пред Министерството на земеделието. Фермата им е в село Гинци, община Годеч, където гледат 50 бика за месо и стада от 230 овце и 24 крави. Стадата са на свободно пасищно отглеждане. Стефан се грижи за пасищата, облагородява ги, коси и поддържа от години. Част от окосеното дарява за животните в зоологическата градина в София. Но пък млякото, което добиват от животните, е от много чист район, многократно изследван и проверяван. Фуражът е без пестициди, с много билки, растящи в близост до Балкана. Стефан създава условия за възможно най-добра паша на животните. Във фермата са спазили всички стандартни изисквания. Затова и млякото му е чисто, качествено, много вкусно, дошло директно от Балкана. Дори месото на агнетата, които тази пролет са над стотина, е много по-вкусно и по-различно от това, което се предлага в магазинната мрежа, защото е планинско, истинско. Стефан споделя, че е трудно да намери пазар за вълната на овцете си, а тя е добра. За всичката вълна, която получава след стригането, получава едва 50 лв., а самото стригане му струва 400 лв. Няма сметка, затова изхвърля тази продукция, която иначе, ако се обработи, би била с отлично качество. Е, спомняте ли си кое предизвика английската буржоазна революция преди почти два века и роди израза: „Овцете изядоха хората“. Стефан и съпругата му Юлия полагат денонощен труд за своите стада. Помагат им трите деца – двама сина и една дъщеря, които се включват в събирането на сламата, в доенето, в дохранването с биберон на малките агънца, които тази година се народили богато. Идвали по две, по три, а майките не успяват да ги изхранят. Много труд, но и много задоволство от труда – семейството е задружно, засега не наема други пастири, само се справя, колкото и да е обемна работата. Доказателство за вкуса на месото, млякото и сиренето им, предлагани на пазара, е, че всичко свършва бързо, почти за час.", "date": "2018.05.06", "title": " Агнетата на Юлия и Стефан са истински, от планината\t\t\t"}
{"url": "https://trud.bg/%d0%b5%d1%80%d0%b4%d0%be%d0%b3%d0%b0%d0%bd-%d0%bf%d1%80%d0%b5%d0%b4%d1%81%d1%82%d0%b0%d0%b2%d0%b8-%d0%bf%d1%80%d0%b5%d0%b4%d0%b8%d0%b7%d0%b1%d0%be%d1%80%d0%bd%d0%b0%d1%82%d0%b0-%d1%81%d0%b8-%d0%bf/", "text": "Турският президент Реджеп Тайип Ердоган представи днес предизборната си програма пред хиляди свои привърженици в Истанбул, предаде Ройтерс. Турция никога  , заяви Ердоган и допълни, че събеседниците на Анкара в Европа са тези, които не проявяват същата решителност по въпроса. Ердоган каза също, че новата президентска система с изпълнителни правомощия, към която ще премине Турция след изборите, ще даде нов импулс на икономиката. Той обеща понижение на лихвите и инфлацията след вота на 24 юни. Ердоган обяви, че Турция ще предприеме нови военни операции покрай границите си след двете предишни офанзиви в Сирия. “Ние няма да се откажем от борбата с терористичните организации. Ще добавим нови военни операции към “Ефратски щит” и “Маслинова клонка”. Нашите войници са готови за нови мисии”, каза Ердоган, визирайки предишните две операции на турската армия в съседна Сирия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.06", "title": " Ердоган представи предизборната си програма за изборите на 24 юни"}
{"url": "https://trud.bg/%d0%bc%d0%b0%d1%80%d0%b8%d1%8f-%d0%b8-%d1%81%d1%82%d0%b5%d1%84%d0%b0%d0%bd-%d0%b4%d0%b8%d0%be%d0%bc%d0%be%d0%b2%d0%b8-%d0%bf%d1%80%d0%b5%d0%b4-%d1%82%d1%80%d1%83%d0%b4-%d0%b4%d0%b0-%d1%81%d1%8a/", "text": "Мария Диомова е сред най- търсените бургаски дизайнерки. Известна е не само с моделите си, а и с това, че на нея е посветена любимата на поколения българска песен “Мойта малка дъщеря – Мария”, в изпълнение на група “Тоника”. Песента е написана от баща й – композиторът Стефан Диомов. Поводът да бъде сътворена е съвсем истински. Учила се да свири, но била толкова малка, че краката и още не достигали педалите на пианото. Това вдъхновило баща й. -“Бяхме на Витоша, когато идеята ме осени. И непрекъснато спирах до някой храст или дърво уж да почивам при планинския преход, а всъщност пишех песента”, доверява Диомов. Мария пък разкрива, че като малка се мръщела, защото я карали непрекъснато да я пее, но после нещата се променили.- “Видях една благородна завист от всички Марии и разбрах че всички те са се отъждествявали с тази песен, че тя е като нарицателно за името и всеки момент съм горда с нея”. Освен нейната собствена песен, “Спъват ме листата” на Ваня Костова също й е любима. Пианото отдавна е зад гърба и. Решила да се посвети на друг вид изкуство – рисуването и шиенето на рокли. “Освен това, баща ми непрекъснато ми повтаряше, че пея фалшиво, което сигурно е било истина”, признава Мария. След 20 години рисуване и шиене, след много труд и усилия, тя се чувства успяла и щастлива с емоциите, които носи на хората. Мария и Стефан Диомови често сядат заедно в ателието, което се намира на пъпа на Бургас, на култовата улица “Цар Симеон”. Там е фамилната им къща – къщата на баба й Мария, на която е кръстена, и дядо й Георги Диомов, който е бил винар и точно в тази къща е нареждал слънчевото си и отбрано вино. Признават, че и двамата са перфекционисти, никой не се меси на другия и в това е тайната на отличните им отношения. Тя му показва роклите си, той търси мнението и за всяка своя изява. “Знам, че няма кой друг да ми каже нещата толкова критично и безпристрастно”, признава композиторът. Мария също има пораснала дъщеря – Стефани, която е студентка и малък син – 5- годишния Божидар. Той е изненадата и голямата тайна на Стефан Диомов. Композиторът му дава уроци по пеене и смята, че внукът му може би ще го наследи, защото е много музикален и пее страхотно. “От целия ни род, който не е малък, единствено той обещава поне да пее вярно в компания”, казва дядо му, но по всичко личи, че има много по-големи амбиции за Божидар. “Отсега имам твърда заявка за него, на шега казано, може да направя заради него групата “Шестте сезона”. Навремето семейството живеело в София. По това време е най-яркият ми детски спомен, доверява Мария. Апартаментът им бил срещу ГУСВ, където тогава репетирали “Тоника”. И много често холът на семейството се трансформирал в зала за репетиции, в истинска музикална работилница. Било страшно интересно да ги гледа и слуша.- “Влизам в хола- и цялата “Тоника” там”, спомня си тя. Стефан Диомов разкрива, че тази година се навършват 50 години от създаването на първата му рожба – група “Тоника”. “През 1968 година в един вагон на гара Бургас се създаде “Тоника”, в един вагон на гарата, от група ентусиасти, от група луди глави. Така започна голямата история на “Тоника”, която продължава до наши дни, с всичките и разклонения. И това лято по време на “Бургас и морето”, а през зимата- по време на Коледния ми концерт ще се чества половин век “Тоника”. И сега работя върху това. Искам да направя в Летния театър едно кратко връщане към “Тоника”, в рамките на фестивала. Една огромна среща с много разклонения”, доверява той. Сега целият свят на Мария се е събрал в ателието и роклите и, те са клавишите на нейното пиано. От януари до май тя се занимава с абитуриентите. Поръчват си сложни рокли и естествено между момичетата има състезание- коя да е по – красива. Да събереш света в уютното ателие е същото като да го събереш в клавишите на едно пиано, както се пее в песента за Мария. Да зарадваш някого с талант и красота, е наистина прекрасно, споделят Мария и Стефан Диомови. Да направиш хубава песен или да сътвориш ефектна рокля – опорните точки са едни и същи: хармония, красота и талант.", "date": "2018.05.06", "title": " Мария и Стефан Диомови пред “Труд”: Да събереш света в пиано е прекрасно"}
{"url": "https://trud.bg/%d1%82%d1%80%d0%b8%d0%bc%d0%b0-%d0%b4%d1%83%d1%88%d0%b8-%d1%81%d0%b0-%d0%bf%d0%be%d1%81%d1%82%d1%80%d0%b0%d0%b4%d0%b0%d0%bb%d0%b8-%d0%bf%d1%80%d0%b8-%d0%bd%d0%b0%d0%bf%d0%b0%d0%b4%d0%b5%d0%bd%d0%b8/", "text": "Трима души са пострадали тази нощ в Източен Лондон след нападение с киселина на улицата, съобщи “Дейли мейл”. Пострадалите – на 17, 22 и 27 години – са откарани в близка болница за спешно лечение. Няма арестувани и следствието продължава, съобщиха от полицията. Мястото на нападението е на по-малко от една миля (около километър и половина) от мястото, където през април миналата година 25-годишен мъж заля с киселина посетители на нощен клуб, при което пострадаха 22-ма души. В момента мъжът излежава 20 годишна присъда. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.06", "title": " Трима души са пострадали при нападение с киселина в Лондон"}
{"url": "https://trud.bg/%d0%ba%d0%be%d0%bc%d0%b0%d0%bd%d0%b4%d0%b8%d1%80-%d0%be%d1%82-%d0%b0%d0%b2%d0%b8%d0%be%d0%b1%d0%b0%d0%b7%d0%b0-%d0%b3%d1%80%d0%b0%d1%84-%d0%b8%d0%b3%d0%bd%d0%b0%d1%82%d0%b8%d0%b5%d0%b2%d0%be/", "text": "Няма военен пилот по света, който да го е грижа за българите и България повече, отколкото българските военни пилоти. Няма военен пилот, който да е готов да жертва себе си за България и българите повече, отколкото българските военни пилоти. Това подчерта зам.-командирът по летателната подготовка в авиобаза „Граф Игнатиево” полковник Николай Русев пред  . Той водеше тройката МиГ-29 на днешния парад. Русев направи този коментар във връзка с твърденията на някои наблюдатели, че произведените в СССР изтребители на нашите ВВС трябва да бъдат веднага „пенсионирани” и до закупуването на нови небето ни да се пази от други членки на НАТО. „Няма как да „пенсионираме” МиГ-29, преди да дойде новият изтребител. (…) Ако си купите нови обувки, докато не ги обуете и разтъпчете, не изхвърляте старите. Ако ние се откажем сега от МиГ-29, по какъв начин ще поддържаме своите екипажи докато дойде новият изтребител – или вероятно идеята е заедно с МиГ-29 да си отидат екипажите и да започнем от нулата… Бойна авиация със 105-годишна история да се третира по този начин е недопустимо”, категоричен беше полк. Русев. Той призна, че ако по негово време са се приемали по близо 50 пилоти в школата в Долна Митрополия, сега броят е между 5 и 10, а за бойно дежурство в авиобаза „Граф Игнатиево” се готви само един млад летец изтребител: „Нямаме възможност за повече за тази година. Надявам се догодина с успешното реализиране на сключения договор да подготвим повече”. „Двама летци с два въоръжени до зъби самолета са в 15-минутна готовност. По сигнал те за 15 минути от подаването на сигнала излитат и летят в заповядания курс за прехват на цел или за помощ на самолет, който е загубил радиовръзка”, обясни за дежурствата полк. Русев. Той призна, че „нерядко” се излита за прехват на самолети, които са се приближили до натовското въздушно пространство. „България и българските ВВС са кауза. Аз съм офицер и пилот по убеждение, а не по други причини. Аз до последно ще съм вечерен на каузата и ще се боря да имаме мотивирани пилоти и мотивирани техници, които да пилотират и обслужват новия самолет. За да се случи това, за да имаме бъдеще, ние се нуждаем от лидери, които не страхуват от безидейност и липса на инициатива. Които с действията си да увличат хората и да ги мотивират”, подчерта летецът. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.06", "title": " Командир от авиобаза “Граф Игнатиево”: Няма как да „пенсионираме” МиГ-29, преди да дойде новият изтребител"}
{"url": "https://trud.bg/%d0%b1%d0%b5%d0%bb%d0%b3%d0%b8%d0%b5%d1%86-%d0%bf%d0%be%d0%bb%d1%83%d1%87%d0%b8-%d0%b3%d0%bb%d0%be%d0%b1%d0%b0-%d0%b7%d0%b0-%d1%88%d0%be%d1%84%d0%b8%d1%80%d0%b0%d0%bd%d0%b5-%d1%81-696-%d0%ba%d0%b8/", "text": "Белгийски гражданин щял да припадне от изумление, след като получил по пощата фиш за глоба за шофиране с 696 километра в час с неговия Опел Астра (Opel Astra), предаде Франс прес. Човекът на около 30 години няколко пъти си разтъркал очите, получавайки фиша с глобата за превишена скорост, засечена от радар на полицията в община Киеврен, близо до границата с Франция, съобщава френският вестник “Воа дю Нор”. В действителност грешката се дължала на неправилно въведен код от страна на полицията, тъй като всъщност санкционираният водач се движел с 60 км/ч вместо с допустимите 50. Водачът отишъл лично в местното полицейско управление, където му обещали да отстранят необичайната грешка. Човекът решил да приеме с чувство за хумор случката и поместил снимка на фиша с рекордната глоба в страницата си във Фейсбук. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.06", "title": " Белгиец получи глоба за шофиране с 696 километра в час"}
{"url": "https://trud.bg/%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d1%81-%d0%b6%d0%b5%d1%80%d1%82%d0%b2%d0%b0-%d0%ba%d1%80%d0%b0%d0%b9-%d1%88%d1%83%d0%bc%d0%b5%d0%bd%d1%81%d0%ba%d0%be%d1%82%d0%be-%d1%81/", "text": "Мъж загина при тежък челен сблъсък край шуменското село Ясенково към 18,30 часа в неделя. Сблъскали се “Форд”, който пътувал към село Ясенково и “Опел” с ремарке. Водачът на форда изгубил контрол над колата, навлязъл в насрещната лента и ударил другото возило. Шофьорът на форда е загинал. На мястото е съдебен лекар и оперативно-следствена група. Други двама мъже са откарани в шуменската болница, научи “Труд”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.06", "title": " Катастрофа с жертва край шуменското село Ясенково"}
{"url": "https://trud.bg/%d1%81%d0%b5%d0%b2%d0%b5%d1%80%d0%bd%d0%b0-%d0%ba%d0%be%d1%80%d0%b5%d1%8f-%d0%bd%d1%8f%d0%bc%d0%b0-%d0%b4%d0%b0-%d1%81%d0%b5-%d0%be%d1%82%d0%ba%d0%b0%d0%b6%d0%b5%d0%bc-%d0%be%d1%82-%d1%8f%d0%b4%d1%80/", "text": "Северна Корея обяви днес, че нейните намерения да се откаже от ядрените оръжия не са резултат от санкциите на САЩ и предупреди Вашингтон да не подвежда общественото мнение, предадоха Ройтерс и Асошиейтед прес. На 27 април президентите на двете корейски държави   подписаха декларация за “пълна денуклеаризация” на Корейския полуостров. Документът обаче не предвиждаше конкретните стъпки за осъществяването на тази цел, припомниха агенциите. В изявление на външното министерство в Пхенян, разпространено днес от севернокорейската телеграфна агенция КЦТА, се казва, че Вашингтон “заблуждава общественото мнение” с твърдението си, че обещанието за денуклеаризация е резултат от санкциите или друг натиск. САЩ не трябва “съзнателно да провокират” Севера с разполагането на стратегически съоръжения в Южна Корея и да повдигат въпроса за правата на човека, се казва в изявлението. “Този акт не може да бъде тълкуван по друг начин освен като опит да се разруши трудно постигнатата атмосфера на диалог и де се доведе положението обратно в изходна позиция”, заявява говорителят на дипломатическото ведомство на Северна Корея. Няма да бъде от полза за решаването на проблема с денуклеаризацията, ако Вашингтон интерпретира неправилно “миролюбивите намерения” на Северна Корея като признак на слабост и ако продължи със своя натиск и военни заплахи, отбеляза КЦТА.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.06", "title": " Северна Корея: Няма да се откажем от ядрените оръжия заради санкциите на САЩ"}
{"url": "https://trud.bg/%d1%80%d1%83%d0%bc%d0%b5%d0%bd-%d1%80%d0%b0%d0%b4%d0%b5%d0%b2-%d0%b2%d0%b8%d1%81%d0%be%d0%ba%d0%be-%d1%86%d0%b5%d0%bd%d0%b8%d0%bc-%d0%b3%d0%be%d1%82%d0%be%d0%b2%d0%bd%d0%be%d1%81%d1%82%d1%82%d0%b0/", "text": "„Наш синовен дълг е да пазим паметта на всички, които не се завърнаха от бойното поле. На тях дължим признание и преклонение“. Това заяви държавният глава Румен Радев, който участва в тържествена възпоменателна церемония на Българското военно гробище “Ново село” в Република Македония. След като приветства участниците във военния парад по случай Деня на храбростта и празника на Българската армия в София, президентът посети Военния мемориал в Ново село в Република Македония. Румен Радев поднесе венец в памет на загиналите български воини през Първата световна война. „На това място са събрани костите на 71 български войници. Не само тук, но и още на стотици подобни места лежат синовете на България, които загинаха във войните за освобождение и национално обединение”, заяви държавният глава. “Добрите традиции на съвременна Европа повеляват държавите, които дори са воювали една срещу друга, да почитат заедно своите мъртви, изпращайки послания за помирение и единство”, каза Румен Радев и отбеляза радостта си, че този цивилизован дух на единство и помирение намира все повече място и на Балканите. “В продължение на десетилетия бяхме свидетели как паметници и гробове на български офицери и войници извън пределите на днешна България ставаха жертва на политически домогвания и бяха разрушавани, взривявани, изравнявани със земята, поругавани”, отбеляза президентът. По думите му днес времената са други благодарение на активните действия за сближаване и засилване на взаимодействието между двете държави и широкото одобрение на тези действия от страна на гражданите от двете страни на границата. “Високо ценим заявената готовност от страна на Република Македония за възстановяване и опазване на българските войнишки и офицерски паметници и гробове”, заяви Румен Радев и потвърди отново готовността на българската страна да оказва всестранна материална и експертна подкрепа в този процес, в духа на споделяните от двете страни европейски ценности. На церемонията на Военния мемориал се включиха официални лица, евродепутати, духовници, гвардейският представителен духов оркестър, духовият оркестър при НМУ „Любомир Пипков“, граждани и гости. Заупокойна молитва за загиналите воини беше отслужена от Скопския архиепископ Стефан и Струмишкия митрополит Наум. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.06", "title": " Румен Радев: Високо ценим готовността на Македония за възстановяване на българските войнишки и офицерски паметници и гробове"}
{"url": "https://trud.bg/%d0%b2%d1%85%d0%be%d0%b4-%d1%81%d0%b2%d0%be%d0%b1%d0%be%d0%b4%d0%b5%d0%bd-%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%bd%d0%b8%d1%8f%d1%82-%d0%b2%d0%be%d0%b5%d0%bd%d0%bd%d0%be%d0%b8%d1%81/", "text": "Със специална програма и вход свободен за постоянната хронологична експозиция Националният военноисторически музей ще отбележи днешния Ден на храбростта и Празник на Българската армия – 6 май. За пръв път на празника посетителите ще могат да разгледат безплатно най-новата изложба „Враг/Приятел“, която разкрива сложния пъзел на военните и политическите взаимоотношения между България и три държави, изиграли ключова роля в историята на Третата българска държава – Турция, Русия и Германия. В изложбата се преплитат експонати-уникати – притежание на царските фамилии, и такива, свързани със събития и хора, чиито съдби са белязани от междудържавните отношения. Посетителите ще имат възможност да видят фелдмаршалския жезъл на Фердинанд I, връчен му от германския кайзер Вилхелм II, сабя, подарена на престолонаследника Борис от неговия кръстник – руския император Николай II, знака на Временното руско управление и други. Само на 6 май гостите на музея ще разберат какво е усещането да влезеш в кабините за управление на едни от най-знаковите експонати във външната експозиция, както и да дегустират характерната за войнишката кухня боб чорба, приготвена от истински военен готвач. Посетителите ще се насладят на музикалните изпълнения на Представителния духов оркестър на Сухопътни войски и прожекцията на филма „Помни войната 1915 – 1918. I част“. С Ден на отворени врати празникът ще бъде отбелязан и във филиалите на НВИМ – Военноморския музей във Варна и Музея на авиацията в Крумово.  10.00 – 18.00 ч. ВХОД СВОБОДЕН за постоянната хронологична и външна експозиция  10.00 – 18.00 ч. ИЗЛОЖБА „ВРАГ/ПРИЯТЕЛ“  10.00 – 18.00 ч. ЕКСПОНАТИТЕ ОЖИВЯВАТ – свободен достъп до пилотските кабини на изтребител-прихващач МиГ-21 бис, транспортен хеликоптер МИ-8 и отделенията за управление на самоходна минохвъргачка „Тунджа“, ракетен комплекс 2К 52 Фрог „Луна-М“, подвижен радиовисотомер ПРВ-11 „Вершина“  12.00 ч. Традиционна ДЕГУСТАЦИЯ на войнишка боб чорба  15.00 – 16.00 ч. – КОНЦЕРТ на Представителния духов оркестър на Сухопътни войски  16.00 „Помни войната 1915 – 1918. I част“ – ФИЛМ АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.06", "title": " Вход свободен в Националния военноисторически музей днес"}
{"url": "https://trud.bg/%d1%81%d0%b0%d1%89-%d0%b8%d0%b7%d0%bf%d1%80%d0%b0%d1%89%d0%b0%d1%82-%d0%be%d1%89%d0%b5-%d0%b2%d1%8a%d0%be%d1%80%d1%8a%d0%b6%d0%b5%d0%bd%d0%b8%d0%b5-%d0%bd%d0%b0-%d0%ba%d1%8e%d1%80%d0%b4%d0%b8%d1%82/", "text": "САЩ изпращат още военно оборудване на кюрдите в Сирия, предава руската информационна агенция Sputnik. Според доклади последните информации имат връзка с установяването на нови военни бази в Ал Хасака, както и в Деирез-Зор миналия месец. САЩ са изпратили нов военен конвой за кюрдските бази в района Тал Бейдар между градовете Камишли и Тал Тамрв северозападната част на провинция Хасака според ливанската телевизия Ал Манар. Конвоят е включвал камиони, пълни с оръжие и амуниции. По-рано тази седмица Сирийските демократични сили – опозиционно формирование, са информирали Sputnik за увеличаващо се френско присъствие в района Манбидж. Според член на Военния съвет на манбидж около 50 френски войници са разположени в района и в момента върви подготовка за установяване на френска военна база там. Друга арабска медия – Moraseloun news, съобщава, че армията на САЩ изгражда нова военна база в провинция Хасака. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.06", "title": " Sputnik: САЩ изпращат още въоръжение на кюрдите в Сирия"}
{"url": "https://trud.bg/%d0%bd%d0%be%d0%b2%d0%b8%d1%8f%d1%82-%d0%b1%d1%8e%d0%b4%d0%b6%d0%b5%d1%82-%d0%bd%d0%b0-%d0%b5%d1%81-%d0%b5-%d0%ba%d0%b0%d1%82%d0%be-%d1%81%d0%b5%d0%b3%d0%b0%d1%88%d0%bd%d0%b8%d1%8f-%d0%bd%d0%be/", "text": "Европейската комисия представи на 2 май проектобюджета на ЕС за 2021-2027 г. Очаква се средствата да бъдат намалени по отношение на общата селскостопанска политика и кохезионната. Очакват се и промени по отношение на вноските, които плащат страните-членки. Това е нормално, защото излизането на Великобритания няма как да не се отрази върху този бюджет. Първо, от гледна точка на сумите и на нуждата да бъдат променени вноските. Предложението, което се прави в този бюджет, цели намирането на баланс между интересите на различните страни в рамките на ЕС от една страна и от друга – на тези, които получават малко повече средства. За някои от страните се вдига съвсем малко размерът на вноската, от друга страна се прави някакъв компромис към други, на които вноската се намалява на половина. По този начин се търси намирането на баланс при твърдия вариант, в който вноската остава на същото ниво, изваждат се постъпленията от Великобритания и съответно трябва да бъде намалена разходната част, за да бъде бюджетът на ЕС в баланс. За разлика от националните бюджети, този бюджет трябва винаги да е в баланс. Така че това е едно соломоновско решение. Друг е въпросът доколко страните харесват точно соломоновското решение, но това е предложението на комисията. Другите промени са реалности. Реалности в няколко посоки, че светът в последните години се нагорещи като място за живеене. Имам предвид нови предизвикателства, които по някакъв начин трябва да бъдат адресирани – конфликтите в Близкия изток, по-конкретно Сирия, проблемът с мигрантския натиск и др. В момента сме свидетели на едно преселение на огромни маси хора, така че този проблем ще е постоянен. Да оставим проблема с военните бюджети. Видимо е, че светът отвори така да се каже кутията на Пандора в тази област. Като се почне от Азия, премине се през Европа и се стигне до Америка, всички се опитват да се превъоръжават и се съревновават в това отношение. Така че, отделянето на повече средства в този бюджет за отбрана и външна политика е нещо съвсем естествено. Всички тези политики имат нужда от огромно финансиране, което също трябва да бъде взето отнякъде. В същото време се намалява делът на средствата за селскостопанска политика и съответно за кохезионно развитие, които бяха двата основни стълба на предишния бюджет. Независимо от съвременните предизвикателства, дори и при нормални обстоятелства, пак щеше да има значителни промени в тези области. Твърде рано е да се каже какво губи и какво може да спечели страната ни. Аз съм от противниците на общата селскостопанска политика, защото има едно изсипване на пари за фермерите, което ги прави зависими и неконкурентноспособни. Самата политика пък дори и тук в България доведе до много резки диспропорции и влияе върху стабилността на селското стопанство, защото селско стопанство, базирано само на едри ферми, няма как да съществува. Още повече, че то има отражение и върху демографията, защото едрите стопанства не създават устойчива заетост в населените места. Твърде рано е да се каже какво губи и какво може да спечели страната ни. В момента, това което се договаря, е общата политика и политиката на европейско ниво. По-скоро може да се говори за отражение върху политиката, ако се приеме предложението на комисаря Гюнтер Йотингер за земеделието. А то касае намаляване на субсидията за едрите фермери, т.е. колкото е по-голяма обработваемата площ, толкова по-малко пари да получава съответният фермер. Това е нещо, което се очакваше много отдавна, но според мен трябва да се промени механизмът на доставка на тези средства, не да се плаща на брой обработваема площ. Има необходимост от въвеждането на други критерии. В момента това, което е ясно, че парите ще бъдат намалени чрез ограничаване на средствата за големите ферми и големите площи, което ще стимулира по някакъв начин по-малките, но не решава проблемите, които вече съществуват. Въпреки това не очаквам нищо съществено да се промени в областта на земеделието. По-интересна е вече т.нар. кохезионна политика. Само по себе си ще се получи задържане на нивата от предишната година, защото няма да има актуализация на база инфлация и цени. Виждайки приложението на кохезионната политика в България, тя се нуждае от основно преструктуриране и пренасочване, защото голяма част от средствата, които в миналия период бяха вкарани, не доведоха до никакъв резултат за икономиката, освен че едни хора станаха доста по-богати. Казвам определени хора, защото достъпът до тези средства беше ограничен за доста фирми. Новото предизвикателство е, че променените условия ще бъдат още повече променени спрямо сегашните, очаква се да бъдат поставени нови акценти. Моделът ще бъде променен и ще бъде заложено малко повече на ефективност. Излизането на Великобритания няма как да не се отрази върху този бюджет Промяна ще има и по отношение на подпомагането за инфраструктурни проекти. Те ще са на ниво държава-държава, а не както е у нас на ниво някое село спрямо София. Инфраструктурата ще продължава да бъде приоритет, но ще бъде инфраструктура от гледна точка на свързаност в рамките на отделните страни, които водят до съвкупен интерес и съответно – до по-добри икономически резултати. Появиха се спекулации в българското публично пространство, че отпускането на средства ще става по политически критерии, но на мен не ми се вярва. Европейската комисия не цели толкова България, колкото случаите на Унгария и Полша. Поне за нас очите са леко притворени, но това не означава, че това оръжие не може да бъде използвано от Европейската комисия, когато различните държави имат странно поведение. Не е коректно да говорим за даване на повече пари на България за сигурност. Това е общоевропейска политика и тя не е насочена към конкретна държава. Става въпрос за назначаване на повече служители, купуване на повече техника. Образно казано, ЕС прави собствена независима агенция, която всъщност я има, и увеличава 8 пъти капацитета й от гледна точка на човешки ресурси и на финансиране, така че тя да може да изпълнява по-ефективно функциите си. Това не означава непременно, че ще засегне националните власти и ще отиде в националните държави. Естествено тази агенция не може да работи сама. Тя ще работи със съответните власти в Испания, Франция, Италия, Гърция и в България. Но това е хоризонтален приоритет. Ако в рамките на политиката има някакво насочване на средства, то ще бъде не само през тази линия, то ще бъде и през останалите програми. Това е първоначалното предложение. Предстои обсъждане с останалите държави, ще се обсъжда и в Европейския парламент. Това е предложението като основа за преговори, което прави Европейската комисия.", "date": "2018.05.06", "title": " Новият бюджет на ЕС е като сегашния, но орязва земеделците\t\t\t"}
{"url": "https://trud.bg/%d0%b1%d0%b8%d0%b2%d1%88%d0%b0%d1%82%d0%b0-%d1%80%d1%83%d0%bc%d1%8a%d0%bd%d1%81%d0%ba%d0%b0-%d0%bc%d0%b8%d0%bd%d0%b8%d1%81%d1%82%d1%8a%d1%80%d0%ba%d0%b0-%d0%b5%d0%bb%d0%b5%d0%bd%d0%b0-%d1%83%d0%b4/", "text": "Бившата румънска министърка на туризма и регионалното развитие Елена Удря се сравни с бившия руски шпионин Сергей Скрипал, съобщи румънският информационен сайт Зиаре. Удря е осъдена на първа инстанция на шест години затвор за вземане на подкуп и злоупотреба със служебно положение и избяга в Коста Рика, където е поискала политическо убежище. Местният печат публикувал статия за нея и “румънските бегълци”, която предизвика реакции в Румъния. “Питам се какво следва? Дали ще изпратят някой с невротоксин по примера на опита за убийство в Лондон през март срещу бившия руски шпионин Сергей Скрипал?”, пише Елена Удря на страницата си във Фейсбук по повод журналистическия материал. Според Елена Удря нейната персона не представлява интерес за медиите в Коста Рика, а “Системата” в Румъния я преследва дори в страната, в която е потърсила политическо убежище. Удря смята, че статията в местния печат “не е случайна”. “Не съм от такова значение за пресата в Коста Рика, че да се мори да пише за мен. Но съм изключително важна за Системата в Румъния, която сега се тресе из основи и полага отчаяни усилия да оцелее”, посочва Елена Удря на страницата си във Фейсбук. “Тази акция на Секуритате в Коста Рика само засилва аргументите ми за тормоза и злоупотребите, на които съм подложена от три години от страна на Колдя, Кьовеши и всички онези, които са служили и служат на тази Система на нелегална и злоупотребяваща власт”, посочва Удря, визирайки бившия заместник-ръководител на Румънската разузнавателна служба Флориан Колдя и главния прокурор на антикорупционната прокуратура Лаура Кодруца Кьовеши. Елена Удря посочва, че именно тези злоупотреби са я накарали да потърси международна закрила в Коста Рика. В същата страна избяга и нейната приятелка Алина Бика – бивша ръководителка на Дирекцията за разследване на престъпленията на организираната престъпност и тероризма, която бе осъдена по две дела на 3 години и 5 месеца и на 4 години затвор. В статията в костариканския таблоид “Диарио екстра” се разказва и за Алина Бика, отбелязва информационният сайт Зиаре. Друг бивш румънски високопоставен служител – някогашният кмет на Констанца Раду Мазаре пък избяга в Мадагаскар. Срещу него в съдебна фаза са четири дела с обвинения в корупция. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.06", "title": " Бившата румънска министърка Елена Удря се сравни със Сергей Скрипал"}
{"url": "https://trud.bg/%d0%ba%d0%b0%d1%80%d0%b0%d0%ba%d0%b0%d1%87%d0%b0%d0%bd%d0%be%d0%b2-28-%d0%b3%d0%be%d0%b4%d0%b8%d0%bd%d0%b8-%d0%bf%d0%be%d0%bb%d0%b8%d1%82%d0%b8%d1%86%d0%b8%d1%82%d0%b5-%d1%81%d0%bc%d1%8f%d1%82%d0%b0/", "text": "Българските политици извършиха, бих казал, и престъпление към българската армия, смятайки, че някой друг ще ни пази, а от Европейския съюз ще ни хранят. Това коментира министърът на отбраната Красимир Каракачанов по  . 28 години българските политици смятаха, че армията е една институция, която трябва да имаме за паради или да я показваме пред партньорите ни от НАТО. Истината е, че в последните няколко години нещата се променят – с опита за двата проекта в миналото Народно събрание, сега с двата проекта, които сме внесли (за модернизация, бел.ред.). В последните 8 или 9 години за пръв път се отделиха над 100 млн. за увеличение на заплатите на военнослужещите. През 2019 г. отново ще увеличим заплатите им. Мисля, че политиците промениха в последните една-две години отношението си към армията, но имат своите задължения заради предишните 25 години, в които я бяха изоставили, каза Каракачанов. Министърът се надява проектите за модернизацията на въоръжените сили да тръгнат, в началото на юни най-късно да бъдат гласувани в НС и до края на годината да бъде пописан поне един от договорите. “Лесно е да бъдеш военнослужещ в богата държава, героизмът на нашите военнослужещи е, че служат в една армия, която хронично е лишавана от средства, внимание и уважение”, посочи вицепремиерът. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.06", "title": " Каракачанов на 6 май: 28 години българските политици смятаха, че армията е за паради"}
{"url": "https://trud.bg/%d1%81%d0%b2%d0%b5%d1%82%d0%be%d0%b2%d0%b5%d0%bd-%d1%88%d0%b0%d0%bc%d0%bf%d0%b8%d0%be%d0%bd-%d0%b7%d0%b0-%d1%82%d1%80%d0%b5%d1%82%d0%b8-%d0%bf%d1%8a%d1%82/", "text": "Американците не се класираха на предстоящото световно първенство по футбол в Русия, но излъчиха световния шампион при спортните автомобили. За трета поредна година Ford Mustang печели короната за най-продаваното спортно купе на планетата. През изминалата 2017 г. от модела са пласирани 125 809 екземпляра в световен мащаб, от които 81 866 са купени в Щатите. Повече от една трета от продукцията е експортирана от САЩ на чужди пазари, което оправдава стратегическото решение на Ford да лансира Mustang в европейските дилърства на марката и по целия свят като глобален продукт през 2015 г. Оттогава Ford е продал 418 000 екземпляра. На Стария континент култовият автомобил се търси най-много в Германия – страната, която произвежда и консумира най-много на брой и с най-висока средна мощност леки коли в Европа. Немските любители на високите скорости са купили 5732 броя Mustang, което е близо двойно над следващия по оборот пазар за модела на конинента – Великобритания (2211 броя). В Китай това е най-продаваното спортно купе със 7125 регистрации. Статистиката показва, че най-предпочитаният сред купувачите вариант е Mustang GT с 5,0-литров двигател V8. Другата възможност за задвижване е 4-цилиндров турбо мотор EcoBoost с работен обем 2,3 л и мощност 320 к.с. През настоящата година моделът претърпява някои подобрения – дизайнерски и технически. Те засягат иименно големия мотор V8, който генерира мощност 450 конски сили и се съчетава с 10-степенна автоматична скоростна кутия. Тази комбинация води до шеметно ускорение от 0 до 100 км/ч за 4,3 секунди. Иновациите продължават с адаптивното окачване Magne Ride и съответно възможността за водача да задава различни режими за шофиране. За усещането и високия адреналин допринася активната изпускателна система с вълнуващо „американско“ звучене. Новите системи в помощ на водача включват асистент за предотвратяване на сблъсъци, за разпознаване на пешеходци и за движение в избраната лента. Дизайнерските корекции придават на автомобила още по-атлетичен външен вид с по-висококачествен интериор с меки на допир материали и 12-инчов дигитален инструментален панел. По случай 50-ата годишнина от премиерата на знаменития филм „Булит“, в който Стив Макуин играе детектив и кара Mustang, през 2018 г. Ford пуска специална серия Bullit с характерните прилики с колата от кинолентата. Тези модели са в черен или класически тъмно зелен цвят, с наточен 5,0-литров мотор V8, който ще произвежда мощност 464 к.с. и с премиум аудиосистема с 1000 вата и 12 тонколони.", "date": "2018.05.06", "title": " Световен шампион за трети път\t\t\t"}
{"url": "https://trud.bg/%d0%ba%d0%be%d0%bd%d1%81%d1%82%d0%b0%d0%bd%d1%82%d0%b8%d0%bd-%d0%bf%d0%be%d0%bf%d0%be%d0%b2-%d0%b1%d1%8e%d0%b4%d0%b6%d0%b5%d1%82%d1%8a%d1%82-%d0%b7%d0%b0-%d0%be%d1%82%d0%b1%d1%80%d0%b0%d0%bd%d0%b0/", "text": "Всички проблеми са спешни – важното е да се гледат в цялост. Това каза ген. от запаса Константин Попов – председател на комисията по отбрана в НС, по  . “За мене най-спешният проблем е Министерството на отбраната, щабът на отбраната, да предлагат разумните решения навреме. Трябва да се създаде такъв механизъм за вземане на решения, че той да удовлетворява както армията, така и политиците и обществото”, каза ген. Константин Попов. Колко трябва да бъде бюджетът, така че да отговаря на нуждите на нашите военни, но и на партньорите от НАТО? “Това, което постигна правителството на премиера Борисов, е, че направи един план – как да се достигнат тези 2%, с каква скорост да се движим. Това съвсем не е малко, преди това го нямахме. Не можеше да се начерта перспективата, не можеше да се види бъдещето, сега го имаме. Разбира се, трябват много интерации. Военните да казват каква армия ще ни трябва, за да може да отреагираме на заплахите, по какъв начин можем да помагаме на населението, по какъв начин да стане това най-ефективно. Ако този бюджет не достига, ще трябва да бъде повишен”, посочи Попов. “Критиките съвсем не са нещо лошо, трябва да се възприемат, да се преосмислят. Това, което е най-лошото в момента, е, че има непредсказуемост. Трудно е да погледнеш напреди и да кажеш – да, да, това ще бъде следващата война. Тук изисква един много сериозен анализ да се види целия спектър от заплахи и да се види как една система може да се преформатира бързо, за да отговори в определено направление, тогава, когато е нужно”, обясни председателят на комисията по отбрана. Според Попов бюджетът за отбрана задължително трябва да достигне 2% от БВП до 2024 г. “Това е задължително, дори защо не и повече”, добави той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.06", "title": " Ген. Константин Попов: Бюджетът за отбрана задължително трябва да достигне 2% от БВП"}
{"url": "https://trud.bg/%d0%b3%d0%bb%d0%b5%d0%b4%d0%b0%d0%b9%d1%82%d0%b5-%d0%bd%d0%b0-%d0%b6%d0%b8%d0%b2%d0%be-%d0%bf%d0%b0%d1%80%d0%b0%d0%b4%d0%b0-%d0%bf%d0%be-%d1%81%d0%bb%d1%83%d1%87%d0%b0%d0%b9-%d0%b4%d0%b5%d0%bd%d1%8f/", "text": "АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.06", "title": " Гледайте на живо парада по случай Деня на храбростта (ВИДЕО)"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d1%80%d0%b0%d0%b4%d0%b5%d0%b2-%d0%bd%d0%b0-6-%d0%bc%d0%b0%d0%b9-%d0%bc%d0%be%d1%80%d0%b0%d0%bb%d0%bd%d0%b0%d1%82%d0%b0-%d0%ba%d1%80/", "text": "България е стожер на мира в нашия обременен с история регион. Това каза президентът Румен Радев в речта си на военния парад по повод Деня на храбростта и 140-ата годишнина от създаването на Българската армия. „На Гергьовден отбелязваме Деня на храбростта и празника на Българската армия. На кръстопътя на географията България е оцеляла 13 века и когато силата на противника е сломявала нашия многоброен народ, силата на духа го е възкресявала дори след векове на робство“, каза още президентът Румен Радев и обясни, че затова Св. Георги – воин и християнски светец, е символ на непобедимата българска воля и борба. „Точно век ни дели от края на Първата световна война, последва я Втората – още по-унищожителна. Доскоро светът вярваше, че ужасът от преживяното ще предотврати нови кръвопролития, но те са факт по улиците на Стария континент. Свят, в който личният егоизъм се налага като мироглед, националите егоизми се завръщат, а това ще рече нови рискове и сблъсъци. В този свят армията възвръща ролята си на действен гарант на сигурността и благоденствието. България е стожер на мира в нашия обременен с история регион. На съседите си гледаме като на приятели и днес на жълтите павета ще приветстваме марша на нашите братя македонци“, каза още държавният глава и подчерта, че свобода и суверенитет не се гарантират с думи и декларации, а се обезпечават с достатъчно сила и доблест, че нехайното отношение към армията подкопава държавността. „В миналото героизмът на българския войник често е плащал цената на политическата корист и недалновидност. Затова неотложно трябва да помислим за хората, които са призвани да бранят България. Но 6 май не е само празник на Българската армия, той е ден на храбростта. България е била силна, когато е живяла под знака на доблестта и добродетелите. Днес моралната криза е факт, днес трябва да преоткриваме всекидневната храброст на достойния човек – храбростта да изричаме истината, да браним демокрацията, храбростта на достойния гражданин, който се бори с беззаконието и произвола. Затова благодарност към храбрите, защото свободата на всяко общество – нашата обща свобода, се крепи на върха на тяхното копие. Да живее България!“, каза Румен Радев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.06", "title": " Президентът Радев на 6 май: Моралната криза е факт, да преоткриваме всекидневната храброст на достойния човек"}
{"url": "https://trud.bg/%d0%b1%d1%80%d0%b8%d1%82%d0%b0%d0%bd%d1%81%d0%ba%d0%be%d1%82%d0%be-%d0%ba%d1%80%d0%b0%d0%bb%d1%81%d0%ba%d0%be-%d1%81%d0%b5%d0%bc%d0%b5%d0%b9%d1%81%d1%82%d0%b2%d0%be-%d0%bf%d0%be%d0%ba%d0%b0%d0%b7/", "text": "Британското кралско семейство публикува първите официални снимки на новородения принц Луи, една от които го показва прегърнат от тригодишната му сестра Шарлот, предаде Ройтерс. Принцът е пети в линията за наследяване на британския трон. Той беше роден на 23 април с тегло 3,83 кг. И двете снимки са направени в двореца Кенсингтън от майка му Катрин, съпруга на принц Уилям. Според администрацията първата снимка е направена на 26 април, а втората – на 2 май. Представители на администрацията на кралското семейство съобщиха, че принц Луи няма да присъства на сватбата на принц Хари на 19 май. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.06", "title": " Британското кралско семейство показа снимка на новородения принц Луи"}
{"url": "https://trud.bg/%d0%bf%d0%b5%d0%b4%d1%80%d0%be-%d0%b0%d0%bb%d0%bc%d0%be%d0%b4%d0%be%d0%b2%d0%b0%d1%80-%d1%81%d1%8a%d0%b1%d0%b8%d1%80%d0%b0-%d0%b1%d0%b0%d0%bd%d0%b4%d0%b5%d1%80%d0%b0%d1%81-%d0%b8-%d0%bf%d0%b5%d0%bd/", "text": "След провала на покварената си комедия „Свалки в облаците“ легендарният испански режисьор Педро Алмодовар се завърна в творческа топ форма с чудесния „Хулиета“, а сега подготвя още по-атрактивен нов проект, за който ще разчита на двама от най-любимите си и успешни актьори –Антонио Бандерас и Пенелопе Крус, с които работи от години. От Deadline съобщават, че в края на юни Педро Алмодовар ще започне снимките на „Dolor Y Gloria” („Pain and Glory”), който ще разказва за серия от срещи, които Алмодовар описва като „някои физически, а други десетилетия по-късно като спомен на отдавна прехвърлил зенита си филмов режисьор“ и добавя, че темите ще бъдат: „първите любови, втори любови, майка, смъртност, актьор, с когото е работил режисьорът, 60-те, 80-те и настоящето. Празнотата, неизмеримата празнота пред невъзможността да продължиш да правиш филми. И творчеството, филмово и театрално, и невъзможността да разделиш произведението от живота на твореца.“ В допълнение Педро Алмодовар споделя, че за разлика от „Хулиета“, протагонистът в „Dolor Y Gloria” ще бъде мъж (Антонио Бандерас) и филмът ще е с участието на две актриси, които обожава – Пенелопе Крус и ветеранката Хулиета Серано. Най-вероятно филмът ще дебютира догодина на фестивала в Кан, където Алмодовар е редовно присъствие.", "date": "2018.05.06", "title": " Педро Алмодовар събира Бандерас и Пенелопе Крус\t\t\t"}
{"url": "https://trud.bg/%d0%b4%d0%b8%d0%bc%d0%b8%d1%82%d1%8a%d1%80-%d0%bc%d0%b0%d1%80%d0%b3%d0%b0%d1%80%d0%b8%d1%82%d0%be%d0%b2-%d0%ba%d0%b7%d0%bf-%d0%be%d0%bf%d0%bb%d0%b0%d0%ba%d0%b2%d0%b0%d0%bd%d0%b8%d1%8f%d1%82%d0%b0/", "text": "Около 10% от потребителските жалби касаят продажбата на хранителни стоки, съобщи председателят на Комисията за защита на потребителите (КЗП) Димитър Маргаритов по Дарик радио. Най-често става дума за разминаване между обявената и маркираната на касата цена. „Хората основателно реагират, когато на щендера се посочва една цена, а на касовия апарат се отчита по-висока. Редки се случаите, в които е обратното. Това показва, че търговецът недобросъвестно се опитва да реализира печалба”, коментира Маргаритов. Той обясни, че такива случаи икономическите оператори опитват да оправдаят с пропуск при отразяване корекциите на цените във фискалната памет на касовите апарати при провеждането на кампании и промоции, но това не може да бъде извинение. Друга група оплаквания са свързани с продажбата на хранителни стоки с изтекъл срок на годност, което е нарушение. „Допустимо е с изтичащ срок на годност продукти да бъдат дарявани от търговците, като върху тези сделки не се начислява ДДС”, уточни Маргаритов. Той припомни, че това е възможно в резултат от инициатива на омбудсмана Мая Манолова. „Става въпрос за случаите, в които храната е в срок на годност, но търговецът прецени, че има количества, които не могат да бъдат продадени в оставащия период, и би могъл да дари една част от тях, за да намерят правилно своята реализация”, добави председателят на КЗП. Нехранителни стоки с изтичащ срок на годност биха могли да бъдат продавани, стига да не представляват опасност за здравето на потребителите. Задължително е обаче те да бъдат поставени на специално обособени в търговските обекти отделни места и причината за това да е ясна. Маргаритов разясни още, че при продажбата на нехранителни стоки заблуждаващи практики с цените има най-често при промоционални кампании. Той даде пример с оферта за намаление на телевизори, при която клиентите са били заблуждавани, че отстъпката важи за всички размери телевизори от даден модел, докато на практика е прилагана само за най-малкия. „Потребители подадоха сигнал, разочаровани от обстоятелството, че това никъде не е посочено, а всъщност се анонсира доста сериозно намаление от порядъка на 20-30%”, каза Маргаритов.  Председателят на КЗП посочи и друг случай, при който онлайн търговец е обещал по-дълъг гаранционен период на стоката. Не е обяснил, обаче, че за да се възползва от него, клиентът трябва да регистрира покупката в определен сайт. „Важното е тези случаи на нелоялни практики да бъдат улавяни възможно най-рано при провеждането на подобни кампании, за да се сведе до минимум рискът да бъдат засегнати неограничен брой потребители”, подчерта Маргаритов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.06", "title": " Димитър Маргаритов, КЗП: Оплакванията срещу веригите за хранителни стоки са около 10% от потребителските жалби"}
{"url": "https://trud.bg/%d1%81%d0%b5%d0%b2%d0%b5%d1%80%d0%bd%d0%b0-%d0%ba%d0%be%d1%80%d0%b5%d1%8f-%d0%be%d0%b1%d0%b2%d0%b8%d0%bd%d0%b8-%d1%81%d0%b0%d1%89-%d0%b2-%d0%be%d0%bf%d0%b8%d1%82-%d0%b7%d0%b0-%d0%bf%d1%80%d0%be%d0%b2/", "text": "Северна Корея разкритикува САЩ за това, което определя като „подвеждащи“ твърдения от тяхна страна, че политиката на Вашингтон на максимален политически натиск и санкции са нещото, което е докарало Пхенян на преговорната маса, пише The Washington Post. Прессекретар на севернокорейското министерство на отбраната предупреди, че подобни твърдение са „опасен опит“ да се провали разведряването, след като севернокорейския лидер Ким Чен-ун се срещна преди дни с южнокорейския президент Мун Джей-ин. „САЩ нарочно се опитват да провокират Корейската народнодемократична република във времена, в които ситуацията на Корейския полуостров отива към мир и сдобряване“, заяви прессекретарят.  Очаква се Ким Чен-ун и президентът на САЩ Доналд Тръмп да се срещнат в края на месец май. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.06", "title": " Северна Корея обвини САЩ в опит за проваляне на разведряването"}
{"url": "https://trud.bg/%d0%b6%d0%b5%d0%bd%d0%b5%d0%b2%d0%b8%d0%b5%d0%b2-%d1%83%d0%b8%d0%bd%d1%82%d1%8a%d1%80-%d0%be%d1%82-%d0%bb%d0%be%d0%bd%d0%b4%d0%be%d0%bd-%d0%bf%d1%80%d0%be%d0%b3%d1%80%d0%b0%d0%bc%d0%b0%d1%82%d0%b0/", "text": "Женевиев, 74-годишният й баща Робърт, двете й по-големи дъщери и най-малката – на 2 години, бяха едновременно в медицинския център на д-р Емилова през тази пролет. Интересът им събудили невероятните резултати на първите роднини, потърсили помощ за болестите си в България преди 10 години. Съпругата на един от братята на Женевиев с баща си разказали за чудесата, които им се случили с плодове, чай и мед, и от уста на уста, голямата фамилия бързо избрала този щадящ начин на лечение и профилактика. Първото идване на Женевиев било през 2009 г. Жената страдала от подагра, артрит, остър цистит, няколко прекарани пневмонии, паник атаки след алергичен шок и др. При изследванията в медицинския център се установени още завишени нива на лош холестерол, омазняване на черния дроб, дефицит на витамин D3. При ръст 174 см, пациентката тежала 82,5 кг и към многото диагнози се прибавяло и затлъстяване. Нагласата на Женевиев била да проведе профилактика, но бързо се убедила, че пълноценното прилагане на програмата ще даде по-бързи резултати. Първите 8 дни на плодове, чай и мед преминали без никакви оплаквания. Жената свалила 4 кг и болестите започнали да отстъпват. Женевиев разбрала, че е наложително да направи промяна в храненето си и да ограничи предпочитаните по-рано месо, прясно мляко, сирене, газирани напитки. Но в натовареното всекидневие не успяла да се откъсне напълно от старите навици. Затова при следващи посещения в центъра организирала времето си между Лондон и България така, че да се връща за захранването и консултации с д-р Емилова. Женевиев избира само суперлативи за нивото на организация и провеждане на програмата и казва, че ако трябва да избере само една дума, тя е- фантастично. Като фамилен психотерапевт, с квалификации в хиропрактиката и хомеопатията, прави сравнение на видяното при българската лекарка и подобни клиники в Англия. Категорична е, че в прилаганото при тях природолечение липсва медицинската част. Женевиев е щастлива, че е успяла да убеди и баща си да приложи програмата с плодове, чай и мед за спасение от многото му болести. 74-годишният Робърт пристига при д-р Емилова с два предълги списъка – един на заболяванията и един на приеманите медикаменти. Мъжът страда от диабет втори тип, високо кръвно налягане, артрит, силно завишени нива на лош холестерол, има поставен стенд, изморява се бързо при ходене, дишането му се затруднява. Тежи 100 кг при ръст 182 см. Всеки ден приема по 14-16 таблетки. Пил е и антидепресанти. В менюто му редовно присъствали сирене, колбаси, месо, тестени продукти.  За Робърт д-р Емилова прави индивидуална програма – на природосъобразно хранене – в първите дни, а след това, на плодолечение. Само за седмица той сваля 7 кг. През 20-дневния си престой постепенно спира всички хапчета, започва да се движи уверено, кръвното му се нормализира, както и показателите от лабораторните и инструментални изследвания. Без медикаменти нивата на кръвната захар се стабилизират и човекът е удивен колко бързо и лесно е свалил товара на болестите и възрастта. “От 20 години баща ми не е имал нормално кръвно налягане, а тук го постигна за дни”, радва се Женевиев. Тя е убедена, че след като е избрал да бъде здрав, Робърт ще може да промени изцяло начина си на хранене и да запази отличните резултати. Цялата фамилия планира и следващи идвания в любимия вече медицински център. Двете големи дъщери на Женевиев – Скарлет и Скаут /на 18 и на 20 години/ също са спечелени от плодолечението и го правят при д-р Емилова за профилактика и добър тонус. Пациентът от трето поколение в семейството – 2-годишната Индиго, е зачената след неколкократно прилагане на програмата и по време на престой на Женевиев и таткото в медицинския център. Двойката опитвала безуспешно 3 години да се сдобие с рожба и майката споделя, че радостта от появата на малкото ангелче я споходила единствено благодарение на плодолечението. Името на малката било избрано заради красивия и удивителен цвят от дъгата. Индиго е изключително здраво дете, плува заедно с майка си и смело скача в басейна. Женевиев е намислила да й направи тениска с надпис “Произведено в България – в клиниката на д-р Емилова”.", "date": "2018.05.06", "title": " Женевиев Уинтър от Лондон: Програмата на д-р Емилова е  уникална за опазване на здравето\t\t\t"}
{"url": "https://trud.bg/%d0%bc%d0%b0%d0%ba%d0%b5%d0%b4%d0%be%d0%bd%d1%81%d0%ba%d0%b8-%d0%be%d1%84%d0%b8%d1%86%d0%b5%d1%80-%d1%81%d0%bb%d0%b5%d0%b4-%d0%bf%d0%b0%d1%80%d0%b0%d0%b4%d0%b0-%d0%bf%d0%be%d0%ba%d0%b0%d0%b7%d0%b0/", "text": "От няколко месеца се подготвяме за участие в  , от няколко дни съгласуваме действията си спрямо организацията на днешния парад. Това заяви подполк. Боро Латковски, командир на македонската рота, която участва в парада за Деня на храбростта, по  . “Парадът беше организиран добре, така както и представянето и на нашата македонска рота, за да се покажем в най-добра светлина”, каза офицерът. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.06", "title": " Македонски офицер след парада: Показахме се в добра светлина"}
{"url": "https://trud.bg/%d0%ba%d1%80%d0%b0%d1%81%d0%b8%d0%bc%d0%b8%d1%80-%d0%ba%d0%b0%d1%80%d0%b0%d0%ba%d0%b0%d1%87%d0%b0%d0%bd%d0%be%d0%b2-%d0%b5%d0%b4%d0%b8%d0%bd-%d0%b4%d0%b5%d0%bd-%d0%be%d1%82%d0%bd%d0%be%d0%b2%d0%be/", "text": "Военната професия е отворена за младите, интелигентни и родолюбиви българи. Това заяви министърът на отбраната Красимир Каракачанов след военния парада по случай Деня на храбростта. След 26 години разграждане в армията трябва да започнем да възраждаме традицията, чувството за принадлежност към армията и аз съм горд, че това става по времето, когато аз съм министър на отбраната, каза Каракачанов по  . “Нашата идея, знаете – готвим закона за образованието, в който ще има малко по-сериозно присъствие на военното обучение в училище. За да могат онези юноши в българското средно образование да се запознаят по-отблизо. След това възможността за доброволна военна служба и аз съм убеден – един ден отново ще имаме наборна военна служба, но това ще е по-нататък във времето”, каза министърът на отбраната. “По-важното е другото – българският народ видя и все повече хора осъзнават, че армията, въпреки трудностите, които изживява последния четвърт век, си е на местото. Армията, за разлика от други съсловия в обществото, не мрънка, не прави стачки, не протестира. Изпълнява си задълженията, за което ги поздравявам тези хора”, каза Каракачанов. Той коментира и първото участие на македонски военни части в парада като каза, че имаме общо бъдеще в евроатлантическите структури. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.06", "title": " Красимир Каракачанов: Един ден отново ще имаме наборна военна служба\t\t\t"}
{"url": "https://trud.bg/%d0%b3%d1%80%d1%8a%d1%86%d0%ba%d0%b8%d1%82%d0%b5-%d0%bc%d0%b5%d0%b4%d0%b8%d0%b8-%d0%be%d1%82%d1%80%d0%b0%d0%b7%d1%8f%d0%b2%d0%b0%d1%82-%d0%bf%d0%be%d1%81%d0%b5%d1%89%d0%b5%d0%bd%d0%b8%d0%b5%d1%82/", "text": "Гръцките медии отразяват посещението на българския премиер Бойко Борисов в Света гора, както и тържествата за празника в София. Визитата на Борисов предизвика и положителни коментари за българското европредседателство, информира  . “Българският премиер Бойко Борисов е на посещение в Света гора”, отбелязват днес гръцките медии. Заедно с част от правителството премиерът Борисов присъства на литургията и литийното шествие по повод храмовия празник на манастира “Свети Георги Зограф”. Голямо внимание се отделя и на срещата на българската делегация с ръководството на Света гора, което се счита за изключителна чест към светско лице. Публикува се също информация, че българското правителство е финансирало възстановяването на част от манастира. Някои гръцки телевизионни медии съобщиха и за военния парад в София, с коментар, че българите отдават изключителна почит към Свети Георги Победоносец. Посещението на българския премиер е повод и за положителни коментари по отношение на българското европредседателство. Гръцките медии изразяват надежда за значими резултати за бъдещето на Европейския съюз от срещата на върха в София на 17-ти май. “Очаква се този форум за влее нова енергия на връзката на европейските страни със Западните Балкани”, отбелязват медиите в Атина. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.06", "title": " Гръцките медии отразяват посещението на премиерa Борисов в Света гора"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd%d0%be%d0%b2-%d0%bd%d1%8f%d0%bc%d0%b0-%d0%bf%d0%be-%d1%81%d0%b2%d0%b5%d1%82%d0%bb%d0%b0-%d0%ba%d0%b0%d1%83%d0%b7%d0%b0-%d0%be%d1%82-%d1%82%d0%b0%d0%b7%d0%b8-%d0%bd/", "text": "Няма по-светла кауза от тази на войника и затова Българската армия днес и винаги е означавала чест, достойнство, смелост и сила. Това заяви председателят на ПГ на ГЕРБ Цветан Цветанов в страницата си в социалната мрежа Фейсбук. “Честит професионален празник на всички военослужещи и вечна памет на героите, загубили живота си, докато са изпълнявали дълга си към Родината”, допълни той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.06", "title": " Цветанов: Няма по-светла кауза от тази на войника"}
{"url": "https://trud.bg/%d0%be%d1%81%d0%b2%d0%be%d0%b1%d0%be%d0%b4%d0%b8%d1%85%d0%b0-%d0%be%d1%82-%d0%b0%d1%80%d0%b5%d1%81%d1%82%d0%b0-%d0%b0%d0%bb%d0%b5%d0%ba%d1%81%d0%b5%d0%b9-%d0%bd%d0%b0%d0%b2%d0%b0%d0%bb%d0%bd%d0%b8/", "text": "Алексей Навални, инициаторът на   срещу президента Владимир Путин, довели до арестите на близо , съобщи днес, че е бил освободен от ареста, но са му предявени две обвинения. Навални написа в Туитър, че е бил освободен, след като вчера бе задържан на Пушкинския площад в Москва. По думите на опозиционния лидер към него са предявени обвинения в организиране на неразрешен митинг и съпротива срещу органите на реда. Всяко от обвиненията може да доведе до присъда от 15 дни затвор. Адвокат от антикорупционната фондация на Навални съобщи, че делото ще се гледа от съд в Москва на 11 май. “Изглежда е била дадена заповед да не ме пращат в затвора преди церемонията по полагане на клетва на Путин”, написа в Туитър Навални. По данни на организацията “ОВД-Инфо”, която следи за политическите преследвания в Русия, най-малко 1575 човека са били задържани вчера в 26 руски града при протестите срещу Путин, който утре встъпва в четвърти президентски мандат. Засега не е известно колко от тези задържани все още са в под стража. Руската полиция съобщи за   в Москва и 200 в Санкт Петербург. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.06", "title": " Освободиха от ареста Алексей Навални"}
{"url": "https://trud.bg/%d1%84%d1%80%d0%b0%d0%bd%d1%86%d0%b8%d1%8f-%d1%81%d0%ba%d0%b0%d1%81%d1%82%d1%80%d0%b8-%d1%82%d1%80%d1%8a%d0%bc%d0%bf-%d1%81%d0%bb%d0%b5%d0%b4-%d0%b8%d0%b7%d0%ba%d0%b0%d0%b7%d0%b2%d0%b0%d0%bd%d0%b5/", "text": "Франция изрази твърдо неодобрение към изявление на американския президент Доналд Тръмп, който използва атентатите през 2015 г. в Париж, за да защити правото да се носи оръжие. „Франция изразява твърдото си неодобрение за думите на президента Тръмп за атентатите от 13 ноември 2015 г. и призова да се уважава паметта на жертвите“. Това заяви говорителката на министерството на външните работи Агнес фон дер Мюл в комюнике. По време на конференция на влиятелното американско оръжейно лоби NRA (Национална оръжейна асоциация) президентът на САЩ разви теорията, че атентатите в Париж биха имали по-малко жертви, ако хората носеха оръжие. На 13 ноември 2015 г. 130 човека загинаха, а мнозина бяха ранени в серия от атентати във френската столица, отговорност за които пое екстремистката организация „Ислямска държава“. Една от терористичните групи изби 90 души в концертната зала „Батаклан“. „Те са били избити брутално от малка група терористи, които са имали оръжия. Те са стреляли спокойно и са ги убивали един по един. Бум, ела тук, бум ела тук, разказваше президентът, имитирайки с ръка джихадист с пистолет, стрелящ по жертвите си. „Но ако някой служител или просто клиент имаше оръжие, или ако някой от вас беше там с оръжие, насочено в обратната посока, терористите щях а да избягат или щяха да бъдат обстреляни и това щеше да е друга история“, каза Тръмп, с което си навлече гнева на Франция. „Свободното движение на оръжия в обществото не е бариера срещу терористичните атаки, напротив то може да улесни планирането им“, отвърна говорителката. „Франция се гордее, че е страна, където придобиването и притежанието на огнестрелно оръжие са стриктно регламентирани“, каза тя и добави, че „статистиките за жертви на огнестрелно оръжие не карат французите да преосмислят избора си“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.06", "title": " Франция скастри Тръмп след изказване за атентатите в Париж"}
