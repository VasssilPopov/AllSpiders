{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%bf%d1%80%d0%b8%d0%b5-%d0%bb%d0%b8%d0%b4%d0%b5%d1%80%d0%b8%d1%82%d0%b5-%d0%bd%d0%b0-%d0%b7%d0%b0%d0%bf%d0%b0%d0%b4%d0%bd%d0%b8%d1%82%d0%b5-%d0%b1%d0%b0/", "text": "Министър-председателят Бойко Борисов прие на официална вечеря в резиденция „Лозенец“ косовския президент Хашим Тачи, президента на Черна Гора Филип Вуканович, министър-председателите на Албания Еди Рама и на Сърбия Ана Бърнабич, заместник министър-председателя на Република Македония Кочо Ангушев, заместник министър-председателя и министър на външната търговия и икономически отношения на Босна и Херцеговина Мирко Шарович, както и главния изпълнителен директор на Световната банка Кристалина Георгиева, съобщи пресслужбата на МС. Утре българският премиер ще открие форум, който поставя началото на инициатива в подкрепа на регионалната интеграция на Западните Балкани. Във фокуса на дебатите между лидерите на Западните Балкани ще бъдат възможностите за засилване на европейската интеграция в региона и реализацията на общи инфраструктурни проекти, какъвто е един от приоритетите на Българското председателство на Съвета на Европейския съюз.", "date": "2017.12.06", "title": " Борисов прие лидерите на Западните Балкани на официална вечеря в резиденция „Лозенец“ (СНИМКИ)"}
{"url": "https://trud.bg/%d0%bb%d0%b5%d1%81%d0%b1%d0%b8%d0%b9%d0%ba%d0%b0-%d0%bf%d0%be%d1%80%d1%8a%d1%87%d0%b0-%d1%83%d0%b1%d0%b8%d0%b9%d1%81%d1%82%d0%b2%d0%be-%d0%be%d1%82-%d1%80%d0%b5%d0%b2%d0%bd%d0%be%d1%81%d1%82/", "text": "29-годишната М. Асенова от Мездра ще отговаря пред съда за подбуждане към убийство. Районната прокуратура във Враца внесе вчера срещу нея обвинителн акт. Младата жена била лесбийка, ходела със своята колежка П. П. и я ревнувала от законния й съпруг Г. П. Започнала да търси кой да ликвидира мъжа и попаднала на полицай под прикртие. Обещала му 1500 лв. за мократа поръчка и му показала снимка и копие от личната карта на набелязаната жертва.", "date": "2017.12.06", "title": " Лесбийка поръча убийство от ревност\t\t\t"}
{"url": "https://trud.bg/%d0%b4%d0%be%d0%b1%d1%80%d0%be%d0%b2%d0%be%d0%bb%d0%bd%d0%be%d1%82%d0%be-%d1%84%d0%be%d1%80%d0%bc%d0%b8%d1%80%d0%be%d0%b2%d0%b0%d0%bd%d0%b8%d0%b5-%d0%b2-%d0%bf%d0%b0%d0%b2%d0%bb%d0%b8%d0%ba%d0%b5/", "text": "Своите сертификати за успешно завършен първоначален основен курс на обучение получиха членовете на Доброволното формирование 45-01 в град Павликени. Свидетелствата им бяха връчени в Международния ден на доброволците от кмета на Община Павликени  инж. Емануил Манолов и  ръководителя на звеното Силвия Дечева. Обучението на доброволците включва три модула и им дава право да участват в дейности при пожари, бедствия и извънредни ситуации, както и да оказват първа долекарска помощ на пострадалите. Доброволното формирование в Павликени е създадено от кмета на Община Павликени – инж. Емануил Манолов с решение на Общински съвет – Павликени и в съответствие с общинския план за защита при бедствия. Към момента то се състои от 13 доброволци. Всички те вземат участие в спасителни и издирвателни операции; в потушаване на горски пожари; извършване на неотложни аварийно-възстановителни работи и оказване на първа помощ на пострадалите. Основната задача и цел на Доброволното формирование е да извършва всякакви дейности по защита на населението. То осъществява, както самостоятелни действия, така и действия, подпомагащи основните съставни части на Единната спасителна система. При изпълнение на съвместни дейности то ползваме сградата, техниката и оборудването на Районна служба „Пожарна безопасност и защита на населението” на Община Павликени, под ръководството на Главен инспектор инж. Ваньо Джамбазов – Началник на Районна служба „Пожарна безопасност и защита на населението”. „В днешния празничен ден се обръщам на първо място към членовете на Доброволното формирование, за да им изкажа огромната си благодарност за отговорността, съпричастността и посвещението, с което се включват в спасителните акции“, каза ръководителят на формированието Силвия Дечева. Тя благодари на кмета на Община Павликени за подкрепата и за осигурената екипировка за доброволците. „И в Община Павликени има хора с големи сърца, които отделят от времето си, за да са в помощ на своите съграждани. Това сте Вие – членовете на  Доброволното формирование. То беше създадено през настоящата година с намерението да бъде от помощ при спасителни действия и да подкрепя работата на пожарникарите“, каза инж. Манолов. „РС ПБЗН ще направи всичко по силите си, за да подпомогне вашите усилия. Няма да скъпим сили да подобрим Вашата подготовка, за да бъдете вие спокойни, че можете да се справите по време на произшествие“, каза гл. инсп. инж. Николай Александров, началник сектор „Превантивна и контролна дейност“ към РД ПБЗН-Велико Търново. Той обяви, че ще бъде изготвен график за включване на доброволците в общи занаятия на пожарникарите през следващата година. В същия ден в двора на Професионалната гимназия по аграрни технологии „Цанко Церковски“ в Павликени се проведе демонстрация по спасяване на пострадал при пътно-транспортно произшествие, съвместно със служителите на РС ПБЗН и членовете на Добровволното формирование 45-01Павликени. Много бързо и професионално пожарникарите разрязаха автомобил, в който имаше пострадал от ПТП, а колегите им от Доброволното формирование оказаха първа помощ на мъжа в колата. Цялата акция отне само няколко минути. После на учениците подробно бяха обяснени правилата за пътна безопасност. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.06", "title": " Доброволното формирование в Павликени със сертификати за първи курс на обучение"}
{"url": "https://trud.bg/%d0%b1%d0%be%d0%b8%d0%bb-%d0%b1%d0%b0%d0%bd%d0%be%d0%b2-84-%d1%85%d0%b8%d0%bb-%d0%bb%d0%b2-%d0%be%d1%82-%d0%be%d1%82%d0%bf%d1%83%d1%81%d0%bd%d0%b0%d1%82%d0%b8%d1%82%d0%b5-%d0%b4%d0%be%d0%bf%d1%8a/", "text": "Правителството одобри 10,3 млн. лв. допълнителни разходи по бюджета на Министерството на културата, заяви пред   министърът на културата Боил Банов. От тях 300 000 лв. са за програмата „Глобални библиотеки“, 10 млн. отиват в областта на сценичните изкуства и 84 хил. лв. за надарени деца. Банов посочи, че делегираните бюджети в театрите водят до повече продукти и повече зрители в салоните. „Всяка година ръстът на зрителите и приходите на театрите се покачва и сме длъжни да ги подкрепим”, каза той.  45 млн. лв. струва ремонтът на НДК от последните две години досега. Министърът уточни, че още има довършителни работи, тестват се системи и техника за сигурност. По думите му НДК е готово. „По сметките в момента има колкото да се покриват заплатите, очакват се постъпления от наеми и от мероприятията”, обясни още Банов. Той коментира, че на гостите по време на европредседателството би показвал повече съвременно изкуство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.06", "title": " Боил Банов: 84 хил. лв. от отпуснатите допълнителни разходи за култура отиват за надарени деца\t\t\t"}
{"url": "https://trud.bg/%d0%bf%d0%be%d0%b4%d1%81%d1%8a%d0%b4%d0%b8%d0%bc-%d0%b7%d0%b0-%d0%bb%d0%b8%d1%85%d0%b2%d0%b0%d1%80%d1%81%d1%82%d0%b2%d0%be-%d0%be%d1%81%d1%8a%d0%b4%d0%b8-%d0%b4%d1%8a%d1%80%d0%b6%d0%b0%d0%b2%d0%b0/", "text": "Подсъдим за лихварство успя да осъди държавата ни в СТрасбург заради нарушаване на човешките му права. Благоевградчанинът Венцислав Шалявски, който е инвалид, завел дело с оплакване, че полицията му е нарушила правата и го е унизила по време на арест. Европейският съд по правата на човека удовлетвори жалбата след като призна,че  към Шалявски наистина е имало  унизителното и нечовешко отношение по време на арест, липсата на вътрешноправно средство за защита при задържането му, както и неадекватното отношение към състоянието му, проявено от органите на реда в Благоевград преди 5 години. Тогава Шалявски бе задържан за лихварската си дейност и според жалбата му, полицаите се държали крайно арогантно, без да вземат предвид тежкото му здравословно състояние- мускулна дистрофия, която прогресира. Съдът в Страсбург присъди на Шалявски, обезщетение 3000 евро за неимуществени вреди и 2500 евро – за разноски по делото. Венцислав Шалявски има дело извършване на банкови сделки без разрешение и незаконно отпускане на кредити. Той е обвинен, че е давал кредити срещу лихва продължение на 10 години – от 2005 г. до 2015 г. Отпусканите от него суми варирали от 100 лв. до 30 000 лв., при месечни лихви от 3% до 20% за различни срокове до тяхното издължаване, както и срещу учредяване на договорна ипотека върху недвижим имот. По този начин той получавал от 50 лв. до 2000 лв. лихви месечно. В хода на делата бе установено, че по един незаконно предоставен кредит размер на 11 000 евро, при 12% месечна лихва, той успял за период от 36 месеца да си набави 47 520 евро.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.06", "title": " Подсъдим за лихварство осъди държавата ни в Страсбург"}
{"url": "https://trud.bg/%d1%82%d1%80%d1%8a%d0%bc%d0%bf%d0%be%d0%ba%d0%b0%d0%bb%d0%b8%d0%bf%d1%81%d0%b8%d1%81%d1%8a%d1%82-%d1%82%d1%80%d1%8a%d0%b3%d0%bd%d0%b0-%d0%be%d1%82-%d0%b5%d1%80%d1%83%d1%81%d0%b0%d0%bb%d0%b8%d0%bc/", "text": "Тресе се светът от новината, че президентът на САЩ Доналд Тръмп възнамерява да обяви преместването на американското посолство от Тел Авив в Ерусалим (виж стр. 18). Подобен ход ще означава формалното признаване от страна на Вашингтон на Светия град за част от територията и столица на държавата Израел. Което тревожи много международните наблюдатели. Ерусалим никога не е бил част от територията на Израел според резолюция 181 на ООН от 1948 г. Която признава върху тези земи създаването на държавата на евреите, наравно с тази на палестинците. В резултат на Шестдневната война и окупирането на Светия град през 1967 г., въпросът за статутът на израелската столица става принципен: най-малкото заради символиката на Ерусалим за религиите и културите на всички течения християни, мюсюлмани и не на последно място, евреи. Да не говорим за международното право. Заради което и нито една държава няма свое дипломатическо представителство в Ерусалим. Израелското лоби в САЩ обаче, е само по себе си държава. И през 1995 г., на фона на споразумението от Осло между Ицхак Рабин и Ясер Арафат, Конгресът и Сенатът на САЩ приеха закон за американското посолство в Израел, според който местоположението му трябва да бъде одобрявано на всеки шест месеца от действащият американски президент. Което, предвид отношението на титуляра към проблемите на света, си е меко казано страшно. „Изненадващият“ ход обаче се вписва много добре в предположената от автора през юни теория ( ) за негласен Близкоизточен триумвират между САЩ, Израел и Саудитска Арабия, срещу влиянието на Иран в региона. Чистката сред кралското семейство в Рияд от последните седмици, рязкото увеличаване на израелски авиационни рейдове над Сирия и от скоро Ливан от лятото насам, и обявеното намерение на Доналд Тръмп за посолството, само потвърждават реални страхове.", "date": "2017.12.06", "title": " Тръмпокалипсисът тръгна  от Ерусалим\t\t\t"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%b5%d0%b4%d0%b8%d0%bd%d0%be%d0%b4%d1%83%d1%88%d0%bd%d0%b8-%d1%81%d0%bc%d0%b5-%d0%b7%d0%b0-%d0%b2%d1%82%d0%be%d1%80%d0%b8-%d0%bb%d0%b8%d1%84%d1%82-%d0%b2/", "text": "Проектът за допълнително споразумение за изменението на договора за концесията на ски зоната над Банско бе   сайт на Министерството на околната среда и водите. Това стана, след като днес, на заседанието на правителството, премиерът Бойко Борисов поиска да бъде направена тази стъпка. Причината – да не останели  на процедурата. По-рано пред деня Борисов не пожела тази точка да бъде приета от МС, тъй като няколко неправителствени организации изказвали съмнения. Бойко Борисов обясни, че всички в кабинета са единодушни за изграждането на втори кабинков лифт в ски зоната, но всичко трябвало да бъде много прецизно. Допълнителното споразумение за концесията е една от стъпките, които отварят пътя за отправяне на инвестиционно намерение за ново съоръжение.", "date": "2017.12.06", "title": " Борисов: Единодушни сме за втори лифт в Банско"}
{"url": "https://trud.bg/%d0%b4%d0%b5%d1%81%d0%b8%d1%81%d0%bb%d0%b0%d0%b2%d0%b0-%d0%b0%d0%b0%d0%bd%d0%b0%d1%81%d0%be%d0%b2%d0%b0-%d0%bd%d0%b8%d1%82%d0%be-%d1%81%d0%b4%d0%b5%d0%bb%d0%ba%d0%b0%d1%82%d0%b0-%d0%bd%d0%b8%d1%82/", "text": "„Нито сделката, нито Корнелия Нинова са проверявани досега за приватизацията на „Техноимпекс”. Днес Сотир Цацаров го потвърди пред правната комисия”, заяви пред  Десислава Атанасова. Според нея Корнелия Нинова или е била подставено лице на външнотърговски дружества, които са я упълномощили да взима решения, или това е „поредният пример за разбойническа приватизация”. „Дори от пресконференцията на Нинова става ясно, че тя не е проверявана. Показала е някакви писма от МВР, че през 1998 г. има образувана прокурорска проверка, но Нинова е сключила договор за „Техноимпекс” през 1999 г.”, поясни Атанасова.  Тя добави, че всеки може да види с какви пари е разполагало дружеството. „Как така е подписан договор, с който Нинова се задължава да плати 700 хил. долара, след това е анексиран многократно. Накрая Нинова, като акционер с най-много на брой акции – около 42% – ги плаща чрез компенсаторни бонове. Това е ограбване на всички държавни дружества по един и същ начин”, категорична е Атанасова.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.06", "title": " Десислава Аанасова: Нито сделката, нито Корнелия Нинова са проверявани досега за приватизацията на „Техноимпекс”"}
{"url": "https://trud.bg/%d1%82%d0%b5%d0%bb%d0%b5%d0%b2%d0%b8%d0%b7%d0%b8%d0%b8%d1%82%d0%b5-%d1%89%d0%b5-%d0%be%d0%b1%d0%be%d0%b7%d0%bd%d0%b0%d1%87%d0%b0%d0%b2%d0%b0%d1%82-%d0%b7%d0%b0-%d0%ba%d0%b0%d0%ba%d0%b2%d0%b0-%d0%b2/", "text": "Съветът за електронни медии, Държавната агенция за закрила на детето и Асоциациацията на българските радио- и телевизионни оператори – АБРО, Българската национална телевизия и Българското национално радио подписаха Споразумение, с което приеха промени в Критерии за оценка на съдържание, което е неблагоприятно или създава опасност от увреждане на физическото, психическото, нравственото и/или социалното развитие на децата, съобщават от СЕМ. Критериите се променят за пръв път от тяхното приемане през 2011 г., отразявайки промените в медийната среда и развитието на подрастващите в условията на бързоразвиващото се дигитално общество. Успешното съдействие между регулаторните органи – СЕМ и ДАЗД, организацията на доставчиците на медийни услуги – АБРО, обществените медии – БНТ и БНР доведе до въвеждането на единни саморегулаторни мерки и уеднаквяване на практиките на телевизионните оператори, с които да обозначават съдържание, неблагоприятно за различните възрастови групи от детската аудитория. Преди началото на предаванията и след всяко прекъсване, доставчиците на медийни услуги се задължават да излъчват предупредителен текст за родителски контрол, както и да позиционират на екран пиктограма (визуален предупредителен знак), която указва възрастовата група, за която даденото предаване не е подходящо. Пиктограмата ще се появява след началото на предаването, както и след всяко прекъсване и ще престоява на екран в рамките на не по-малко от 60 секунди. Целта на приетите промени е да се въведат официално и в Република България добрите европейски практики, като по този начин на аудиторията се предоставя един допълнителен сигнал за неблагоприятно съдържание, който да помогне на родителите да предпазят децата от неподходящо съдържание. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.06", "title": " Телевизиите ще обозначават за каква възраст са предаванията и филмите"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d0%bd%d0%be%d0%b2%d0%b0-%d0%b7%d0%b0%d0%b3%d0%be%d1%80%d0%b0-%d0%bd%d0%b0%d0%bf%d1%80%d0%b0%d0%b2%d0%b8-%d0%bf%d1%8a%d1%80%d0%b2%d0%b0-%d0%ba%d0%be/", "text": "Започва изграждането на мемориален комплекс „Дом на доброто“ в памет на прочутия народен лечител и ясновидец от новозагорското с.Коньово дядо Влайчо, известен като Пророка на народа – съобщиха от общината в Нова Загора. Първата копка бе направена на 6 декември от кмета на общината Николай Грозев, представителя на фирмата-изпълнител „КИМ 2002″ЕООД Георги Тотев, кметът на Коньово Митко Симеонов и племенника на ясновидеца Жечо Господинов. „Днес тук се поставя началото на нещо напълно ново. Тук ще бъде мястото, където хората ще могат да усетят присъствието на един обикновен човек, с необикновена дарба. Да почерпят сили от неговата вяра в доброто и да се обърнат към духовното, защото в днешно време именно вярата в доброто ни е най-необходима, за да ни крепи и направлява в житейския ни път“ – каза на церемонията кметът Грозев. „Днес вярата в доброто ни е най-необходима, за да ни крепи и направлява в житейския път“ – допълни още градоначалникът. Мемориалният комплекс ще се намира в парка на Коньово. При полагането на символичната първа копка бяха спазени традициите – в четирите ъгъла на изкопа на бъдещата сграда бяха поставени „темелите“. В основите й беше положено послание към поколенията. Средствата за изграждането на Дома на доброто бяха събрани от дарителска кампания. Дядо Влайчо е живял през миналия век. Притежавал е мощна пророческа дарба, предрекъл е национални и международни катаклизми. Лечителската му дарба е била толкова голяма, че при него са идвали хиляди хора и от чужбина – Гърция, Румъния, Сърбия, Русия. По време на социализма е бил заточен в Белене. След като го пускат от лагера, въпреки наложената му от държавата забрана, той е продължил тайно да помага на болни, обикновени хора. За помощта, която е оказвал, не е вземал нито стотинка – разказаха в Коньово. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.06", "title": " Кметът на Нова Загора направи първа копка на Дом на доброто"}
{"url": "https://trud.bg/%d0%bf%d1%80%d0%b0%d0%b2%d0%b8%d1%82%d0%b5%d0%bb%d1%81%d1%82%d0%b2%d0%be%d1%82%d0%be-%d1%81%d0%b8-%d1%82%d1%8a%d1%80%d1%81%d0%b8-%d0%b1%d0%b5%d0%bb%d1%8f%d1%82%d0%b0/", "text": "За пореден път правителството клекна на трийсетина зеленясали протестуиращи  . Казвал съм, но пак да кажа! С тая гнила любов към екомошениците властта насила си търси белята. Искат ли на „Дондуков” 1 да видят под прозорците си не трийсетина, а три хиляди българи от Банско и пиринския край на истински протест за хляб и работа. Накрая това ще стане. Е, тогава ще питам госпожите и господата министри какви ще ги дъвчат.", "date": "2017.12.06", "title": " Правителството си търси белята"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%be%d1%82-%d0%b1%d1%80%d0%be%d1%8f-%d0%bd%d0%b0-%d1%82%d1%80%d1%83%d0%b4-%d0%b2-%d1%87%d0%b5%d1%82%d0%b2-3/", "text": "Приемането от депутатите на доклада на Националното бюро за контрол на специалните разузнавателни средства (СРС) се оказа поредният повод за многочасови разправии между опозиция и управляващи. В крайна сметка стана ясно, че ушите на властта работят правилно. Документът с данни за 2016 година бе определен като първа точка от пленарното заседание в сряда.   Правителството одобри допълнителните разходи по бюджета на МС в размер на 940 000 лв., нужни за ремонт на Зографския манастир. С отпуснатите пари към Дирекция “Вероизповедания” ще се извърши цялостна реставрация на южното крило на манастира. На правителственото заседание навръх Никулден бяха поканени монаси от Атон, които благодариха за решението и връчиха на министрите издания на Библията. Министерският съвет за пореден път се огъна под натиска на зелените и не прие точката, с която трябваше да бъде преразгледан концесионният договор за “Ски зона Банско”. Това бе една от първите стъпки, с които щеше да стане възможно отправянето на инвестиционно намерение за втори кабинков лифт над зимния курорт. С решението си министрите обрекоха стотиците хиляди гости на безкрайно чакане на опашка пред сега съществуващата кабинка, която е недостатъчна да събере желаещите да стигнат до ски пистите. Водата в София поскъпва с 9,4% от 1 януари 2018 година. Така за кубик столичани ще плащат по 2,36 лв. с ДДС при досегашните 2,16 лв. Новата цена се предлага от Комисията за енергийно и водно регулиране и днес регулаторът ще я обсъди на открито свое заседание. Припомняме, че от април цената в София беше повишена с 18 на сто. Увеличение на ВиК услугите ще има в още 13 града от Нова година.     Повече от 1 500 служители на “Булгартабак – Холдинг” АД излязоха на протест в София срещу твърденията, че предприятието се занимава с контрабанда на цигари. Причина за масовото недоволство е негативната медийна кампания, която се провежда от страна на лидера на партия “Да, България” Христо Иванов и кръга “Капитал”, казаха хората, дошли да опазят работните си места.   Без армия, стратегия, командване и обединени ресурси не може – анализ на Димитър Гърдев       Интервю с проф. Атанас Семов         Силует на Борислав Сарафов          ", "date": "2017.12.06", "title": " Вижте акцентите от броя на „Труд“ в четвъртък, 7 декември 2017"}
{"url": "https://trud.bg/%d0%b0%d0%bb%d0%b5%d0%ba%d1%81%d0%b0%d0%bd%d0%b4%d1%8a%d1%80-%d0%bd%d0%b5%d0%bd%d0%ba%d0%be%d0%b2-%d0%be%d1%82-%d0%b1%d1%81%d0%bf-%d0%b8%d1%81%d0%ba%d0%b0%d1%82-%d0%b4%d0%b0-%d1%81%d0%b5-%d0%b2%d0%bd/", "text": "Бойко Рашков се опита да създаде политическо внушение за безразборно използване на СРС-та на политици, магистрати и журналисти. Иска да се внуши от БСП, че има масово подслушване, което се опроверга от главния прокурор и от ДАНС. Това каза пред  Александър Ненков от ГЕРБ. Шефът на бюрото за контрол на специалните разузнавателни средства Бойко Рашков заяви, че има подслушвани много известен човек, политик и магистрат.  „Важно е да имаме отговор на въпроса има ли нерегламентирани подслушвания. Когато говорим за борба с корупцията по високите етажи на властта, естествено тези разузнавателни средства са част от този елемент за борба и противодействие на тези злодеяния. Но при аргументи за незаконосъобразно поведение, тези СРС-та са постановени от съдия, то тогава никой, който няма какво да крие, няма от какво да се притеснява. Може би има някакви нарушения при определени процедури, но затова и съществува това бюрото за контрол на специалните разузнавателни средства. Не бива темата да се превръща тезата, че има масово подслушване“, каза още Ненков. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.06", "title": " Александър Ненков: От БСП искат да се внуши, че има масово подслушване"}
{"url": "https://trud.bg/%d0%b2%d0%be%d0%b4%d0%b0%d1%82%d0%b0-%d0%b2-%d1%81%d0%be%d1%84%d0%b8%d1%8f-%d0%bf%d0%be%d1%81%d0%ba%d1%8a%d0%bf%d0%b2%d0%b0-%d1%81-94-%d0%be%d1%82-%d0%bd%d0%be%d0%b2%d0%b0-%d0%b3%d0%be%d0%b4%d0%b8/", "text": "Водата в София поскъпва с 9,4% от 1 януари 2018 година. Така за кубик столичани ще плащат по 2,36 лв. с ДДС при досегашните 2,16 лв. Новата цена се предлага от  Комисията за енергийно и водно регулиране и днес регулаторът ще я обсъди на открито свое заседание. Припомняме, че от април цената в София беше повишена с 18 на сто. Увеличение на ВиК услугите ще има в още 13 града от Нова година. Най-голямо е поскъпването в Ямбол – с близо 20 на сто, където кубик студена вода ще бъде 2,786 лв. с ДДС. Във Враца цената се вдига с 13,3%, като от досегашните 2,73 лева кубикът става 3,09 лв. с ДДС. Бургазлии ще плащат с близо 9% по-скъпо за вода от 1 януари, като цената вече ще е 2,78 лв. за куб. м с ДДС при 2,56 лв. досега. С 6,36% е увеличението в Монтана, с 5,82% – в Перник, с 6,25 на сто – в Русе. По-малко е поскъпването на водата във Варна – с 2,7% до 3,01 лв. за куб. м с ДДС и Пловдив – с 2,88% до 2,205 лв. за куб. м. с ДДС.  Най-много ще струва кубикът студена вода в Шумен – 3,325 лв. с ДДС и Силистра – 3,296 лв. с ДДС. Нови цени ще плащат и в Смолян, Кърджали и Сливен. Според КЕВР дори с увеличението, новите цени са доста под социално поносимата стойност за различните градове. От регулатора уточняват, че за всеки от горепосочените ВиК оператори е проведено открито  заседание, на което е обсъден докладът и проектът на решение за одобряване на бизнес плана и цените за  регулаторния  период.", "date": "2017.12.06", "title": " Водата в София поскъпва с 9,4% от Нова година\t\t\t"}
{"url": "https://trud.bg/%d1%80%d0%b0%d1%84%d0%b0%d0%bb-%d0%bf%d0%bb%d0%b5%d0%bd%d0%b8-%d1%80%d1%83%d0%bc%d0%b5%d0%bd-%d1%80%d0%b0%d0%b4%d0%b5%d0%b2-%d0%bd%d0%b0%d0%b8%d1%81%d1%82%d0%b8%d0%bd%d0%b0-%d0%bd%d0%b5%d0%b2/", "text": "Управлявах през по-голямата част от полета. Това каза държавният глава Румен Радев след полета с френския изтребител от 5-то поколение „Рафал“ – специален жест от домакина Франсоа Макрон. „Много съм чел за „Рафал“, но това, което видях и направих днес надмина моите очаквания. Наистина невероятен самолет, който може да изпълни широк спектър от мисии, с много мощ и невероятна маневреност“, каза държавният глава. Той разказа, че по време на полета е участвал в симулация на въздушен бой със съпровождащия изтребител и призна, че това е бил най-напрегнатия момент от полета. Според Радев не е късно „Рафал“ да бъде включен в списъка за придобиването на нов изтребител за родните ВВС. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.06", "title": " „Рафал“ плени Румен Радев: Наистина невероятен самолет (ВИДЕО)"}
{"url": "https://trud.bg/%d0%ba%d0%be%d0%bd%d1%84%d0%b8%d1%81%d0%ba%d1%83%d0%b2%d0%b0%d1%85%d0%b0-17-%d0%ba%d0%b8%d0%bb%d0%b0-%d0%b7%d0%bb%d0%b0%d1%82%d0%be-%d0%b8-%d0%b2%d0%b0%d0%bb%d1%83%d1%82%d0%b0-%d0%b7%d0%b0-60-000/", "text": "Недекларирани 17 кг злато и валута за около 60 000 лв. бяха конфискувани на територията на ромския квартал „Столипиново” в Пловдив при съвместна специализирана операция на служителите на сектор „Икономическа полиция” и колегите им от Шесто РУ на МВР. Претърсвания са извършени в два златарски магазина, собственост на 38-годишния Сашо Янков-Майския и Стефка Атанасова, и на два частни адреса на улица “Възход” в циганското гето. В търговския обект, стопанисван от Сашо Янков, разследващите открили 4800 грама накити от жълт метал, без да са маркирани с български държавен печат. Още 11 250 грама бижута и парични средства в различна валута с левова равностойност 6 000 лева били иззети от обитавани от Майския две прилежащи жилища. Други 950 грама недекларирани златни накити, внесени от Турция, са конфискувани от търговското помещение на 38-годишната Стефка Атанасова. По случаите са образувани две досъдебни производства  в Икономическа полиция, а работата по документирането им продължава под наблюдението на Районна прокуратура – Пловдив. Сега предстои общото количество злато да бъде претеглено и окаратено от специалисти в НАП-Пловдив и да се изчисли стойността му.", "date": "2017.12.06", "title": " Конфискуваха 17 кила злато и валута за 60 000 лв. в „Столипиново”\t\t\t"}
{"url": "https://trud.bg/%d0%b4%d0%b6%d0%b5%d1%84%d1%80%d0%b8-%d1%80%d1%8a%d1%88-%d0%b4%d1%8c%d0%be-%d1%81%d0%b0%d0%b4-%d0%be%d1%82-%d0%b0%d0%b2%d1%81%d1%82%d1%80%d0%b0%d0%bb%d0%b8%d1%8f/", "text": "Джефри Ръш е глобално разпознаваем австралийски актьор с безупречна досега професионална репутация и един от само 20 души в света, които притежават “Тройната корона”: “Оскар”, “Тони” и “Еми”. Освен това той има и два “Златни глобуса”. Големият му изпълнителски удар е участието в биографичната драма за прочутия пианист Дейвид Хелфгот “Блясък” от 1996-а година. Сред широката публика Ръш се валидира с ролята на пирата Барбоса в поредицата  “Карибски пирати”. Джефри Ръш се ражда преди 66 години в Куинсленд, Австралия в семейството на продавачка и счетоводител. Баща му има английски, ирландски и шотландски корени, а майка му е с германски произход. Родителите на Джефри се развеждат, когато той е на пет години, и той заживява с майка си в Брисбейн. Ръш завършва университета в Куинсленд с бакалавърска степен в областта на изкуствата и още като студент започва да се ориентира към актьорската игра. В началото на 70-те той участва десетки продукци на театралната трупа на Куинсленд в Брисбейн. В средата на десетилетието Джефри Ръш заминава за френската столица Париж, където в продължение на две години се обучава за мим и играе в театрални продукции. В края на 70-те той е съквартирант със своя сънародник Мел Гибсън в продължение на четири месеца, докато двамата са ангажирани с представление по “В очакване на Годо”. Ръш пробива в киното в началото на 80-те години на миналия век с участие в австралийския филм Hoodwink. Години наред той участва в малки роли във филми и телевизионни продукции. В средата на 90-те той удря актьорския джакпот с “Блясък”. За великолепното си изпълнение австралиецът е награден с “Оскар” за главна мъжка роля и вратите на Холивуд се отварят пред него. В следващите години той участва в “Клетниците”, “Елизабет” и “Влюбеният Шекспир”. Ръш излъчва интелект, авторитет и солидна актьорска гравитация. Той става една от най-предпочитаните звезди за сериозни костюмни драми и амбициозни исторически фрески. В началото на новото хилядолетия той прави може би най-иконичната си роля, превъплъщавайки се в легендарния френски  писател и бележит развратник маркиз дьо Сад в разкошната костюмна драма на Филип Кауфман “Пера: Историята на маркиз дьо Сад”. Ръш е номиниран отново за “Оскар” за централна мъжка роля. После пробива по възможно най-комерсиалния начин с “Карибски пирати”, но за ценителите на киното той винаги ще си остане маркиз дьо Сад от Австралия, както и онзи луд, но гениален пианист в “Блясък”.  Последната голяма роля на Ръш се случи в света на телевизията. Той беше антажиран от National Geographic да се превъплъти  един от най-великите учени в историята на човечеството – Алберт Айнщайн. Пилотният епизод бе режисиран от Рон Хауърд. Художественият проект на научно-популярния канал бе вдъхновен от биографията на Уолтър Айзъксън „Einstein: His Life and Universe”, голяма част, от която е базирана на лични писма на Айнщайн.  Десетте епизода се снимаха в Прага, а Джефри Ръш получи отлични рецензии за изпълнението си.  Джефри е един от най-добрите актьори в Австралия и е гордост за нашата нация. Всички актьор от “долната земя” сме вдъхновени от неговия успех и умението му да съчетава комерсиални роли в блокбастъри като “Карибски пирати” с по-камерни и качествени филми като “Шивачът от Панама” и “Блясък”. Ръш има прекрасно чувство за хумор и е също толкова прекрасен театрален изпълнител, колкото е добър и като кинозвезда.  Следя кариерата на Джефри Ръш още от “Блясък”. Той наистина плени колективното въображение на публиката, критиците, а и на нас – неговите колеги артисти, със своето дълбоко интимно, внушително и детайлно изграждане на образа на пианиста Дейвид. Гледала съм “Блясък” няколко пъти и винаги откривам нови нюанси в изпълнението на Джефри. Когато преди повече от 15 години имах възможност да играя заедно с него в биографична драма за живота на маркиз дьо Сад, бях на седмото небе. Той създаде впечатляващ образ, а аз научих много от него. За младите актьори е важно да гледат как майстори като Джефри Ръш си вършат работата на екрана.  Джефри е едно от най-готините копелата в този бизнес. Истински пират от “долната земя”. Да се снимам с него в “Карибски пирати” беше епично приключение. Човекът извежда актьорската игра на друго ниво, носи със себе си опита от театъра и може да насити дори образ като Барбоса със солидна драма от сцената. Това ни беше много ценно. Той даде толкова много на поредицата. Гледал съм го в театъра и смятам, че заслужава репутацията си на един от най-добрите актьори на нашето време. Страхотен пич е, несъмнено.", "date": "2017.12.06", "title": " Джефри Ръш – Дьо Сад от Австралия"}
{"url": "https://trud.bg/%d0%bf%d1%80%d0%b5%d0%b4%d0%bb%d0%b0%d0%b3%d0%b0%d1%82-%d0%bd%d0%b0-%d1%82%d1%8a%d1%80%d0%bd%d0%be%d0%b2%d1%86%d0%b8-%d0%b4%d0%b0-%d0%b1%d0%b5%d1%80%d0%b0%d1%82-%d0%bc%d0%b0%d0%bb%d0%b8%d0%bd%d0%b8/", "text": "Бюрото по труда във Велико Търново набира работници за бране на малини в Португалия, съобщи директорът на институцията Обрешко Нечев. Откритите работни места са за градовете Олхайо, Фаро, Тавира в областта Алгарве, осигурени от португалската фермерска организация „Мадре Фрута“ /Madre Fruta/. Българските работници ще бъдат разпределени в пет ферми в този район. Кандидатстващите за работа трябва да са на възраст между 18 и 50 години, да са физическа пригодни и издръжливи, да имат основно образование и чисто свидетелство за съдимост. С предимство са кандидатите, които имат опит в бране на меки плодове, езиковите умения са предимство, но не задължително условие. Брутната месечна заплата е 603.42 евро, с осигурени бонуси за продуктивност и допълнителни часове за труд. Договорът за работа е за приблизителен период от 2-3 месеца, започващ през февруари и март и продължаващ до май и юни. От Бюрото по труда във Велико Търново уточниха, че всички заинтересовани могат да получат информация на място от експертите към институцията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.06", "title": " Предлагат на търновци да берат малини в Португалия срещу 600 евро на месец"}
{"url": "https://trud.bg/%d0%ba%d0%be%d0%ba%d1%82%d0%b5%d0%b9%d0%bb%d0%b8%d1%82%d0%b5-%d1%81-%d1%80%d0%b0%d0%ba%d0%b8%d1%8f-%d1%81%d0%b0-%d0%bd%d0%be%d0%b2%d0%b8%d1%8f%d1%82-%d1%82%d1%80%d0%b5%d0%bd%d0%b4-%d0%b2-%d0%b3%d1%80/", "text": "Днес, ракията става модерно питие. Проучванията показват, че напитката все по-често се консумира в заведения и ресторанти и бавно се превръща в елемент от модерната градска култура и присъства дори в множество коктейли. Тази тенденция не подмина и петото издание на  , който се проведе от 1-ви до 3-ти декември в София и събра 250 марки ракии и високоалкохолни напитки от български производители, както и традиционни спиртни напитки от Турция, Гърция, Македония, Сърбия и други балкански държави. Организаторите на Балканския ракия фест бяха приготвили и специална изненада за един от посетителите. Той спечели 100 кила ракия – или 130 бутилки от водещите производители, представени на форума. Щандовете, на които се предлагаха интересни коктейли събраха доста публика. Например на щанда на “Вила Ямбол“ се правеха два основни микса – Хайдут Димо и Ханска Медовина. Чашите също бяха нестандартни, украсени с вълна, български традиционни шевици, кожа и златни парички, за да създадат синергия между модерното и традицията. Хайдут Димо се прави с ракия Стралджанска, домашен ванилов битер, фреш лимон и захарен сироп. На щанда на „Вила Ямбол“ имаше възможност да се опита и тяхната Стралджанска – Специална селекция, която отлежава до три години в собствени дъбови бъчви. Производителят е един от малкото, които работи със родни бъчвари и сам си прави бъчвите. Друг интересен факт е, че рецептата им за ракия е семейна и се е съхранила през времето. Всъщност „Вила Ямбол“ бутилира първата мускатова ракия през 1986 г. – това е именно Стралджанска. Сортовете, които се използват са Мускат Отонел и Тамянка. Ханската Медовина пък се приготвя от Кайлъшка гроздова, домашна медовина и домашен ванилов битер. За трите дни на феста барманът подготви над 300 специални коктейла. На форума се правеха и разновидности на класическото Блъди Мери, но с ракия, както и вариант с анасонова напитка и краставица, подобно на Мохито. Уникалният аромат и остатъчен вкус на ракията е чудесна отправна точка на всеки интересен коктейл, споделиха барманите по време на форума. „Бих казал, че вече ракиите стават все по-хубави и по-хубави, по-изчистени, така да се каже с модерните технологии, които прочистват метиловия алкохол, примеси“, коментира Ивайло Жегов, организатор на фестивала. И тенденцията е, че ракията става много добра, особено българската ракия. На откриването на фестивала  бе официално оповестено и домакинството на България за Световния конкурс за спиртни напитки, който ще се проведе в Пловдив през август 2018 година.", "date": "2017.12.06", "title": " Коктейлите с ракия са новият тренд в града"}
{"url": "https://trud.bg/%d0%b2-%d0%ba%d0%b0%d1%80%d0%bb%d0%be%d0%b2%d0%be-%d1%81%d0%b5-%d0%bf%d1%80%d0%be%d0%b2%d0%b5%d0%b4%d0%b5-%d0%b7%d0%b0%d1%81%d0%b5%d0%b4%d0%b0%d0%bd%d0%b8%d0%b5-%d0%bd%d0%b0-%d1%83%d0%bf%d1%80%d0%b0/", "text": "В Карлово се проведе заседание на Управителния съвет на Националното сдружение на общините в Република България (НСОРБ), което се състоя в зала „Васил Караиванов“. В него взеха участие кметове на общините Карлово, Велико Търново, Троян, Кърджали, Благоевград, Самоков и др., а гост на заседанието бе заместник-министърът на регионалното развитие и благоустройството Деница Николова, която проведе дискусия относно предстоящите промени в процедурите по Приоритетна ос 1 на Оперативна програма „Региони в растеж” 2014-2020 г. Силвия Георгиева, досегашен управител на фирмата НСОРБ Актив ЕООД, която е собственост на НСОРБ, бе избрана единодушно за нов изпълнителен директор на сдружението. Тя ще заеме своя пост на 1 януари 2018 г. По-важните точки от дневния ред на заседанието, които Управителният съвет на сдружението разгледа, бяха: Дейности по подобряване на финансовото състояние на общините, Становища на проекти по нормативни актове, Резултати от проведени Комитети по наблюдение на ОП и ПРСР, Оценка на подготовката и провеждането на национални форуми и Актуални проблеми на общините. Председателят на УС на НСОРБ и кмет на община Велико Търново Даниел Панов благодари на кмета на Карлово д-р Емил Кабаиванов за гостоприемството и добрата организация на провелото се заседание. Даниел Панов написа и личен поздрав към него в паметната книга на Община Карлово, който гласи: „С пожелания за много успехи! Продължавай да надграждаш и да превръщаш град Карлово в най-доброто място за своите съграждани и за по-добро място за развитие на децата на България! Весели и щастливи празници!” АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.06", "title": " В Карлово се проведе заседание на Управителния съвет на Националното сдружение на общините"}
{"url": "https://trud.bg/%d0%b2%d0%bc%d1%81-%d1%80%d0%b0%d0%b7%d0%b4%d0%b0%d0%b4%d0%be%d1%85%d0%b0-100-%d0%ba%d0%b8%d0%bb%d0%b0-%d1%80%d0%b8%d0%b1%d0%b5%d0%bd-%d0%ba%d1%83%d1%80%d0%b1%d0%b0%d0%bd/", "text": "100 кила рибен курбан раздадоха навръх Никулден Военноморските сили на РБългария пред храма „Св. Николай Чудотворец“ във Варна. Чорбата беше забъркана от главния готвач на бойния ни флот 32-годишния Калоян Монев с помощта на още трима кулинарни майстори под пагон. В курбана са сложили 30 кила скумрия и хек, а са започнали да го приготвят от 3 ч. след полунощ в празничния ден в походната кухня, която е родно производство от 1980 г. Молебен за здравето и силата на всички моряци и всички именници беше отслужен пред храма от Варненския и Великопреславски митрополит Йоан, който се просълзи по време на тържественото си слово: „Примерът на Св. Николай като образец на гордостта и правило на вярата ни дава дълбок поглед към себе си, снизхождение и винаги добро настроение към всички ближни.“ АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.06", "title": " ВМС раздадоха 100 кила рибен курбан"}
{"url": "https://trud.bg/%d0%b8%d0%b7%d0%bb%d0%be%d0%b6%d0%b1%d0%b0-%d0%b4%d1%8f%d0%b4%d0%be-%d0%ba%d0%be%d0%bb%d0%b5%d0%b4%d0%b0-%d0%b8-%d0%bf%d1%80%d0%b8%d1%8f%d1%82%d0%b5%d0%bb%d0%b8-%d0%be%d1%82%d0%ba/", "text": "По дългогодишна традиция уредникът в Градска художествена галерия – Пловдив и известен художник Моника Роменска отново е куратор на пъстрата изложба „Дядо Коледа и приятели“, в която всеки път участват повече от 60 пловдивски живописци, графици, скулптори и фотографи със своя творба. Тази година посмъртно се отдава почит на скулптора Иван Томанов, който си отиде в началото на есента. Дядо Коледа ще открие изложбата на своите приятели на 8 декември 2017 г. от 18 часа в Къщата с мексиканското изкуство на улица „Артин Гидиков” 11 в Стария град. В Мексиканската къща на Градската художествена галерия – Пловдив се открива традиционната изложба „Дядо Коледа и приятели“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.06", "title": " Изложба „Дядо Коледа и приятели” откриват в Мексиканската къща в Старинен Пловдив"}
{"url": "https://trud.bg/%d0%b1%d0%b8%d0%b2%d1%88%d0%b8%d1%8f%d1%82-%d0%bf%d1%80%d0%b5%d0%bc%d0%b8%d0%b5%d1%80-%d0%b7%d0%b0-%d0%ba%d0%b0%d0%b7%d1%83%d1%81%d0%b0-%d1%81-%d1%86%d0%b0%d1%80%d1%81%d0%ba%d0%b8%d1%82%d0%b5-%d0%b8/", "text": "Симеон Сакскобургготски дойде навръх Никулден в града под тепетата, за да уважи лично именния ден на пловдивския митрополит Николай. Бившият премиер на България присъства на тържествената литургия в храма „Свети Николай Чудотворец” в квартал „Христо Смирненски”, която бе ръководена от владиката Николай. В храма, в който са положени и част от мощите на Свети Николай Мирликийски Чудотворец – покровител на моретата, езерата и реките, на моряците и рибарите, на семейството и рода, бе пълен с богомолци. Редом с тях да почетат празника на един от най-обичаните светци у нас и да поздравят лично именника дядо Николай, пристигнаха областният управител на Пловдив Здравко Димитров, председателят на Общинския съвет в Пловдив Савина Петкова, бригаден генерал Явор Матеев и др. От своя страна в словото си митрополит Николай отправи благодарности към Царя Симеон Втори и останали присъстващи официални лица. След края на службата в храма, известен под тепетата като Руската църква на Пловдив, Симеон Сакскобургготски се спря пред микрофоните и тв камерите, за да отговори на репортерските въпроси, свързани с казуса с царските имоти, който от няколко дни отново е на дневен ред. „Ако ми простите за израза, това е такава стара дъвка, която толкова хора използват. Аз само ще отговора с едно – през1946-а година ни конфискуваха имотите и държавата ги одържави. Но те ако бяха държавни, тя щеше да си ги държи? Нека който ще да ми отговори на този въпрос и да разбере за какво си говорим“. В понеделник министърът на правосъдието Цецка Цачева обяви, че изпълнителната власт не може да предприеме никакви действия по този казус, тъй като висящите дела са от компетенциите на съдебната власт, а приемането на специален закон е само в правомощието на Народното събрание. Поводът бе сформираната в Министерство на правосъдиието работна група по разпореждане на премиера Борисов в отговор на писмо от Симеон Сакскобургготски от 30 октомври 2017 г. В писмото, адресирано до председателя на парламента Димитър Главчев, премиера Бойко Борисов и омбудсмана Мая Манолова, Симеон Сакскобургготски е предложил да се намери решение. Бившият премиер и цар предлага да се потърси отговор на проблемите, свързани с царската реституция, като се държи сметка за фактите през годините. И в момента все още се водят дела на първа инстанция за Врана и Царска Бистрица. Делото за Врана е отложено за 8 май поради смъртта на един от наследниците. А делото за 16 000  дка гори в Рила е насрочено за 30 март. До този момент държавата е спечелила делата за двореца в Кричим, къщата в Ситняково и хижата в Саръгьол. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.06", "title": " Бившият премиер за казуса с царските имоти: Това е такава стара дъвка, която толкова хора използват"}
{"url": "https://trud.bg/%d1%81%d1%82%d0%be%d0%bb%d0%b5%d1%82%d0%bd%d0%b8%d0%ba-%d0%b5-%d0%bd%d0%b0%d0%b9-%d0%b2%d1%8a%d0%b7%d1%80%d0%b0%d1%81%d1%82%d0%bd%d0%b8%d1%8f%d1%82-%d0%b8%d0%bc%d0%b5%d0%bd%d0%b8%d0%ba/", "text": "100 годишният Никола Мечев е най-възрастният именик в Бургас. Това се разбра, когато всички, празнуващи имен ден на Никулден се събраха за обща снимка. Сред тях имаше хора на всички възрасти – от бебета до 100-годишния Никола Мечев. Дядо Никола показа завиден младежки дух и ентусиазъм, а кметът Димитър Николов пожела на всички присъстващи да стигнат неговите години. Имениците получиха значка с надпис „Аз имам имен ден на Никулден“, моряшко шалче и знаменца на Община Бургас преди заветния за поколенията кадър.", "date": "2017.12.06", "title": " Столетник е най-възрастният именик\t\t\t"}
{"url": "https://trud.bg/%d0%be%d0%bf%d1%80%d0%b0%d0%b2%d0%b4%d0%b0%d0%bd%d0%b0-%d0%b7%d0%b0-%d0%b5%d0%b2%d1%80%d0%be%d1%81%d1%83%d0%b1%d1%81%d0%b8%d0%b4%d0%b8%d0%b8-%d0%bf%d0%be%d0%bb%d1%83%d1%87%d0%b8-%d0%bd%d0%b0%d0%ba/", "text": "Земеделска производителка получи осъдителна условна присъда и 2000 лв. глоба от Апелативния съд във Варна след уважен протест на прокуратурата срещу оправдателна присъда на Окръжния съд в Шумен. На подсъдимата Петина А./37г./ втората инстанция е наложила лишаване от свобода за 1 година с 3-годишен изпитателен срок. Управителка на ЕТ „Велино“ е била предадена на съд за получаване на финансово подпомагане, като земеделски производител от фондове на Европейския съюз, чрез подаване на неверни сведения за обработваната от фирмата й земя, поясняват от Апелативна прокуратура-Варна. В кампанията за получаване на средства за подпомагане по схемите и мерките за директни плащания през 2013 г. тя декларирала няколко парцела в шуменското с.Велино, като завишавала площта им с цел получаването на по-големи субсидии. Извършена автоматизирана кръстосана проверка установила площи, декларирани от повече от един земеделски стопанин и други, които не отговаряли на критериите за подпомагане, в размер на почти 50 хектара. На първата съдебна инстанция Шуменският окръжен съд я оправдал. Последвал протестът на Окръжната прокуратура в Шумен и така се стигнало до присъда, която подлежи на касационна проверка пред Върховен касационен съд. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.06", "title": " Оправдана за евросубсидии, получи наказание"}
{"url": "https://trud.bg/%d1%85%d0%be%d1%80%d0%b0-%d1%80%d0%b8%d0%b1%d0%b5%d0%bd-%d0%ba%d1%83%d1%80%d0%b1%d0%b0%d0%bd-%d0%b8-%d1%81%d0%bb%d1%8a%d0%bd%d1%86%d0%b5-%d0%b7%d0%b0-%d0%bf%d1%80%d0%b0%d0%b7%d0%bd%d0%b8%d0%ba%d0%b0/", "text": "Тончо Русев е първият кавалер на „Сребърния кръст на свети Николай“. Това стана ясно на тържествената сесия на общинския съвет навръх Никулден- празника на Бургас. Наградата бе поета от от внучката му- Елена Хаджистоянова, тъй като здравословното състояние не му позволява да пътува на дълги разстояния. Въпреки това, големият композитор отправи вълнуващи поздравления към бургазлии от видеоекран и трогна присъстващите до сълзи. „Бургас е най- хубавият град в моето сърце, а един от най- ярките ми детски спомени е празнуването на Никулден“, каза Тончо Русев и благодари на кмета Димитър Николов, и на бургазлии за наградата. Четирима души бяха обявени за почетни граждани на Бургас. Сред тях бе Янка Рупкина, изпълнителката на незабравимата песен „Калиманку Денку“. Певицата подари на кмета Николов диск със свои песни и му препоръча да ги слуша „в добри и лоши моменти“, защото те носят щастие. Празникът на Бургас започна от сутринта, с приповдигнато настроение и много слънце. В топлия ден, хората се стекоха в катедралния храм „Св.св. Кирил и Методий“, където митрополит Йоаникий отслужи тържествена литургия за благоденствие на града. Никулденско градче отвори врати от ранни зори, а тази година тема на малки и големи моряци, „живеещи“ в него бяха изкуството, литературата, музиката, танците, балетът и  театърът. „Жителите“ му показваха и как се прави моряшки възел, а актьори- „рибари“ разказваха увлекателни истории и вицове. На много места по улиците се раздаваше безплатно рибен курбан и печена риба, като майсторите готвачи бяха от Военноморската база, донесли на място полевите си кухни, както и кулинарите от островния ресторант на „Света Анастасия“. Денят бе обявен от градоначалника Димитър Николов за неучебен, а Синята зона бе безплатна за шофьорите. Ледената пързалка на пъпа на морския град заработи, въпреки високата температура- термометърът навръх празника показваше 5 градуса над нулата. Точно в 13. 30 часа имениците- Николай, Никола, Никол…се строиха за златна снимка пред общината.  Кметът на Бургас Димитър Николов се обърна с емоционално слово към бургазлии: „Днес е денят, в който всеки един от нас трябва да си зададе много въпроси. Когато се молим на Чудотвореца, правим ли ние самите своите малки чудеса в живота си, в отношенията с близките си, в работата…“, заяви кметът. Той разчупи Никулденската пита и по- голямата част остана в лявата му ръка. Според поверието, това е знак, че през идната година в града ще се родят повече момичета. „Това е за трета поредна година, няма лошо, бургазлийки са най- красиви“, коментираха насъбралите се съграждани. Зевзеци- рибари пуснаха неизменно Никулденски виц. Слънцето греело много силно и ще изпари безплатната рибена чорба, затова трябвало да се побърза с консумацията.", "date": "2017.12.06", "title": " Хора, рибен курбан и слънце за празника на Бургас\t\t\t"}
{"url": "https://trud.bg/%d0%bd%d0%b0%d0%b3%d1%80%d0%b0%d0%b4%d0%b5%d0%bd%d0%b8-%d1%81%d1%82%d1%83%d0%b4%d0%b5%d0%bd%d1%82%d0%b8/", "text": "Националната литературна награда „Георги Черняков” беше връчена за трета поредна година на 4 декември 2017 г. в Националния студентски дом – София. Журито се възглавяваше от проф. Цочо Бояджиев, а негови помощници бяха писателите Фани Цуракова, Славимир Генчев и Георги Славчев. За първи път тяхната оценка изкачи един от участниците на първо място и в двата жанра: Александра Евтимова от ВТУ „Св. св. Кирил и Методий” получи Първа награда за поезия и проза – диплом и 800 лв., за нейните стихотворения и разказа „4”. С Втора награда за поезия бяха удостоени Мартин Петрушев (НАТФИЗ) и Теа Монева („Лудвиг-Максимилиан” университет, Мюнхен). С Втора награда за проза си тръгнаха Стефани Ангелова (СУ) и Мартин Желев (ВТУ), а с Трета награда – Мартина Друмева (СУ). Близо 100 приятели и почитатели на младите творци ги аплодираха: сред тях бяха писателите Иван Кулеков, Георги Константинов, Весела Люцканова, Лъчезар Лозанов, Максим Максимов, Хайри Хамдан, Иван Ненков, Балчо Балчев, Тодор Костадинов, Марина Шопкина, Ася Григорова, Руси Русев, Васил Настев, Ивайло Кицов и Димитрина Кюркчиева (БНР). Важно е да се отбележи, че конкурсът привлече пишещи студенти от над 10 университета (участниците са от София, Велико Търново, Благоевград, Шумен, Мюнхен, Париж и Москва), техните специалности са разнообразни – филология, журналистика, психология, философия, молекулярна биология, медицина, живопис, актьорско майсторство. Кой обаче подкрепя усилията на младите да се развиват и да обогатяват родното слово с нови идеи, стилове и иновативно съдържание? Оказва се, че след епохата на Георги Черняков (1970-1996), когато в Студентския дом кипеше бурен литературен живот, а той беше председател на Кабинета на младите писатели студенти, няма кой да се грижи за новата смяна – с напътствия, организационна работа, взаимното опознаване, семинари, творчески срещи. Затова в началото на 2015 г. беше създадено Общество на литературния кабинет „Димчо Дебелянов” като частно сдружение, което се опитва да запълни по някакъв начин тази празнота, провеждайки конкурс в памет на Георги Черняков. Организацията не получава финансиране нито от Министерство на образованието и науката, нито от Министерство на културата. Тя разчита на частни дарения – предимно на бивши възпитаници на Георги Черняков – успели българи в чужбина. Тазгодишните награди бяха осигурени благодарение на щедрите дарители Тихомир Тошев (САЩ), Катя Кремзер (Австрия), Васил Чавдаров (Франция), Мая Панайотова (Белгия), Весела Райчинова (Израел), Огнян Иванов и Бойка Драгомирецкая. А лауреатите от предишните години вече издадоха първи и втори книги, получиха и много награди на други конкурси. Тази е и мисията на това литературно общество: да дава увереност на младите автори, че те могат да успеят у нас – с талант и непрестанна работа над думите. Ето едно стихотворение на Александра Евтимова: ***", "date": "2017.12.06", "title": " Наградени студенти"}
