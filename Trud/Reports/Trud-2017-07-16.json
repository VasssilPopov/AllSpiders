{"url": "https://trud.bg/%d0%b4%d0%bd%d0%b5%d1%81-%d0%b4%d0%b0-%d0%bf%d0%be%d1%87%d0%b5%d1%80%d0%bf%d1%8f%d1%82-340/", "text": "Бойко Богданов, театрален режисьор, 58 г.Борис Панкин, режисьор, 56 г.Ловчански митрополит Гавриил, 67 г.Деница Златева, вицепремиер в служебното правителство на Огнян Герджиков.Диана Ковачева, зам.-омбудсман, бивш министър на правосъдието.Ивайла Бакалова, “Мис България 2001″.Людмил Нейков, бивш член на Конституционния съд, 84 г.Неджми Ниязи Али,евродепутат, 45 г.Недялко Славов, депутат от ГЕРБ в 44 НС, 44 г.Соня Найденова, член на ВСС.", "date": "2017.07.16", "title": " Днес да почерпят"}
{"url": "https://trud.bg/%d0%be%d0%b1%d0%b8%d0%bb%d0%bd%d0%b8-%d0%b2%d0%b0%d0%bb%d0%b5%d0%b6%d0%b8-%d0%b8-%d0%b3%d1%80%d1%8a%d0%bc%d0%be%d1%82%d0%b5%d0%b2%d0%b8%d1%87%d0%bd%d0%b8-%d0%b1%d1%83%d1%80%d0%b8-%d0%bd%d0%b0-%d0%bc/", "text": "Оранжев код за обилни валежи и гръмотевични бури е обявен за 10 области в Западна и Централна България за неделя. Това са: София-град и София-област, Перник, Кюстендил, Благоевград, Пазарджик, Ловеч, Габрово, Смолян, Пловдив.За други седем области – Монтана, Враца, Плевен, Велико Търнново, Стара Загора, Хасково и Кърджали, е в сила жълт код, предаде .Възможни са градушки, предупреждават синоптиците.Очакват ни температури между 18° и 26°, в София – около 19°.Планините не са подходящи за разходки и походи. На много места ще има валежи и гръмотевични бури. Има условия за значителни валежи.Единствено над Черноморието времето в неделя ще е слънчево и без валежи. Ще бъде обаче доста ветровито. Максимални температури на въздуха ще са 24 – 26 градуса, близки до тези на морската вода.В понеделник валежите ще отслабнат. Във вторник облаците ще се разсеят. Вятърът и в Източна България ще отслабне, ще започне и повишение на температурите.През следващите дни времето ще е слънчево, а топлото време постепенно ще се завърне.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.16", "title": " Обилни валежи и гръмотевични бури на много места в страната"}
{"url": "https://trud.bg/%d1%81%d0%b5%d0%ba%d1%81%d1%8a%d1%82-%d0%b8-%d0%b7%d0%be%d0%b4%d0%b8%d0%b8%d1%82%d0%b5/", "text": "ОвенЗайчето на ДураселИздръжливост: 8. Идеален тренажор са. Ще отслабнете, ако започнете жежка връзка с Овен. Ловци по душа, те не признават никакви игрички на съблазняване. Предпочитат тактиката “от вратата за краката”. Таланти: Пленително импулсивни са. Чувствителна зона: Скалпът. Грижа за другарчето: Обикновено свършват първи. Сами се досетете какво значи това. Реплика: Аз такива неща не правя. (Да се разбира “орален секс”.) Кои му подхождат: Лъв, Стрелец, Близнаци, Везни, Водолей.ТелецБез въображениеИздръжливост: 8,5. Веднъж като наберат инерция, могат да откарат до няколко часа. Таланти: Телците са един от най-чувствените знаци. Обръщат внимание на детайла – облекло, атмосфера, храна, напитки, музика, обстановка. Осъзнават важността на предиграта и й се отдават с удоволствие. Чувствителна зона: Шията. Грижа за другарчето: Всеки Телец има набор от техники, които използва. Проблемът е, че им липсва въображение и спонтанност. Въпреки това са доста добри любовници. Реплика: Дай първо да хапнем. Кои му подхождат: Дева, Козирог, Рак, Скорпион, Риби.БлизнациБързо им омръзваИздръжливост: 4 – макар че е трудно да се каже. Проблемът е в това, че бързо им омръзва. Таланти: Не признават табута. Имат страхотно въображение и обичат да опитват нови неща. Може да ги убедите да правят секс на най-необичайните места. Техниката им се развива и подобрява цял живот. Чувствителна точка: Раменете, гърбът. Грижа за другарчето: За Близнаите играта на съблазняване е най-важното – намеци, надежди, неказани обещания… Реплика: Защо да не пробваме тройка? Кои му подхождат: Везни, Водолей, Овен, Лъв, Стрелец.РакДава с пълни шепиИздръжливост: 6. Веднъж започне ли, Ракът може да удави партньора в бурната си страст, като при това стига до сериозни дълбини в общуването. Таланти: За Рака сексът е почти свещенодействие. Той върви ръка за ръка с любовта и обикновено води до силна духовна връзка, дори още от първия път. Чувствителна точка: Гърдите. Грижа за другарчето: Когато усеща, че е обичан, Ракът дава с пълни шепи, дори е трудно да го убедите, че и той трябва да получава. Реплика: Така харесва ли ти? Кои му подхождат: Скорпион, Риби, Телец, Дева, Козирог.ЛъвКажете му, че е велик…Издръжливост: 9. Единственият афродизиак за него е безграничното ви и безкритично обожание. Има огромен сексуален апетит, лесно може да бъде съблазнен и не отказва тройки. Таланти: Кажете му, че е най-добрият, и ще видите на какво е способен. Чувствителна точка: По протежението на гръбнака. Грижа за другарчето: Когато се чувства обект на възхищение, Лъвът е отличен партньор. Нуждае се от гласно потвърждение, че е велик любовник. Реплика: Какво ще кажеш, а? Кои му подхождат: Овен, Стрелец, Близнаци, Везни, Водолей.ДеваИскат всичко да е правилноИздръжливост: 5. Девите не са титани в кревата, но пък са чувствени, умели и достатъчно издръжливи. Таланти: Стремежът им да правят нещата “правилно” ги карат постоянно да се усъвършенстват. Ще разкрият пълния си потенциал, ако се чувстват спокойни и уверени. Чувствителна точка: Стомахът. Грижа за другарчето: Приемат присърце задачата да задоволят партньора. Реплика: Как беше? Отговорете искрено, защото Девата това иска – да знае какво би могла да подобри. Кои им подхождат: Телец, Козирог, Рак, Скорпион, Риби.ВезниТанто за кукуригуИздръжливост: 5. Обичат задявките и закачките, така че ако се включи и вечерята на свещи, може да се каже, че продължителността на цялото изживяване е прилична. Таланти: Способни са да загърбят физическата част на акта в името на нещо, което за тях е по-важно от голия секс – усещането за сливане. Чувствителна точка: Седалището. Грижа за другарчето: Те държат на равнопоставеността. Партньорите трябва да дават и получават в еднаква степен. Реплика: Везните имат много повече от една реплика. Кои им подхождат: Близнаци, Водолей, Овен, Лъв, Стрелец.СкорпионТалант в любовтаИздръжливост: 9. Ненапразно говорят за тях, че са полубогове в секса. Скорпионите не са просто издръжливи, те са ненаситни. Таланти: Всеки Скорпион се ражда с вроден талант в еротиката. Не познават ограничения в страстта, не допускат и вие да имате такива. Чувствителна точка: Интимните зони. Грижа за другарчето: Когато обичат и се чувстват обичани, няма нещо, което не биха направили за да задоволят любимия. За тях интимността е колкото физическа, толкова и дълбоко емоционална. Реплика: Само да си ми изневерил! Кои му подхождат: Рак, Риби, Телец, Дева, Козирог.СтрелецПо душа самотник Издръжливост: 4. Стрелецът често прави любов почти на шега – без много да влага и без много да се напряга. Таланти: Авантюристичен по дух, той е готов да пробва какво ли не. В повечето случаи изглежда безразличен. Трудно е да бъде съблазнен и рядко самият той съблазнява, но когато се реши, е неустоим. Чувствителна точка: Вътрешната страна на бедрото. Грижа за другарчето: Въпреки привидното си безхаберие, чувствителният към нуждите на другите Стрелец държи партньорът да е задоволен. Реплика: Не говорят много. Кои му подхождат: Овен, Лъв, Близнаци, Везни, Водолей.КозирогНе любовници, а машиниИздръжливост: 10. Козирозите са машини. Либидото им е огромно, но не се хабят напразно и за всеки. Таланти: Амбициозцният Козирог се старае да бъде възможно най-умел. Въпреки, че изглежда пълно дърво, това е един от най-чувствените знаци. ненавиждат външните изяви на страстта, но зад затворени врати са страстни фурии. Чувствителна точка: Коленете. Грижа за другарчето: Когато си постави за цел, може да бъде много грижовен. Нужно му е известно време да се нагоди към партньора. Реплика: Дай сега тука! Кои му подхождат: Телец, Дева, Рак, Скорпион, Риби.ВодолейЕкспериментатори в креватаИздръжливост: 3. Причината е, че за Водолея сексът не е и никога не е бил толкова важен, колкото за един Скорпион, например. Таланти: Непредсказуеми, експлозивни, диви и доста ненормални. Не се спират пред нищо и не признават никакви граници. Никакви. Чувствителна точка: Глезените. Грижа за другарчето: Ако сте консервативни по природа, по-добре бягайте надалеч. При тях сексът е по-скоро експеримент, отколкото духовен или физически катарзис. Реплика: Наистина ли не искаш да пробваме… Кои му подхождат: Близнаци, Везни, Овен, Лъв, Стрелец.РибиОбичаш ли ги – стават факириИздръжливост: 6. Рибите могат да се представят и много по-добре, стига да са уверени в любовта и безкритичността на човека до тях. Таланти: Влагат огромно въображение в секса. Непрекъснато изобретяват нови начини да възбудят и задоволят любимия. Чувствителна точка: Стъпалата, пръстите на краката. Грижа за другарчето: Да дава – това е втората природа на типичния представител на Риби. Основната му цел в секса е да достави удоволствие на партньора. Но понякога се люшка между тоталната безкористност и чудовищния егоизъм. Реплика: Обичаш ли ме? Кои му подхождат: Рак, Скорпион, Телец, Дева, Козирог.", "date": "2017.07.16", "title": " Сексът и зодиите"}
{"url": "https://trud.bg/%d0%b5%d1%80%d0%b4%d0%be%d0%b3%d0%b0%d0%bd-%d0%bf%d0%be%d1%85%d0%b2%d0%b0%d0%bb%d0%b8-%d1%82%d1%83%d1%80%d1%81%d0%ba%d0%b8%d1%8f-%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82-%d0%b7%d0%b0/", "text": "Турският президент Реджеп Ердоган похвали смелостта на парламентаристите по време на опита за преврат на 15 юли. В реч пред сградата в Анкара тази нощ той каза, че метежниците са се опозорили с действията си и посочи, че много от депутатите са продължили да работят въпреки атаките.Ердоган пристигна в столицата след церемониите в Истанбул по повод годишнината от метежа. Турският президент заяви: „Няма друга нация, която да е спряла танковете с юмруците си. Няма друга нация, чиито хора с тениски са се опитвали да спрат машините. Няма друга нация, която да е отивала толкова смело към смъртта. Винаги благодаря на Бога, че съм син на такава страна“.Хиляди хора се събраха, за да изслушат президента пред турския парламент, а пред сградата бяха поставени и огромни екрани. Преди това Ердоган участва в митинг в Истанбул. Там много дойдоха със знамена и плакати към моста на Босфора, наречен „Мост на мъчениците на 15 юли“. В изказването си в мегаполиса държавният глава заплаши, че „ще отсече главите на предателите“. Думите му предизвикаха скандирания за връщане на смъртното наказание в страната. Ердоган отново потвърди, че ако парламентът одобри закон за възстановяването му, той ще го подпише.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.16", "title": " Ердоган похвали турския парламент за проявената смелост по време на опита за преврат от 15 юли 2016 г."}
{"url": "https://trud.bg/%d0%b7%d0%b5%d0%bc%d0%b5%d1%82%d1%80%d0%b5%d1%81%d0%b5%d0%bd%d0%b8%d0%b5-%d1%81-%d0%bc%d0%b0%d0%b3%d0%bd%d0%b8%d1%82%d1%83%d0%b4-53-%d0%bf%d0%be-%d1%80%d0%b8%d1%85%d1%82%d0%b5%d1%80-%d1%80%d0%b0/", "text": "Земетресение с магнитуд 5,3 по Рихтер разлюля снощи в 23:30 ч. местно време гръцкият остров Крит, предаде Асошиейтед прес.Епицентърът на земетресението е бил на дълбочина 10 км под морското дъно на около 60 км югоизточно от град Хераклион.Въпреки че трусът е бил усетен силно в източните части на Крит, няма данни за пострадали хора и материални щети, съобщиха местни медии.След главния трус в рамките на половин час са последвали три вторични със сила 3,5.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.16", "title": " Земетресение с магнитуд 5,3 по Рихтер разлюля остров Крит"}
{"url": "https://trud.bg/%d0%be%d0%b1%d0%b8%d0%bb%d0%bd%d0%b8-%d1%81%d0%bd%d0%b5%d0%b3%d0%be%d0%b2%d0%b0%d0%bb%d0%b5%d0%b6%d0%b8-%d0%be%d1%81%d1%82%d0%b0%d0%b2%d0%b8%d1%85%d0%b0-%d0%bd%d0%b0%d0%b4-200-%d1%85%d0%b8%d0%bb%d1%8f/", "text": "Обилни снеговалежи изненадаха жителите на чилийската столица Сантяго, предаде БТВ.Над 200 хил. души са без ток заради лошото време, съобщава  Националната служба на извънредните ситуации.Юли е най-студеният месец в чилийската столица, но температурата рядко пада под 0 градуса.Последният силен снеговалеж в Сантяго е паднал 2007 г.       АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.16", "title": " Обилни снеговалежи оставиха над 200 хиляди души без ток в Чили"}
{"url": "https://trud.bg/%d0%b7%d0%b0%d0%bf%d0%b0%d0%b4%d1%8a%d1%82-%d0%b8-%d1%80%d1%83%d1%81%d0%b8%d1%8f-%d0%b2-%d0%bd%d0%b0%d0%b4%d0%bf%d1%80%d0%b5%d0%b2%d0%b0%d1%80%d0%b0-%d0%b7%d0%b0-%d0%b3%d0%b0%d0%b7%d0%be%d0%b2%d0%b8/", "text": "Западът и Русия се надпреварват да получат контрол над газовите коридори през Балканите, като и двете страни преследват своите геополитически цели в нестабилния регион, предава Москва понесе няколко удара на Балканите. Черна гора се присъедини към НАТО, докато новото социалдемократическо правителство на Македония изглежда се дистанцира от предишните си проруски позиции.Но докато Западът може да предложи на балканските държави възможността за членство в Европейския съюз или местни инвестиции, Русия може да играе с картата за енергетиката. Газът заема една четвърт от енергийната консумация на ЕС и през 2016 г. руският „Газпром“ е осигурявал една трета от газа в Европа.И изглежда, че на Балканите зависимостта от газ само ще увеличава, след като въглищни електроцентрали са затваряни под натиска на блока. Хърватия вече е член на ЕС, но другите страни от Западните Балкани: Албания, Босна и Херцеговина, Македония, Косово, Черна гора и Сърбия, се намират на различни етапи по своя път за присъединяване към блока.„В Сърбия, България и Македония Русия се опитва да превърне зависимостта от газовите доставки в политическа зависимост и да попречи на тяхната интеграция със Запада“, смята Тимъти Лес, ръководител на консултантска агенция за политически риск „Нова Европа“. Но към момента поне руското влияние в енергийния сектор на Балканите е ограничено заради липсата на инфраструктура. Без газопроводите тя не може да снабдява повечето от страните в региона, обяснява Лес. И при тази ситуация Западът се надява, че ще успее да спечели предимство пред Москва като подкрепи конкурентни проекти.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.16", "title": " Западът и Русия в надпревара за газовите коридори на Балканите"}
{"url": "https://trud.bg/%d0%ba%d0%be%d0%b9-%d0%bf%d0%b0%d0%ba-%d0%b8%d1%81%d0%ba%d0%b0-%d0%bd%d0%b0%d0%bf%d0%be%d0%b5%d0%bd%d0%b0%d1%82%d0%b0-%d1%81-%d0%ba%d1%80%d1%8a%d0%b2-%d0%b1%d1%8a%d0%bb%d0%b3%d0%b0%d1%80%d1%81%d0%ba/", "text": "В Англия е лесно – там всичко важно е на кралицата. Най-вече земята. Тя може да прави всичко, което си пожелае с нея – да я отдава под наем за сто години, да я остави да буренясва, ако иска. Но по никакъв начин никога никой не е чул кралицата да продава земя. Сградата над тревичката на краличката може да е твоя, но не и това, което е отдолу. Но има и земя извън двора и тя също е частна. Всеки, който притежава такава земя, може да си продава на когото пожелае и без значение от коя държава идва, стига да отговаря на законите на страната и да плати най-високата пазарна .У нас започва рекордния сезон на трагикомедията “Господи, ще ни изкупят земята”. Всъщност може би трябва да сме по-сериозни, защото все пак става въпрос за българската земя, а тя е може би всичко, което ни остана.Преди много години, по повод годишнина от клането в Батак по време на Априлското въстание, тогавашният ни вожд, учител и диктатор – Тодор Живков, дръпна една покъртителна реч. Покъртителна заради емоцията и простотата на първокласник, с която я произнесе. “Другарки и другари, каза той, земята на Батак е най-напоена с кръв от цяла България. То цялата българска земя е напоена с кръв, но процентно вземато, земята на Батак е най-напоена с кръв”.Европейската комисия може да ни даде на евросъд заради липсата на либерализация на пазара на земи у нас. Поради тази причина или българите трябва да преглътнем възможността “напоената с кръв” българска земя да започне да се продава свободно на чужденци, или да си плащаме скъпо и прескъпо за патриотизма си.Министърът на земеделието и храните Румен Порожанов обяви, че е качил на сайта на ведомството си за обсъждане промени в Закона за собствеността и ползването на земеделските земи. В момента за да купи един чужденец “напоена с кръв” земя, трябва да докаже поне пет години уседналост. Това ограничение беше въведено през 2014 г., когато отново се разбуни обществото заради страхове, че един ден ще се събудим върху турска, арабска или каквато там се сетите собственост. Това ограничение обаче трябва да отпадне, защото в противен случай ни грозят много сериозни наказателни санкции от страна на Брюксел, защото българските норми противоречат на европейската философия за свободно движение на капитали.В страна, където историята блика от всяка крачка, както несъмнено е и по целия свят, българите традиционно се страхуват, че опасността от нова Османска империя, където ние сме послушни роби и ратаи на спахиите, а кадиите ни мачкат, заптиетата стрелят, не е отминала.Изначално виждам два проблема и те не са свързани с желанието на групировки или държави да ни отнемат напоената земя през задната врата. Всъщност не бих изключил вариант, в който организация като “Ислямска държава” решава да си купи земя и да уседне там, но това би се случило единствено поради един от двата проблема, които би следвало да изброя.У нас отдавна няма свободна земя. За да намери инвеститор свободни територии се изискват много пари и закъсал със сметките собственик. Българите според мен се разделят на два типа – патриоти и собственици. Патриотите са загрижени за цялата българска земя, за езика, чистотата на паричните потоци, ако щете. Собствениците искат да изкарват бързо пари. Ако един патриот получи в наследство 300 декара първокачествена земя в Златията или Добруджа, първото нещо, което ще направи е да изчисли дали ще му стигнат парите и за нова къща, и за беемве, и за екскурзия, пък и за образование на децата. Ще присвие пръсти и ще отметне: 300 по 1200 лева е равно на… И тогава, ако дойде един адвокат, който от името на турски, китайски или руски инвеститор му предложи вместо 360 хиляди лева един милион евро, патриотът с кеф ще зарови принципите си в “напоената с кръв земя” и ще добави към списъка с желания и тунинг на беемвето. Ако пък е чак такъв патриот, жена му лично ще му стрие блистер с виагра, за да изглежда смъртта му като инфаркт от чиста радост.Вторият проблем, който се очертава е как наистина би могло да се спре нечие нечисто намерение, свързано с българската земя.Българите, тези, които са безимотни, имат основание да се притесняват от собственици от чужди култури. Ние имаме проблеми с българските самозабравили се чорбаджии и ако се разровите в новинарското пространство ще съпреживявате болката и страховете на хората искрено. В XXI век отново се възроди феодализма. Един е собственикът на земята, той решава кой ще е кметът, той решава кой ще работи, без негово одобрение нищо не се случва. С бедната си душа днешният феодал демонстрира богатство, но предпочита комшиите му да мизерстват. Новият феодал няма отношение към закона, защото законът категорично го милва по златното му коремче.Нашенецът се пита, ами ако българинът е сатрап, представяте ли се какво би се случило, ако земята попадне в ръцете на някой източен феодал? Абсолютно оправдан страх. Първо системата пак ще го брани и гали по златното му коремче. Ще бъде глезеник на системата, а безимотните българи даже няма да могат да го напсуват на родния си език.Тези страхове – реални или нереални, не биха се породили, ако българинът имаше доверие на държавата, а тези, които я управляват гледаха “напоената с кръв” България като общ, прекрасен дом.Иначе има достатъчно закони и средства, за да бъде презастрахован суверенитета на земята, чистотата на инвестициите и спокойствието, нормалния труд и благия сън на българите. Когато обаче нищо не се случва сега, как да не те е страх от парите на “Ал Каида”?", "date": "2017.07.16", "title": " Кой пак иска напоената с кръв българска земя?\t\t\t"}
{"url": "https://trud.bg/%d0%b6%d0%b8%d1%82%d0%b5%d0%bb%d0%b8%d1%82%d0%b5-%d0%bd%d0%b0-%d1%81%d0%b5%d0%bb%d0%be-%d0%bd%d0%be%d0%b2%d0%be-%d0%bb%d0%b5%d1%81%d0%ba%d0%b8-%d0%b1%d0%bb%d0%be%d0%ba%d0%b8%d1%80%d0%b0%d1%85/", "text": "Жителите на хаджидимовското село Ново Лески протестираха срещу решение на Върховния административен съд, което допуска изграждане на кариера за добив на подземни богатства в района.Хората твърдят, че кариерата ще замърси въздуха и ще попречи на живота на редица редки видове. Кариерата е близо и до минерален извор, както и до нивите и лозята на местните.Протестиращите блокираха пътя за Гърция и поискаха министерския съвет да направи пълна проверка как е дадена концесията от кабинета „Орешарски“ и дали е спазен закона.През май миналата година магистратите отмениха решение на Министерски съвет за отдаване на концесия за 25 години за добив на подземни богатства върху площ от близо 160 декара. Това стана след двегодишна борба на местните хора да не позволят подобна дейност и да спасят природата. Мотивът на съда бе, че не са спазени необходимите процедури.„Преди дни научихме, ВАС е взел ново решение, с което позволява тази скандална концесия.Искаме да се чуе гласът ни преди подписването на концесионен договор между Министерството на енергетиката и фирмата”, заяви кметът на Ново Лески – Георги Ванкалов.Жители на населеното място твърдят, че двама местни бизнесмени и техният гръцки партньор, чиято фирма кандидатства за концесията, са представили нови документи. Хората подозират, че документите са неизрядни.Въпросната фирма иска да добива инертни материали и мрамори. Никога не е провеждано обществено обсъждане на това инвестиционно намерение. Ще се борим докрай за бъдещето си и живота на децата си, за да го има селото ни”, каза Десислава Йованович, председател на Инициативния комитет.Тя припомни, че преди години РИОСВ най-напред издава отрицателно становище за такъв добив в района, което е риск да изчезне големия карстов извор Топлицата и да има други отрицателни последици за околната среда. След 20 дни становището на екоекспертите е коренно променено и те издават положително становище, с което фирмата успява да получи и решение на МС за концесия.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.16", "title": " Жителите на село Ново Лески блокираха пътя за Гърция в протест срещу мраморна кариера"}
{"url": "https://trud.bg/%d0%be%d0%bf%d0%be%d0%b7%d0%b8%d1%86%d0%b8%d1%8f%d1%82%d0%b0-%d0%b2-%d0%bf%d0%be%d0%bb%d1%88%d0%b0-%d1%81%d0%b2%d0%b8%d0%ba%d0%b0-%d0%bf%d1%80%d0%be%d1%82%d0%b5%d1%81%d1%82-%d1%81%d1%80%d0%b5%d1%89/", "text": "Опозицията в Полша е свикала протести за днес, а обвиненията са към управляващите, че политизират съдебната власт, предаде . Повод за това стана приетият вчера от Сената законопроект, който дава повече правомощия на парламента при назначаването на съдиите. С решението се прекратява мандатът на сегашния кадрови орган – Националния съдебен съвет, а над половината от неговия състав ще бъде избран от депутатите.Управляващата партия „Право и справедливост“ подготвя и подмяна във Върховния съд, като аргументът е, че е необходима  по-голяма ефективност и отчетност на съдебната власт. Въпреки критиките на опозицията, анкетите показват нарастваща популярност на „Право и справедливост“ на фона на исторически ниските равнища на безработицата в Полша, съобщават Би Би Си и Ройтерс.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.16", "title": " Опозицията в Полша свика протест срещу „политизирането на съдебната власт“"}
{"url": "https://trud.bg/%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%bd%d0%b0%d1%82%d0%b0-%d0%b1%d0%b8%d0%b1%d0%bb%d0%b8%d0%be%d1%82%d0%b5%d0%ba%d0%b0-%d0%bf%d0%be%d0%ba%d0%b0%d0%b7%d0%b2%d0%b0-%d1%82%d0%b5%d1%84/", "text": "Националната библиотека „Св.св.Кирил и Методий“ ще изложи оригиналното тефтерче на Васил Левски по случай 180-годишнината от рождението на Апостола.От 9 ч. до 14 ч. вратите на библиотеката ще бъдат отворени за свободен достъп до изложбеното пространство.Освен личния бележник на Левски посетителите ще имат възможност да се запознаят с неговата дигитална версия и да се сдобият с обновеното му факсимилно издание с разчетен текст. Акад. Антон Дончев ще представи книгата на Захарий Стоянов „Васил Левски (Дяконът). Черти из живота му“.В специални витрини ще бъдат изложени книги за Апостола от фондовете на Националната библиотека. След няколкомесечна обиколка в страната се завръща и пътуващата експозиция „Посветен на Отечеството. 180 години от рождението на Васил Левски“.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.16", "title": " Националната библиотека показва тефтерчето на Васил Левски отблизо"}
{"url": "https://trud.bg/%d0%bc%d0%b5%d0%b6%d0%b4%d1%83%d0%bd%d0%b0%d1%80%d0%be%d0%b4%d0%bd%d0%be%d1%82%d0%be-%d0%bb%d0%b5%d1%82%d0%b8%d1%89%d0%b5-%d0%b2-%d0%b1%d0%b5%d0%bd%d0%b3%d0%b0%d0%b7%d0%b8-%d0%b7%d0%b0%d1%80%d0%b0/", "text": "Международното летище в Бенгази отново работи за граждански полети на фона на засилени мерки за сигурност, предаде . То беше затворено в продължение на три години заради боевете в града. Първите полети от летище Бенина бяха към столицата Триполи, йорданската столица Аман и към югоизточния либийски град Куфра.Полетите се извършват от две държавни авиокомпании. Летище Бенина се намира на изток от Бенгази, където се разразиха боеве през лятото на 2014 година. Тогава силите, верни на командира Халифа Хафтар, започнаха военна кампания срещу ислямистите и други противници.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.16", "title": " Международното летище в Бенгази заработи отново за граждански полети"}
{"url": "https://trud.bg/%d0%b6%d0%b8%d1%82%d0%b5%d0%bb%d0%b8-%d0%bd%d0%b0-%d1%81%d0%b5%d0%bb%d0%be-%d0%b2%d0%b0%d1%80%d0%b2%d0%b0%d1%80%d0%b0-%d0%bd%d0%b0-%d0%bf%d1%80%d0%be%d1%82%d0%b5%d1%81%d1%82-%d1%81%d1%80%d0%b5%d1%89/", "text": "Жители на септемврийското село Варвара се организират за нов протест днес срещу управлението на кмета на община Септември Марин Рачев, предаде . Те го обвиняват в липса на комуникация с местните хора и задкулисни решения. Подозират го, че иска да установи контрол върху минералната вода в региона, а днес ще изразят недоволството си и по други поводи. Протестиращите уверяват, че няма да се стигне до затваряне на пътя към Велинград.Темата на днешния протест е „Къде са парите от недостроената детска площадка в селото и кой прибира парите от неизпълнените обществени поръчки?“, каза Николай Баташки от Инициативния комитет: „Официално заявяваме, че събирането на хората ще се проведе на първоначално предложеното място. Приканваме и молим полицията да не взема страната на кмета, а да спазва закона. Няма да се поддадем на заплахите от униформените, че хората ще бъдат притискани да не протестират.“Протестът е организиран за 12.00 часа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.16", "title": " Жители на село Варвара на протест срещу кмета на община Септември"}
{"url": "https://trud.bg/%d1%81%d0%b8%d1%80%d0%b8%d0%b9%d1%81%d0%ba%d0%b0%d1%82%d0%b0-%d0%b0%d1%80%d0%bc%d0%b8%d1%8f-%d0%b8%d0%b7%d1%82%d0%bb%d0%b0%d1%81%d0%ba%d0%b0-%d0%b8%d0%b4%d0%b8%d0%bb-%d0%be%d1%82-%d0%bf%d0%b5%d1%82/", "text": "Сирийската армия е изтласкала групировката „Ислямска държава“ от петролните находища южно от град Расафа и напредва към провинция Деир Еззор, съобщиха правителствени източници.Армията на президента Башар ал Асад е получила масирана поддръжка от руската авиация. Повечето от джихадистите са се съсредоточили в битката с кюрдско-арабската коалиция за контрола над град Ракка.Междувременно в Северозападна Сирия избухнаха сблъсъци между две от най-влиятелните бунтовнически групировки. Ултраконсервативната „Ахрар аш Шам“ съобщи, че свързаният с Ал Кайда „Комитет за освобождаване на Леванта“ изпраща подкрепления в района, за подготовка на атака.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.16", "title": " Сирийската армия изтласка ИДИЛ от петролните находища южно от град Расафа"}
{"url": "https://trud.bg/%d0%b1%d1%80%d0%b8%d1%82%d0%b0%d0%bd%d1%86%d0%b8%d1%82%d0%b5-%d0%b8%d1%81%d0%ba%d0%b0%d1%82-%d0%bb%d0%be%d0%bd%d0%b4%d0%be%d0%bd-%d0%b4%d0%b0-%d1%81%d0%bf%d1%80%d0%b5-%d0%b4%d0%b0-%d0%bf%d1%80%d0%be/", "text": "Великобритания трябва да спре да продава оръжия на Саудитска Арабия, която е обвинявана за смъртта на цивилни при гражданската война в Йемен, пише вестник Мнозинството от гражданите смятат, че не е правилно Лондон да доставя оръжия за милиарди паунди на кралството, показва проучване, подготвено от британския вестник. Освен това повечето британци искат правителството да публикува доклад относно финансирания от Саудитска Арабия ислямистки екстремизъм в Обединеното кралство, дори това да навреди на отношенията с ключовия съюзник.По-рано ООН обвини Рияд за това, че е бомбардирал болници, училища и сватби, опитвайки се да постигне победа над подкрепяните от Иран хути. Също така ООН обяви, че Йемен е в „хуманитарна катастрофа“, при която заради разрушените санитарни системи поне 300 хил. души са болни от холера.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.16", "title": " Британците искат Лондон да спре да продава оръжия на Саудитска Арабия"}
{"url": "https://trud.bg/%d0%bc%d0%be%d0%bc%d1%87%d0%b5-%d0%b7%d0%b0%d0%b3%d1%83%d0%b1%d0%b8%d0%bb%d0%be-%d0%ba%d1%80%d0%b0%d0%ba%d0%b0%d1%82%d0%b0-%d1%81%d0%b8-%d1%81%d1%8a%d0%b7%d0%b4%d0%b0%d0%b2%d0%b0-%d0%bf%d1%80%d0%be/", "text": "Момче, загубило краката си при инцидент, измисля компютърна програма, която помага на хората с протези да възстановят подвижността си, съобщава .Компанията, която Кристофър Хътчисън създава с баща си в България през 2013 г., вече печели международни награди за иновативност.Швейцария, юли 2009 г., едно 17-годишно момче стои на перона на гарата и изпраща свои приятели.„Говорехме си и изведнъж влакът тръгна много рязко, бутна ме, при което за нещастие аз попаднах между релсите и перона”, разказва младият мъж.Следват месеци в кома, шок и много болка Кристофър губи и двата си крака.„Това беше кратък миг, но имаше огромно отражение върху живота ми, както и върху живота на моето семейство. След подобно преживяване се събуждаш в болница и в първия момент нямаш никаква идея какво точно се е случило. Всичко вече е различно. И тогава си казваш – трябва да започна живота си отново, и да правя нещо друго“, разказва той.„Бяха изключително трудни времена. Буквално живеехме час за час. Аз и съпругата ми изкарахме цяла седмица в болницата. Тя спеше на пода в болничната стая. За дъщеря ни се грижеха съседите”, споделя баща му Алан Хътчисън.Това, което не убива Кристофър и семейството му, ги прави по-силни.  Защото желанието за живот не може да бъде ампутирано.„Силата да преодолееш нещо подобно идва от тези, които са до теб. Идва от семейството ти, от хората, с които общуваш, от приятелите, както и от теб самия.  В началото много ми помогна чувството ми за хумор, което е отличителна черта на нашето семейство. Борех се вътрешно да приема ампутацията, да ми сложат протези…”, спомня си Кристофър.Големите промени идват от големите нещастия. След инцидента семейството решава да напусне Швейцария. И се премества в България.„За първи път се запознах с българи през 2005 г. в Швейцария. И след това през 2009 г., когато с Крис се случи този инцидент… В този момент има хора, които те подкрепят и други, които просто изчезват.  Много пресякоха пътя ни тогава, но малко разговаряха с нас. А българите, които бях срещнал през 2005 г., пропътуваха цялото разстояние до Швейцария, за да ни подкрепят и това наистина ни сближи”, разказва бащата на момчето.Няколко часовият полет до София обаче се оказва върховно изпитание за Кристофър – краката му се подуват и отичат.„Тогава ми просветна – чакай малко – съществува 3-D сканирането, същестувава 3-D принтиртането. И дори нещо по средата – софтуера за кадкамерата – дори моят татко е работил с него през 80-те години. Как всичко това не е използвано досега при протезирането? Ами добре – имаме всички необходими парчета, нека ги сглобим в едно цяло, да го направим”, решава Кристофър.И така Крис измисля компютърна програма, с помощта на която пациентите да получат удобна протеза много по-бързо.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.16", "title": " Момче, загубило краката си, създава програма за 3-D протези\t\t\t"}
{"url": "https://trud.bg/%d0%ba%d0%be%d0%bb%d0%be%d0%b5%d0%b7%d0%b4%d0%b0%d1%87%d0%bd%d0%b0-%d0%be%d0%b1%d0%b8%d0%ba%d0%be%d0%bb%d0%ba%d0%b0-%d0%bf%d0%be%d1%81%d0%b2%d0%b5%d1%82%d0%b5%d0%bd%d0%b0-%d0%bd%d0%b0-%d0%b2%d0%b0/", "text": "Колоездачна обиколка стартира днес от родния град на Васил Левски – Карлово. Тя ще премине през места, свързани с делото на Апостола и ще приключи утре в Ловеч, където Левски основава първия революционен комитет, предаде . Надпреварата се организира от Областната администрация в Ловеч и Българския колоездачен съюз, със съдействието на общините Карлово, Троян и Ловеч. Поводът е 180-та годишнина от рождението на Апостола. В първата колоездачна обиколка за купа „Васил Левски“ ще участват състезатели и любители на колоезденето от цялата стана. Двата етапа са с обща дължина 180 километра.Стартът е в 14.00 часа в Карлово, а колоездачите ще преминат по маршрута Баня – с. Васил Левски – Карлово – Сопот – Кърнаре – Беклемето и Троян. Любителите ще стартират в 15.00 часа от Кърнаре и ще финишират на Беклемето. Вторият етап е утре от Троян през село Къкрина, а финалът е пред паметника на Апостола в Ловеч. Заради колоездачната обиколка днес от 13.00 до 17.30 часа ще бъде затворен за движение на моторни превозни средства проходът Троян – Кърнаре. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.16", "title": " Колоездачна обиколка, посветена на Васил Левски, затваря движението през прохода Троян – Кърнаре"}
{"url": "https://trud.bg/%d0%bc%d0%b0%d0%ba%d1%80%d0%be%d0%bd-%d1%81%d0%b5-%d0%bd%d0%b0%d0%b4%d1%8f%d0%b2%d0%b0-%d1%87%d0%b5-%d1%82%d1%80%d1%8a%d0%bc%d0%bf-%d0%bd%d1%8f%d0%bc%d0%b0-%d0%b4%d0%b0-%d0%b8%d0%b7%d1%82%d0%b5%d0%b3/", "text": "Френският президент Еманюел Макрон заяви, че се надява американският президент Доналд Тръмп да промени решението си за оттеглянето на САЩ от климатичното споразумение, предава„Тръмп ми каза, че може да се опита да намери решение в идните месеци“, заяви Макрон. „Говорихме в детайли за нещата, които могат да го накарат да промени решението си за Парижкото споразумение“, добави френският президентАКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.16", "title": " Макрон се надява, че Тръмп няма да изтегли САЩ от Парижкото споразумение за климата"}
{"url": "https://trud.bg/%d1%81%d0%be%d1%84%d0%b8-%d0%bc%d0%b0%d1%80%d0%b8%d0%bd%d0%be%d0%b2%d0%b0-%d0%b8-%d0%b3%d1%80%d0%b8%d0%bd%d0%b3%d0%be-%d1%81%d0%b2%d0%b0%d1%82%d0%b1%d0%b0%d1%82%d0%b0-%d0%bd%d0%b8-%d1%89%d0%b5-%d0%b5/", "text": "– Софи, тази година е юбилейна за теб – 20 години на сцената. Как ще ги отбележиш?Софи: Много се вълнувам. Вече започнах да се занимавам и с подготовката на концерта ми – “20 години на сцена – Софи Маринова”, който ще бъде на 9-ти декември в зала “Арена Армеец”. Ще има оркестър на живо – “Кристали”, а също така и филхармония, а организатор е “Фреш мюзик”. Мога да кажа, че с Гринго имаме бурно и хубаво лято, не седим на едно място. Певците винаги съчетаваме полезното с приятното и като имаме участия на морето – работим, но ни остава време и за плаж.– А остават ли плановете ви за сватба през тази година? Гринго: Засега ни предстоят други работи, иначе постоянно си говорим за сватба – и двамата искаме да има, но в момента все нови клипове и песни правим и не ни остава време.– Как си представяте сватбеното ви тържество и колко гости планирате да поканите?С: Още не сме достигнали до тези неща, но ще е в кръга на нормалното.. Г.: В тесен кръг – 1000 човека. (Смее се.) С.: Той така ме бъзика, че ще е в тесен кръг, защото като гледал моите приятели и роднини и това ще рече – около 1000 души. Много хора има около мен – фенове, приятели, колеги, роднини…– Вече направихте няколко много успешни проекта заедно, мислите ли за нов дует?С.: Да, имаме нова песен – “Татуирах твоето име”, много е хубава и мисля, че добре ще се приеме. Даже вече й заснехме клип с Гринго, а също така аз постоянно му участвам в неговите клипове.– Лесно ли се решихте да създадете ваша продуцентска компания и мислите ли да каните други изпълнители в нея освен синът на Софи – Лоренцо?С.: Само моя е компанията и засега няма да каним други певци, защото си е главоболие. Ние сме си достатъчни – три звезди. Г.: Заедно създадохме лейбъла, но сега само Софи го ползва, аз съм при Ненчо Касъмов.– С какви амбиции е Лоренцо за музикална кариера? Футболът или музиката го влече повече?С.: Лоренцо сега учи в “Любомир Пипков” акордеон, но това не го спира да си прави клипове и песни. На 10 искаше повече с футбол да се занимава и аз одобрявах, защото там има тренировки и дисциплина, но винаги дълбоко в душата си съм знаела, че ще пее. Честно казано, аз от малък все съм го бутала в музиката и имаме песни, където пеем и двамата, но тогава беше още малък и много се притесняваше, а аз не исках да го насилвам. Като стана на 15 и почна повече да иска с музика да се занимава. Все още малко го е срам, но вече идва с мен и Гринго постоянно на участия и ще се отпусне. Двамата искахме даже му участваме в песента му, но той каза – не искам после да приказват, че ми помагате, но такива приказки са нещо неизбежно. Много се радва Енцо, много е щастлив с новата си песен “В атака”, а и всички роднини и приятели го харесват, особено сега, като пусна и клип. Във видеото участва и едно много красиво момиче – манекенка.– Софи, ти си известна с това, че не пееш пошли текстове, като някои твои колежки. Как устоя на изкушението да не запишеш песен с такъв текст?– Ами, не знам как устоях, просто така се получават нещата. Винаги съм казвала, че всеки си отговаря сам за себе си.– Ако трябва да напишете песен за вашата любов с Гринго, как бихте я озаглавили?С.: “Бурна любов”, или “Страстна любов”. Г.: На едно мнение сме и аз щях да кажа – “Бурната любов”.– Вашата любов наистина е много бурна и страстна. Спомняте ли си първото нещо, което помислихте един за друг, като се видяхте?С.: Аз първо си помислих, че е надут. (Смее се.) Той иначе е много приказлив и контактен, но тогава не си личеше. При първата ни среща много ми хареса, когато Гринго си съблече якето и видях ръцете му, покрити с татуси. Какви яки ръце има! И какви татуси! (Смее се.) Помня, че тогава си направихме и обща снимка, а и когато той ме гушна, аз буквално си легнах на ръцете му. Г.: Мога ли да разкажа за второто ми впечатление от Софи. То беше, когато се срещнахме в Германия да ги развеждам по магазините там да си пазаруват. Като пресичаме една улица и аз бях точно до нея – хем я пазя, хем й казвам къде са магазините. Тя почти не се оглеждаше и когато тръгна да пресича, за малко една кола щеше да я смачка, но аз в последния момент протегнах ръката си и я хванах за гърдите, без да се усещам, защото гледах да я дръпна, колкото се може по-бързо! С.: Аз си казах: Мале, този ме хвана за циците! Тоя простак къде ме бара?! Въпреки това отвътре в коремчето ми усетих пеперудките! Помислих си: Леле, този какви големи ръце има, тука ме скърши. (Смее се.)– Много колоритен речник имаш, Софи!С.: Да. При Гринго много харесвам, че и той има като моя речник. Винаги съм казвала, че Господ си е събирач – с Гринго много си приличаме, и двамата сме силна натура. Г.: Като я видях за първи път усетих, че въпреки, че е звезда – е много земна, приказлива и непринудена. Видях я, че си говори с хората и всеки й се натрапва, а аз не съм такъв – не обичам да се натрапвам, ако ще да е на президента! Вече на следващия ден, когато се видяхме в бара и аз усетих пеперудите в стомаха. Като седнахме там и то беше като филм, аз нали играя малко по-студения, но като поръчахме коктейли и си пием и я виждам по едно време Софка ме гледа с влажен поглед. Оглежда ме жената, аз веднага усетих как малко забавя погледа и си викам – Гринго, нещо става! Точно тогава дойде един при Софи и започна да й говори, че имал братовчед, който има много магазини и много я харесвал. Каза й, че искал да се ожени за нея, а аз тогава само се обърнах и му викам: Виж, какво ще ти кажа – Софка с пари и коли не можеш да я впечатлиш, брачед. Трябва сама да го хареса, тя си има всичко! С.: И аз си казах: Гледай сега, как каза точните думи за мен, този си го харесвам! Онзи вика – пари, коли, но това наистина не ме впечатлява. Мен ми хареса това, че ще имам кавалер в живота си! Гринго знае какво много обичам – ресторанти и хубава храна и така ме впечатли. Г.: Обича хубава храна, ресторанти, също и още нещо! (Смее се.) Щом сме се били и карали толкова и не сме се разделили – значи сме един за друг. (И двамата избухват в смях – б.а.) С.: Любовта ни е бурна и страстна. Искам да сме си заедно, да отгледаме снахи, внуци, правнуци.– А кой от двама ви е по-ревнив и давате ли си поводи?С.: Досега съм казала, че Гринго не ми дава поводи, но всъщност много дава поводи, на тази тема е отвратителен! (Смее се.) Иначе той е по-ревнив, въпреки че аз не му давам поводи. Г.: Няма такива работи, не давам никакви поводи, просто при Софка, кое е лошото – например, отиваме някъде и влиза някаква жена и се представя. А тя явно има много силна фантазия и си въобразява, че имам нещо общо с тази жена, нещо, каквото си представя и си вижда само тя и край! Или пък само да кажа – здравей на някоя жена, която е по-брантия и изгорях! Това са поводите! (Смее се.) Хората виждат половинките си с други жени, или мъже и пак си траят, докато не ги хванат, че се целуват, а тя от най-малкото се пали, от едното нищо.– Прегърнати ли заспивате?С.: Винаги! Г.: Един до друг, но тя направо отгоре ми лежи! С.: Не мога без тялото на Гринго и той не може без моето. Той даже се сърди, като му давам гръб и тогава се обръща и почва да ме гушка.– А кое е първото нещо, което си казвате сутрин?С.: Той ми вика любов и аз така! Гринго е ранобудният. Става сутрин да си закусва и после лека-полека започва да се върти около мен и да ме събужда. Понякога аз ставам по-рано и правя чая. – Романтични ли сте и случва ли ви се често да се скарате? С.: Честно казано, напоследък нещо не се караме, но при нас не е каране, а спорене. И Гринго и аз сме много романтични, обичаме да пътуваме – утре например сме в Солун, постоянно пътуваме и до Германия, защото майка му и сестра му са там. Аз ще съм много обичана снаха, роднините му много ме обичат, а Гринго ще е зет като мед!– Планирате ли сватбено пътешествие?С.: Живот и здраве и на Гринго съм казала да си ме води някъде, но като си с любимия и в гората да си, пак ще ти хареса!– Вие едва ли ходите точно в гората!С.: Как, постоянно ходим на рекички, на горички, много обичаме. Животът е хубав!– Софи, ти вече имаш една прекрасна сватбена рокля, която така и не облече. Сега нова ли ще си поръчваш?– Разбира се, ще бъда с нова рокля. Нищо старо не искам! Искам нова – да похарчи малко Гринго. Другата си седи в “Романтика”.– Избрахте ли вече кумовете?С.: Не, но има доста кандидати, както от колегите, така и от нашите приятели. То е много важно с кумовете да сте си много близки, защото ти стават като втори родители. Накрая сигурно 4-5 кума ще изберем и това е. (Смеят се.) Г.: Има желаещи и от моята рода.– Вие не криете, че искате да имате бебе. Има ли вече новини в това отношение?– Ами, честно казано имам женски проблеми и живот и здраве ще работим пак за бебе. Вече втори път бях бременна от Гринго, но нещо не мога да ги износвам. Добре, че Гринго е до мен и ме успокоява.– Момче, или момиче предпочитате?С.: Гринго иска момче, аз момиче, но каквото даде Господ – все е в нашата кошара. По принцип искам момиче, за да стане певица, като мен. Сега Лоренцо, като пее и ми казват – мале, взел е твоят глас, така искам и момиче – да има моя глас.– Лоренцо как се разбира с Гринго?С.: Много добре, те са и една зодия – Лъв и си се разбират. Енцо е момче и вече задава много въпроси за гаджета и момичета и Гринго му обяснява, гледам ги настрани си седят двамата и си говорят. Той порасна и вече го е срам от мен да говори на тези теми. Аз искам да науча Лоренцо да е кавалер и той е точно такъв, винаги черпи момичетата.– Устата още ли ти се сърди, за това, че не отиде с него на турнето в Америка и ще го поканите ли на сватбата?С.: Няма такова нещо. Някои журналисти много пишат измишльотини. Не е вярно, че с Устата вече няма да си говорим и че няма да го поканя на сватбата.– Успяват ли да те ядосат различните слухове и писания по твой адрес?С.: Понякога вдигам нерви от това, което са искали. Скоро бяха написали, че меря пачки с Лили Иванова и бяха сравнявали гласовете ни – колко октави има тя, колко аз! Защо ме сравняват с Лили, като аз умирам за нея и винаги казвам, че тя е лицето на България в професионалните неща. Обожавам Лили!– Вярвате ли, че връзката между вас двамата е съдбовна?С.: Да, с него често си говорим, че е съдба. Дори и двамата имаме бенка на едно и също място – на китката.– За какво се молите?Г.: Аз всеки ден се моля на Господ да сме живи и здрави ние и околните покрай нас и да сме си вечно заедно, да не ни разделя Господ. Аз съм изгубил доста хора от семейството си и знам каква е болката. С.: И аз се моля за същите неща.– Любимата ви мисъл?С. и Г.: Винаги напред, никога назад!", "date": "2017.07.16", "title": " Софи Маринова и Гринго: Сватбата ни ще е в тесен кръг – 1000 човека"}
{"url": "https://trud.bg/%d0%b7%d0%b0%d0%bc-%d0%bc%d0%b8%d0%bd%d0%b8%d1%81%d1%82%d1%8a%d1%80%d1%8a%d1%82-%d0%bd%d0%b0-%d0%b7%d0%b4%d1%80%d0%b0%d0%b2%d0%b5%d0%be%d0%bf%d0%b0%d0%b7%d0%b2%d0%b0%d0%bd%d0%b5%d1%82%d0%be-%d0%b4/", "text": "Със сигурност ще има директори на болници, които ще бъдат дадени на прокурор. Това обяви пред  зам.-министърът на здравеопазването д-р Мирослав Ненков.Той уточни, че подходът на сегашния екип в Министерството на здравеопазването е съвсем различен. И даде пример с директора на Ортопедичната болница в столичния квартал „Горна баня”, който поискал от МЗ 70 хил. лв. за спешни ремонти, но проверка на министерството показала, че той вече е получил оферти за ремонтните работи и те са на стойност 20 хил. лв. Директорът е уволнен.За болницата в Ловеч д-р Ненков каза, че тя е в кома, но ще опитат да я съживят. Наскоро той отново обясни, че проблемите на лечебното заведение нямат нищо общо с лимитите, а са заради договор на лечебното заведение с частна структура за инвазивна кардиология, сключен преди 10 години. Ръководството на болницата е сменено изцяло с хора, които не са от града, уточни зам.-министърът.Процесът на модернизация на Спешната помощ ще бъде дълъг, предупреди д-р Мирослав Ненков. В момента се подготвят документите за 164 хил. лв., които ни отпуска безвъзмездно ЕС за оборудване и ремонти на спешните центрове. Те ще бъдат подадени в края на тази или началото на следващата година, уточни докторът.Относно агресията срещу медици той повтори, че бързо и ефективно правосъдие би я възпряло.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.16", "title": " Зам.-министърът на здравеопазването д-р Мирослав Ненков: Директори на болници ще бъдат дадени на прокурор\t\t\t"}
{"url": "https://trud.bg/%d0%bc%d0%be%d0%bd%d0%b5%d1%82%d0%b8-%d0%b7%d0%b0-%d0%ba%d1%8a%d1%81%d0%bc%d0%b5%d1%82-%d0%b2-%d0%b4%d0%b2%d0%b8%d0%b3%d0%b0%d1%82%d0%b5%d0%bb%d1%8f-%d0%ba%d1%8a%d1%80%d0%b8-%d0%b8/", "text": "Обикновено причините за самолетни инциденти се дължат на лоши метеорологични условия, технически неизправности, а напоследък се увеличават аварийните кацания заради предполагаема терористична заплаха. Но има и други, често чудати причини за отложени полети, напрежение и недоволство сред пасажерите и извънредни ситуации.Китайка на 80-годишна възраст наскоро доведе до 6-часово забавяне на вътрешен полет от Шанхай, след като решила да хвърли няколко монети в двигателя на самолета… за късмет. Жената с фамилия Цюи, за която бе съобщено, че е будистка, бе задържана от полицията след сигнал на други пътници на международното летище “Пудон”. Органите на реда съобщиха, че няма да повдигат обвинения срещу нея. “Не е имала предишни криминални прояви, нито психически проблеми. Твърди, че хвърлила монетите като молитва за безопасен полет”, съобщи шанхайската полиция. Нейни служители открили поне 9 монети, една от тях в двигателя на самолета “Еърбъс А340”, а останалите на пистата.Протест срещу пиян пилотПътници в Москва настояха пилотът им от полет на “Аерофлот” до Ню Йорк да бъде сменен, тъй като бил пиян. Първият знак за това дошъл, след като командирът на полета започнал да фъфли в обръщението си към пилотите. Инцидентът станал през февруари 2009 г., в момент, в който репутацията на руския превозвач вече била на дъното заради серия от проблеми със сигурността. “Първото, което ми хрумна, бе, че “този тип е пиян”. Трудно разбирах дори на какъв език говори”, сподели един от потърпевшите пътници. След това пилотът излязъл, залитайки от кабината на машината “Боинг 767” с кървавочервени очи. В крайна сметка екипажът бил сменен и самолетът излетял безпрепятствено.Къри включило алармата за пожарПътнически самолет на “Еър Индия” по маршрута Мумбай-Франкфурт бе принуден да се върне, след като чанта с люто къри задействала алармата за дим и пожар през юни 2009 г. Пилотите на машината “Боинг 747” активирали пожарогасителите, след като получили в кабината сигнал за пожар в багажното. Когато обаче самолетът се върнал обратно в Мумбай, инженерите заявиха, че причина за включването на алармата е чантата с къри. Тя била свалена от самолета, който успял да излети след 12-часово закъснение.Животни и насекомиЗмии, плъхове, мишки и скорпиони са възпрепятствали самолети от излитане, но през юли 2015 г. самолет на “Еърбъс” на московското летище “Внуково” бе буквално атакуван от огромен рояк пчели, които облепиха цялото му ляво крило и част от илюминаторите. Машината тъкмо трябвала да излети за Санкт-Петербург и за щастие всички пътници вече били в салона, така че не е имало пострадали. Служителите на летището успели бързо да прогонят насекомите и полетът закъснял само няколко минути. Причините за инцидента обаче остават неизвестни.Летец губи ръка и контролПилот на британска нискотарифна авиокомпания за кратко изгубил контрол над самолета, тъй като изкуствената му ръка се измъкнала. Самолетът с 47 пътници трябвало да кацне в Белфаст от Бирмингам през февруари 2014 г., когато протезата се разхлабила. В резултат машината подскочила при лек удар със земята при приземяването, но никой от пасажерите не е пострадал. Пилотът пък обещал в бъдеще да бъде по-внимателен при проверката на изкуствения си крайник.Друг британски пътнически самолет бе принуден да се върне в Кардиф, въпреки че бил на минути от дестинацията си – парижкото летище “Шарл дьо Гол”. Въпреки че имал 30-годишен стаж, пилотът съобщил на пътниците, че “не е квалифициран да каца в мъгла” и поел по обратния маршрут.Само за вегетарианциБурни реакции в социалните мрежи предизвика неотдавна националния превозвач “Еър Индия”, който забрани сервирането на месни храни на икономична класа във вътрешните полети. Официалната причина е, че по този начин щели да бъдат направени икономии. Въпреки това мнозина видяха в тази стъпка дискриминация и подчертаха, че тя няма да се отрази особено на бюджета на авиокомпанията. “Скоро стюардесите ще трябва да говорят само хинди, а след това всички ще стават за химна преди полет”, пошегуваха се потребители в туитър с намек към политиките на премиера националист Нарендра Моди. Ужасяваща катастрофа се размина на косъмНа 7 юли т.г. по случайност бе предотвратен инцидент, който можеше да стане най-голямата авиокатастрофа в историята. Пътнически самолет на „Еър Канада“ със 140 пасажери на борда летял от Торонто за Сан Франциско, но погрешка се насочил не към пистата за кацане, а към тази за рулиране, където в този момент имало други 4 лайнера.Пилотът съобщил за „някакви светлинки“ на пистата, които явно са били самолетите. Диспечерът обаче го уверил, че пистата е свободна. Няколко секунди по-късно в разговора се намесил друг глас, вероятно на някой от пилотите, който казал „Накъде лети този тип?“. Канадската машина „Еърбъс“ преминала само на 30 метра над два от готвещите се да излетят самолети, сочи предварителният доклад. След това диспечерът наредил кацането да бъде прекратено и така катастрофа с огромни мащаби била осуетена.", "date": "2017.07.16", "title": " Монети за „късмет“ в двигателя, къри и пчели бавят полети\t\t\t"}
{"url": "https://trud.bg/%d1%82%d0%b5%d0%b6%d0%ba%d0%b0-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d0%bd%d0%b0-%d0%b5-79-%d1%87%d0%b5%d0%bb%d0%bd%d0%be-%d1%81%d0%b5-%d1%83%d0%b4%d0%b0%d1%80%d0%b8%d1%85/", "text": "Днес около 9 часа е станала тежка катастрофа на главен път Е-79 край Сандански, близо до мотел „Мамин Кольо“.Ударили са се челно две коли, 7 души са тежко ранени.Пътят е затворен, а движението се отбива по обиколен маршрут през село Вълково.Изясняват се причините за поредното кърваво пътно произшествие.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.16", "title": " Тежка катастрофа на Е-79, челно се удариха 2 коли, 7 души ранени"}
{"url": "https://trud.bg/%d0%ba%d0%b0%d0%bf%d0%b8%d1%82%d0%b0%d0%bd-%d0%b0%d0%bd%d0%b4%d1%80%d0%b5%d0%b5%d0%b2%d0%be-%d0%bd%d0%b5-%d1%80%d0%b0%d0%b1%d0%be%d1%82%d0%b8-%d0%b7%d0%b0%d1%80%d0%b0%d0%b4%d0%b8/", "text": "Преустановено е пропускането на моторни превозни средства през граничен пункт „Капитан Андреево”, съобщиха от полицията.Към  8:30 часа днес от турска страна е преустановено пропускането през пункта заради технически проблем.От  Гранична полиция препоръчват леките и товарните автомобили да се насочват към ГКПП „Лесово”.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.16", "title": " „Капитан Андреево” не работи заради технически проблем от турска страна"}
{"url": "https://trud.bg/%d0%bb%d0%b8%d0%b4%d0%b5%d1%80%d1%8a%d1%82-%d0%bd%d0%b0-%d1%80%d0%b5%d0%bf%d1%83%d0%b1%d0%bb%d0%b8%d0%ba%d0%b0%d0%bd%d1%86%d0%b8%d1%82%d0%b5-%d0%b2-%d1%81%d0%b5%d0%bd%d0%b0%d1%82%d0%b0-%d0%bd%d0%b0/", "text": "Лидерът на републиканското мнозинство в американския Сенат Мич МакКонъл заяви, че ще отложи разглеждането на законопроекта за ново здравно осигуряване.МакКонъл направи това изявление малко след като от офиса на сенатора Джон МакКейн съобщиха, че той е претърпял очна операция и по съвет на лекарите трябва да се възстановява през следващата седмица. Отсъствието му може да осуети гласуването на законопроекта, подготвен, за да замени досегашния закон, известен като „Обамакеър“.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.16", "title": " Лидерът на републиканците в Сената на САЩ отложи гласуването на законопроекта за ново здравно осигуряване"}
{"url": "https://trud.bg/16-%d0%b3%d0%be%d0%b4%d0%b8%d0%bd%d0%b8-%d0%b7%d0%b0%d1%82%d0%b2%d0%be%d1%80-%d0%b7%d0%b0-%d0%b0%d0%bc%d0%b5%d1%80%d0%b8%d0%ba%d0%b0%d0%bd%d0%b5%d1%86-%d1%83%d0%b1%d0%b8%d0%bb-21-%d0%ba%d0%be%d1%82/", "text": "В Калифорния американец бе осъден на 16 години затвор за убийството на 21 котки, съобщаватКакто съобщават местните медии, 26-годишният Робърт Фармър е извърши убийството на животни, някои от които просто излезли на разходка от домовете на стопаните си. Домашните любимци започнали да изчезват в един от районите на града през септември 2015 г., а след това започнали да ги намират мъртви.Месец след първото мистериозно изчезване на животни, на паркинга на магазин полицията открила кола, на чието табло лежала мъртва котка. В автомобила са открити и ръкавици с кръв и косми, както и ловджийски нож. Престъпникът в този момент спял в колата.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.16", "title": " 16 години затвор за американец, убил 21 котки"}
{"url": "https://trud.bg/%d1%84%d0%b5%d1%81%d1%82%d0%b8%d0%b2%d0%b0%d0%bb-%d0%bd%d0%b0-%d0%bb%d1%8e%d0%b1%d0%be%d0%b2%d0%bd%d0%b0%d1%82%d0%b0-%d0%bf%d0%b5%d1%81%d0%b5%d0%bd-%d0%b7%d0%b0-%d1%81%d0%b5%d0%b4%d0%bc%d0%b8-%d0%bf/", "text": "11 певчески състава и един танцов от 8 населени места взеха участие в Празника на любовта в лясковското село Добри дял. Традиционното за селото събитие се проведе в местното читалище „Петко Рачов Славейков-1903”, Добри дял. Представители на Лясковска община и гости от общините Златарица, Павликени и от далечното казанлъшко село Ясеново, доказаха за поредна година на публиката, че любовта е най-голямото чувство и без любов не може да се живее.Мотото на празника и тази година беше „Да възпеем любовта”, а общинският преглед на песента се проведе за седма поредна година. Организацията направиха читалището, пенсионерският клуб и кметството, подкрепени финансово от Община Лясковец. Празникът откри председателят на местната културна светиня Иванка Костова, а приветствия и благодарности за това, че самодейците пазят фолклорното ни наследство и го пренасят за идните поколения, отправиха кметът на Лясковец д-р Ивелина Гецова и селският управник Стоян Стоянов. При откриването домакините от танцовата читалищна група и самодейки от пенсионерския клуб представиха любовни мотиви от стари времена, така както нашите баби и дядовци помнят ухажването между мъж и жена преди повече от век – с открадването на момата при кладенеца. Млади и по-възрастни добридялчани изиграха „Задявки по добридялски” за своите гости и за жителите на селото, дошли на празника. С песни празника откриха и домакините от вокална група „Еделвайс” с ръководител Живка Иванова.На сцената в салона на културната институция бе представена богата програма с участието на състави за стари градски песни и фолклорни групи, младежки формации и индивидуални изпълнители – всички възпяващи любовта. Любовта възпята в стихове бе и изпълнението на Детската група за художествено слово от драгижевското читалище, като децата рецитираха откъси от „Изворът на Белоногата”, за да разкажат за вярната любов на Гергана и Никола. Песни с любовна тематика изпълниха и гостуващите колективи от лясковските пенсионерски клубове и читалището, от Джулюница, Мерданя, Драгижево, Горско Ново село и Михалци, и дошлите чак от казанлъшкото Ясеново самодейци от певческа група „Бодър дух”.В празничната програма се включиха и индивидуални изпълнители с любовни песни – най-възрастния, 86-годишната Пенка Цанева от домакинстващото читалище, солистката на лясковските „Бели ружи” Добринка Стателова, Петкана Димитрова от гостуващото Горско Ново село и други. Песни за сърцето озвучиха високата читалищна сграда, а народните ритми, изпълнени от „Добридялските мераклии” внесоха още по-добро настроение на празника. За всички колективи имаше сувенири за спомен от Седмия фестивал на любовта, както и грамоти за колективно и индивидуално участие.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.16", "title": " Фестивал на любовната песен за седми път събра близо 100 самодейци в Лясковско"}
{"url": "https://trud.bg/%d0%b2%d1%8a%d0%b7%d1%81%d1%82%d0%b0%d0%bd%d0%be%d0%b2%d0%b5%d0%bd%d0%be-%d0%b5-%d0%b4%d0%b2%d0%b8%d0%b6%d0%b5%d0%bd%d0%b8%d0%b5%d1%82%d0%be-%d0%bf%d1%80%d0%b5%d0%b7-%d0%b3%d0%ba%d0%bf%d0%bf-%d0%ba-2/", "text": "В 10.40 часа е възстановено пропускането през ГКПП „Капитан Андреево“. Това съобщиха от пресцентъра на МВР. Граничният пункт беше  за автомобили заради технически проблем от турска страна.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.16", "title": " Възстановено е движението през ГКПП „Капитан Андреево“"}
{"url": "https://trud.bg/%d0%bf%d0%be%d1%87%d0%b8%d0%bd%d0%b0-18-%d0%b3%d0%be%d0%b4%d0%b8%d1%88%d0%bd%d0%b8%d1%8f%d1%82-%d0%bc%d0%bb%d0%b0%d0%b4%d0%b5%d0%b6-%d0%ba%d0%be%d0%b9%d1%82%d0%be-%d0%b1%d0%b5%d1%88%d0%b5-%d0%bf/", "text": "18-годишният Алекс Ангелов, който беше  пред дискотека в Бяла, е починал снощи в болницата, съобщи В продължение на осем дни той се бори за живота си, след като бе ударен по главата след спор за цигара. В резултат на тежката черепно-мозъчна травма, младежът изпадна в кома. В сряда Алекс излезе от комата, но с опасност за живота. Въпреки денонощните усилия на лекарите, травмата се е оказала фатална.Кметът на Бяла обяви двудневен траур днес и утре в града. Отменени са всички културни мероприятия.Очаква се прокуратурата да преквалифицира обвинението срещу 32-годишния нападател от средна телесна повреда в непредумишлено убийство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.16", "title": " Почина 18-годишният младеж, който беше пребит заради една цигара в Бяла "}
{"url": "https://trud.bg/%d0%b4%d0%b0-%d0%be%d0%b7%d0%b4%d1%80%d0%b0%d0%b2%d0%b5%d0%b5%d1%88-%d0%bf%d0%be%d0%b4-%d1%81%d0%b5%d0%ba%d0%b2%d0%be%d1%8f%d1%82%d0%b0-%d0%bd%d0%b0-%d1%86%d0%b0%d1%80-%d1%84%d0%b5%d1%80%d0%b4%d0%b8/", "text": "Секвоя, посадена преди 109 години от цар Фердинанд, се издига до входа на специализираната белодробна болница за продължително лечение в Искрец. Тогава, през 1908 г., тук е построен първият санаториум за лечение на туберкулоза – с указ и дарение от монарха.Мястото е избрано от специално назначена от Фердинанд комисия, която е пътувала из България и е извършвала измервания на климатичните параметри. Спират се на Искрец заради специфичния микроклимат, чист въздух и незначителен брой на мъгливите дни, което го прави подходящ за лечение на хора с белодробни заболявания.Сумата, необходима за изграждането на санаториума, е осигурена лично от цар Фердинанд I, а Светият синод на Българската православна църква подарява земите, на чиято територия е разположен комплексът.Създаден е красив парк с множество теренни, павирани пътеки за разходка и рехабилитация на дишането. В комплекса са засадени 250 декара уникални дървесни видове, които да подобряват лечебните качества на въздуха. Сред тях е и вековната секвоя-гигантеа, посадена лично от Фердинанд.В следващите години санаториумът разширява дейността си, строят се различни помощни и жилищни постройки. През 1934 г. е изпълнено завещанието на първата жена лекар в България след Освобождението – доктор Тота Венкова. Тя дарява 500 хил. лв. на санаториума за построяването на отделение с 40 легла за туберкулозноболни деца.Днес в Специализираната болница функционира само една сграда с капацитет 170 легла, а за болните се грижат 13 лекари – специалисти по белодробни и вътрешни болести. Въпреки че болницата е посещавана от хора от цяла България, броят на леглата за момента е достатъчен.През последните години има тенденцията за намаляване на заболеваемостта от туберкулоза. От 39.1 на 100 000 през 2006 г., броят на туберкулозноболните е стигнал до 21.3 на 100 000 през 2016 г. по данни на Националната програма по туберкулоза, съобщиха от Министерство на здравеопазването пред „Труд“.Тази тенденция е резултат от активната дейност на МЗ и специализираните лечебни заведения за диагностика и лечение на туберкулозата.Специализираната болница в Искрец е ремонтирана и модернизирана чрез различни форми на финансиране – от държавата и от дарения. Един от най-големите дарители е Княгиня Мария-Луиза. За първи път тя посещава болницата през 1998 г., а през 2009 година открива паметна плоча на цар Фердинанд в болницата.Първоначално тя е осигурявала за болницата медикаменти и постелъчен инвентар, а през 2014 година успява да уреди голямо дарение за цялостен ремонт на сградата чрез италианска фондация, съвместно с Малтийския орден, разказа пред „Труд“ управителят на болницата Людмила Тодорова. Дарения за болницата е правила и певицата Силви Вартан, която е родом от Искрец.Въпреки че по-голяма част от старите постройки днес не функционират, паркът и атмосферата в комплекса са подходящи не само за лечение, но и за отдих.Манастир в двораВ двора на болницата се намира Искрецкият манастир “Успение Богородично”. Построен през XIII в. 100 години по-късно той е разрушен от турците и е възстановен отново едва през XVII в. През 1602 г. е издигната сегашната църква – лишена от външна украса, но с интересни стенописи от 17 и 19 век. Близо до нея се намира и една уникална за Балканския полуостров постройка – седмоъгълна кръщелна-изповедалня, изцяло изрисуван отвътре, създадена през 1856 г.", "date": "2017.07.16", "title": " Да оздравееш под секвоята на цар Фердинанд\t\t\t"}
{"url": "https://trud.bg/%d0%b7%d0%b0%d1%89%d0%be-%d0%ba%d0%b0%d1%82%d0%b0%d0%b4%d0%b6%d0%b8%d0%b8%d1%82%d0%b5-%d0%bc%d1%80%d0%b0%d0%b7%d1%8f%d1%82-%d0%b5%d1%81%d0%b5%d0%bd%d1%82%d0%b0-%d0%b8%d0%b2%d0%b0%d0%bd%d1%87%d0%be/", "text": "Мъж и жена от скоро живеели зад граница. Веднъж жената пратила мъжа да купи свински ребърца. Той се връща и ги оставя на плота. – А как ги купи, като не знаеш езика? – Ами отивам аз в магазина, чудих се, чудих се, пък си разкопчах ризата и погрухтях… Жената го прекъсва: – Я иди и за едни яйца!Жените биват два вида: – Добре облечена! – Добре, че е облечена…Урок по биология. Учителката разказва за животните и сезоните: – Деца. Есен е. Листата на дърветата са окапали. На кого сега му е трудно да се крие в храстите? – На катаджиите – изцепил се Иванчо.Двама каубои стоят в бара. Отвън минават десетина конника. Единият каубой казва на другия: – Ей оня, там – на коня, вчера ми спаси живота! – Кой, бе? – Оня бе – на коня. – Ама те всичките са на коне! – Абе, оня – със сомбрерото. – Ама те всичките са със сомбреро. Ядосан, каубоят вади пищова и стреля по конниците: – Видя ли оня, дето падна от коня? – Да. – Е, за него ти говорех, че вчера ми спаси живота.Младоженка се оплаква на приятелка, че мъжът й не може да прави секс. Приятелката казва: – Е как така, вие преди да се ожените не си ли говорихте? Младоженката: – Говорихме си, той каза, че има някакво недвижимо имущество, но аз предположих, че става дума за някаква селска къща…Първа брачна нощ. Съпругът пита младоженката: – Скъпа, ти имала ли си други мъже преди мен? – Не! Младоженецът /усмихвайки се загадъчно/: – А, аз съм имал…Една баба и един дядо решили да се срещнат като на младини. Уговори ли си среща в 2 часа пред часовниковата кула. Дядото отишъл, чакал, чакал, но бабата не дошла. Прибрал се в къщи и видял бабата да стои пред огнището и да се топли и я попитал: – Защо не дойде? Бабата отговорила: – Защото мама не ме пусна.В бара влиза тъжен мъж и бързо изпива няколко уискита. – Какво става? – пита го барманът. – Скарахме се с жената и тя каза, че цял месец няма да ми говори. – Е, и? – Ами месецът изтича утре.Пияница се събужда със страшен махмурлук в компанията на двама другари. Опипва се по джобовете и ужасен казва: – Момчета! Вчера взех заплата! А сега нямам и стотинка… Другите пияници му казват: – Ами, не помниш ли, снощи ги изпихме. – Уф, слава богу, бях се изплашил да не съм ги изгубил.Двама полицаи са на пост на летището. Седят и гледат самолетите по пистата. Единият замислено пита: – Абе, като ги гледам тия самолети колко са големи, чудя се, как ли ги отвличат. – Много си тъп бе! Те като излетят стават малки. – отговаря другият– Тате, откъде си сигурен, че на баба влакът ще мине по тази линия? – Не се офлянквай, ами развинтвай, развинтвай!След неприятна загуба треньорът казва на футболистите: – Казах ви да играете така, както никога не сте играли. И какво? Вие играхте така, сякаш никога не сте играли!За собственичката на един хотел се носела мълва, че храни гостите си с всякакви гадости. Един от съседите й решил да й намекне за това: – Госпожо, злите езици говорят за вас, че … – и той й разказал. – Не смятате ли, че е по-удачно да предлагате на гостите си добра храна? Така всеки от тях ще хвали вашия хотел и гостите ви непрекъснато ще се увеличават. – Вие не берете грижа за това! – отговорила собственичката. – Всеки мой гост има зъб на толкова много хора и именно на тях гостът ми не пропуска да похвали хотела. Така че никога не оставам без клиентела…Шеф на търговска фирма се оплаква на колега: – Не мога да разбера какво става…. Що за търговци се навъдиха?? Не могат да продадат нищо. Пълна скръб. Едно време имах един служител, който успя да продаде доилен апарат на един фермер, който имаше само една крава, а освен това му взе кравата като залог до пълното изплащане на апарата….На една германска уличка. – Господин полицай, откраднаха ми колелото! – Изправно ли беше? – Да, напълно! – Звънец имаше ли? – Имаше, разбира се! – Фар? – Естествено! – Спирачка? – Ами, спирачка имаше, но не работеше, спирах само с контрата… – Ясно. Тридесет евро глоба!Курсант в отпуска свалил една мадама и я завел къщи. Помолил я да се съблече и тя се съблякла. Курсантът: – Застани в този ъгъл. А сега в другия. Добре, а сега обратно. След това замислено казва: – Ето така сме и ние – по цял ден ходим от ъгъл в ъгъл и чакаме някой да ни прекара.", "date": "2017.07.16", "title": " Защо катаджиите мразят есента – Иванчо знае отговора"}
{"url": "https://trud.bg/%d0%b5%d0%b4%d0%b8%d0%bd-%d1%82%d0%b5%d0%b6%d0%ba%d0%be-%d1%80%d0%b0%d0%bd%d0%b5%d0%bd-%d0%b2-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0%d1%82%d0%b0-%d0%ba%d1%80%d0%b0%d0%b9-%d1%81/", "text": "Един човек е по-сериозно пострадал при  станала в неделя сутринта на главен път Е-79, в района на Сандански. Това съобщи пресцентъра на МВР. От там уточниха, че пътния инцидент е възникнал между три леки автомобила. За кратко движението в района на пътнотранспортното произшествие бе ограничено, но вече е възстановено и се осъществява нормално.Първоначално бе съобщено, че пътнотранспортното произшествие е между два леки автомобила, но по-късно бе уточнено, че всъщност участниците в катастрофата са три автомобила. Инж. Георги Пармаков, директор на Регионална дирекция „Пожарна безопасност и защита на населението“ – Благоевград обясни, че след възникването на катастрофата към тях е бил подаден сигнал, че има нужда от екип на пожарната, който да се отзове на място.Но след пристигането на екипа е било установено, че няма нужда от рязане на ламарини на автомобилите. При катастрофата един човек е по-сериозно пострадал. В трите автомобила е имало общо 7 пътници , едно от които дете.Има ранени, но с леки травми.Изясняват се причините за поредното произшествие.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.16", "title": " Един тежко ранен в катастрофата край Сандански, три коли участвали в сблъсъка"}
{"url": "https://trud.bg/%d0%bf%d0%be%d1%87%d0%b8%d0%bd%d0%b0-%d0%bc%d0%b0%d0%b9%d0%ba%d0%b0%d1%82%d0%b0-%d0%bd%d0%b0-%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d0%b0-%d1%80%d0%be%d1%81%d0%b5%d0%bd-%d0%bf%d0%bb/", "text": "Почина майката на президента Росен Плевнелиев – Славка.  Тя бе дългогодишна учителка в Математическата гимназия в Благоевград, която е завършил и Росен Плевнелиев. До последно тя живееше в Благоевград , а синът й Румен се грижеше за нея, съобщава Струма бг.По-рано тази година Славка Плевнелиева влезе в столична болница, след като се почуства зле.След консултации  бе установило,че възрастната жена вероятно е получила . АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.16", "title": " Почина майката на Росен Плевнелиев"}
{"url": "https://trud.bg/%d0%b2%d0%bb%d0%b0%d1%81%d1%82%d0%b8%d1%82%d0%b5-%d0%b2%d1%8a%d0%b2-%d0%b2%d0%b5%d0%bb%d0%b8%d0%ba%d0%be%d0%b1%d1%80%d0%b8%d1%82%d0%b0%d0%bd%d0%b8%d1%8f-%d0%be%d0%b1%d0%bc%d0%b8%d1%81%d0%bb%d1%8f/", "text": "16-годишният младеж, който бе  във връзка с петте  с киселина в Лондон, е обвинен в 15 престъпления. Междувременно властите обмислят увеличение на присъдите за подобни престъпления, дори даване на доживотни присъди, предаде .Обвиненията срещу извършителя на нападенията включват кражба, сериозни телесни повреди и притежание на опасни за здравето вещества. Другият младеж, който бе задържан по-късно, бе пуснат под гаранция. В четвъртък срещу петък през нощта двамата извършиха пет нападения с киселина в рамките на 90 минути в квартали на североизточен Лондон. Полицията съобщи, че разследването на инцидентите продължава.Междувременно властите обмислят увеличаване на присъдите за нападения с химикали, които зачестиха през последните години. Министърът на вътрешните работи Амбър Ръд заяви, че извършителите на такива престъпления трябва да усетят в пълна степен силата на закона. Тя не изключи отреждането на доживотни присъди. Политици и потърпевши на нападения с опасни химикали призоваха за по-твърди мерки и по-тежки присъди и въпросът ще бъде обсъден още в понеделник в Камарата на общините.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.16", "title": " Властите във Великобритания обмислят увеличаване на присъдите за нападения с киселина"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%b2%d1%81%d0%b5%d0%ba%d0%b8-%d0%b4%d0%be%d1%81%d0%b5%d0%b3-%d0%b4%d0%be-%d0%b2%d0%b0%d1%81%d0%b8%d0%bb-%d0%bb%d0%b5%d0%b2%d1%81%d0%ba%d0%b8-%d0%b5-%d1%81/", "text": "Всеки досег до Васил Левски е още един стимул да бъдем по-обединени, по-толерантни, по-всеотдайни в усилията си България да върви напред. Това се посочва в поздравителен адрес, изпратен от премиера Бойко Борисов по повод Деня на отворените врати в Националната библиотека за 180-годишнината от рождението на Апостола на свободата Васил Левски и представянето на оригиналното му .„Васил Левски остава символ на абсолютната безкористност и саможертва в името на свободата и за установяването на чиста и свята Република“, заявява премиерът. „Надявам се изложбите и електронното издание на Тефтерчето на Левски да приобщят повече хора към разбирането му, че нашето бъдеще е в нашите ръце“, пише Бойко Борисов. „Благодаря на всички присъстващи в Националната библиотека за засвидетелстваните уважение и почит към делото на Апостола“, се посочва още в поздравителния адрес на Борисов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.16", "title": " Борисов: Всеки досег до Васил Левски е стимул да бъдем по-обединени и всеотдайни в усилията си България да върви напред"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d1%80%d0%b0%d0%b4%d0%b5%d0%b2-%d1%80%d0%b5%d1%81%d0%bf%d0%b5%d0%ba%d1%82%d1%8a%d1%82-%d0%bd%d0%b8-%d0%ba%d1%8a%d0%bc-%d0%bb%d0%b5/", "text": "Респектът от смелостта и мъдростта на Левски е непоколебим и неподвластен на времето. Това се посочва в поздравителен адрес, изпратен от президента Румен Радев по повод Деня на отворените врати в Националната библиотека за 180-годишнината от рождението на Апостола на свободата Васил Левски и представянето на оригиналното му .„Най-съкровеното място и най-искрената обич и признателност към български национален герой са отредени за Апостола на свободата в сърцето и ума на всеки наш сънародник“, заявява президентът. „Образът на Дякона е израснал до най-харизматичния народен лидер, притежава силата на обединител на българската нация в години, разпрострени в три разнолики столетия“, пише Румен Радев.„Всеки ред и всяка дума от достигналите до нас писма и документи на Апостола са равносилни на светини, защото са съкровен знак на светлия ум, характер и мечти, които спасиха свободата на духа и постигнаха силата на държавността ни“, се посочва още в поздравителния адрес на държавния глава. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.16", "title": " Президентът Радев: Респектът ни към Левски е непоколебим и неподвластен на времето"}
{"url": "https://trud.bg/%d1%81%d0%be%d1%84%d0%b8-%d1%82%d1%8a%d1%80%d0%bd%d1%8a%d1%80-%d0%bd%d1%8f%d0%bc%d0%b0%d0%bc-%d0%bf%d1%80%d0%be%d0%b1%d0%bb%d0%b5%d0%bc%d0%b8-%d1%81%d1%8a%d1%81-%d1%81%d0%b5%d0%ba%d1%81%d0%b0-%d0%b8/", "text": "– Софи, много е интересно да наблюдаваме как вашия образ в „Игра на тронове“ Санса Старк еволюира в различните сезони. Каква е връзката Ви с тази толкова атрактивна и сложна екранна героиня?– Малко ми е трудно да опиша и да обхвана всички детайли и нюанси от тази динамика, която е тъй определяща за моята кариера на актриса. Не си се представям без влиянието на Санса Старк и на цялата митология на „Игра на тронове“. Чувството е, че все едно съм израснала заедно с нея. Санса е сякаш една друга част от мен, мое алтер-его. Когато трябва да играя персонажа аз отключвам тази зона, тази територия, която е дефинирана от природата и характера на Санса, и се превръщам в нея. Така е още откакто бях 13-годишно момиче. Нямаше начин да не израстна дълбоко впечатлена и повлияна от този образ. Също така предполагам, че аз също съм повлияла на персонажа, дала съм нещо от себе си на Санса, направила съм я да прилича на мен в известен смисъл. Едно е сигурно – тя е неразделна част от мен и е оказала грандиозно влияние върху формирането ми като личност, като възрастен и отговорен човек. Интересно е, но за мен тя е нещо като ролеви модели за подражание.– Кои черти на Санса харесвате и уважавате най-много?– Толкова са много. Тя е извън всякакво съмнение най-силният образ, който някога съм имала възможността да пресъздам на екран. Тя е една от онези млади жени, които винаги се борят докрай и не се отказват пред лицето на предизвикателствата. Също така тя е майстор на адаптирането, нейното оцеляване винаги е под въпрос във враждебната среда на сериала и тя е култивирала способността да се променя спрямо обстановката и да извлича максималната полза от обстоятелствата, независимо дали те са в нейна полза или не. Тази черта е особено важна за мен – да успееш да се адаптираш към изменящата се среда. Оцеляване по Дарвин, така да се каже.– Благодарение на „Игра на тронове“ Вие сте участвали в някои от най-натуралистичните сцени на сексуално насилие в историята на телевизията. Някои по-пуритански настроени критици и зрители дори заявиха, че според тях тези кадри били твърде крайни. Какво е Вашето мнение?– Не бих казал, че са крайни. Нямам проблеми със секса и насилието на екрана. Тези неща са се случвали чест в Средновековието, което е послужило за вдъхновение на „Игра на тронове“. Авторите на сериала се придържат към съдържанието на книгата и нямат намерение да олекотяват материала или да странят от силните и остри образи. Картинката не е много хубава, но е интересна. Сериалът рисува едни реалистичен свят от миналото плюс малко дракони.Щеше да е направо несправедливо да решим, че няма да показваме по-крайните сцени и да се правим, че тези неща не са се случвали. Реакцията на публиката към съдържанието на отделните епизоди е силна и аз се радвам, че ние участваме в един важен обществен дебат. Всъщност аз дори се запалих по активизма и дори се записах да помагам на една организация, която се занимава с правата на жени от държави, в които изнасилването се смята за вина на жената и жертвите на сексуално насилие са изолирани от обществото. Идеята е да помогнем на тези жени да си стъпят на краката и да могат да се върнат обратно в обществото.Аз се опитвам да бъда част от тяхното усилие да живеят нормален живот. Сериалът също може да е от полза. Тези неще не бива да са табу.– Санса преживя толкова много в последните сезони. Дали не е време да започне да си отмъщава?– Обещавам, че Санса ще бъде страшно силна този сезон. Ще проявява по-малко емпатия към другите образи, ще бъде по-индивидуалистично настроена и ще прави това, което иска. Независимо дали това ще я приближи към мрака. Със сигурност това ще е вълнуващ сезон за персонажа.– Ще бъде ли Санса добър владетел на Севера?– Тя се чувства предадена и изоставена. Несъмнено тук е намесен и елементът на завистта. Тя смята, че заслужава кралските лаври. И мисли, че е несправедливо да не я признават.– Какво ще Ви липсва най-много от снимките в Белфаст?– О, Господи, онази нощ си мислех точно за това и емоциите нахлуха в съзнанието ми. Със сигурност ще ми липсва акцентът на местните. Обожавам ирландския акцент. Отделно ще ми бъде мъчно за целия екип в Белфаст. Знам, че звучи изтъркано, но ние станахме като семейство. А и шопингът, разбира се.– Помните ли деня, в който получихте ролята в „Игра на тронове“?– Да, разбира се. Мейси Уилиямс и аз бяхме заедно и се зарекохме, че ще получим ролите, за които кандидатствахме.– Мислите ли вече как ще продължите кариерата си след края на сериала?– Да, вече сериозно мисля за това. Дори започвам да се паникьосвам какво ще стане. След края на „Игра на тронове“ няма да имам гарантирана работа. Изпълнена съм с несигурност, притеснявам се. Но същото така знам, че бих си взела и малко почивка от актьорската игра. Така че, незнам какво предстои и живея ден за ден.– „Игра на тронове“ Ви направи световно разпознаваема, едва ли ще бъде трудно да намерите роли…– Вярно е. Няма друг сериал, който да предоставя такава платформа. Много режисьори и продуценти го гледат и обожават.– Какво е отношението Ви към модния свят. Редят ли се дизайнерите на опашка, за да Ви шият рокли?– Не бих казала, че се редят на опашка. Но аз си имам доста добър личен стилист. Тя е опитна мацка и знае как да ме облече, така че да привлека вниманието. Но това е за събития, премиери, светски ангажименти. В ежедневието си изобщо не съм претенциозна и нося всякакви боклуци, ако трябва да съм честна. Нищо модно, нищо лъскаво и скъпо.", "date": "2017.07.16", "title": " Софи Търнър: Нямам проблеми със секса и насилието на екрана\t\t\t"}
{"url": "https://trud.bg/%d0%b8%d0%b7%d0%b1%d1%8f%d0%b3%d0%b0%d0%bb%d0%b8%d1%8f%d1%82-%d0%be%d1%82-%d1%81%d0%bb%d0%b5%d0%b4%d1%81%d1%82%d0%b2%d0%b5%d0%bd%d0%b8%d1%8f-%d0%b0%d1%80%d0%b5%d1%81%d1%82-%d0%b2-%d1%82%d1%8a%d1%80/", "text": "Дързък рецидивист, който успял да се  от следствения арест във Велико Търново вече цяла седмица е търсен под дърво и камък, но засега от него няма и следа. Това потвърди пред „Труд” наблюдаващия разследването прокурор от Районната прокуратура в болярския град Красимир Стайков. „Никой не ми е докладвал, че е заловен. Все още беглецът се издирва”, каза Стайков.В петък от Областната дирекция на МВР в старата столица обявиха публично, че се търси Найден Николаев Данаилов на 39 г. от село Раданово, Община Полски Тръмбеш. На 9 юли  той е избягал от Следствения арест в областния град, където е бил приведен на 21 юни, във връзка с извършено от него тежко криминално престъпление.Беглецът е висок около 170 см., със слабо телосложение, гъста, права, черна коса и кафяви очи. Има татуировки на гърба и раменете.Полицейските служители от старата столица апелират към гражданите, които имат информация за местонахождението на издирвания да сигнализират на тел. 112, 062/ 662 234 или в най-близкото управление на МВР. Анонимността им ще бъде гарантирана.Арестантът Найден Данаилов с прякор Папора бил толкова слаб, че успял да се измъкне от килията като се проврял между вертикалните пръчки на металната врата. Той бил задържан заради множество кражби и грабежи. След като видели, че килията е празна, надзирателите били удивени как Папора се е проврял през тясната пролука без дори решетката е разпъната. Заради това на издирвания вече му излязъл прякор „Худини“.Според друга версия пък охраната била заспала, а килията била оставена отключена и задържаният се измъкнал безпрепятствено. „В момента се води разследване по чия вина е допуснато бягство на арестант и ще има наказани гардове.Разпоредена е и вътрешна проверка. Незнайно как, но задържаният е излязъл през решетките на ареста”, допълни прокурор Стайков.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.16", "title": " Избягалият от следствения арест в Търново рецидивист Папора от седмица е в неизвестност"}
{"url": "https://trud.bg/%d0%b2%d1%82%d1%83-%d0%bf%d0%be%d1%81%d0%b5%d1%82%d0%b8-%d0%b4%d0%be%d0%b3%d0%be%d0%b2%d0%be%d1%80-%d0%b7%d0%b0-%d1%81%d1%8a%d1%82%d1%80%d1%83%d0%b4%d0%bd%d0%b8%d1%87%d0%b5%d1%81%d1%82%d0%b2%d0%be/", "text": "Делегация на Великотърновския университет „Св. Св. Кирил и Методий“, включваща двамата зам.-ректори чл.-кор. Стоян Буров и доц. Димитър Димитров, проф. Милко Палангурски – началник на отдел „Научноизследователска и художественотворческа дейност“, и проф. Даниела Тасевска – декан на Философския факултет, посети Международния славянски университет „Г. Р. Державин“ в гр. Свети Николе, Македония.Бяха проведени срещи с ръководството на университета и беше окончателно подписан анексът към договора за сътрудничество между двата университета. Договорът и анексът към него предвиждат обмен на студенти и преподаватели, провеждането на съвместни научни и културни инициативи, размяна на информация и литература.Великотърновският университет ще приема за обучение по своите магистърски и докторски програми кандидатите, предложени от Международния славянски университет, с предимство и при облекчени условия. За координатори бяха избрани от македонска страна – проф. д-р Александър Илиевски – декан на Юридическия факултет, а от българска страна – проф. д-р Даниела Тасевска – декан на Философския факултет.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.16", "title": " ВТУ посети договор за сътрудничество със славянски университет „Г. Р. Державин“ в Македония"}
{"url": "https://trud.bg/%d1%8e%d0%bd%d0%ba%d0%b5%d1%80-%d1%82%d1%83%d1%80%d1%86%d0%b8%d1%8f-%d0%b4%d0%b0-%d0%b7%d0%b0%d1%87%d0%b8%d1%82%d0%b0-%d0%b4%d0%b5%d0%bc%d0%be%d0%ba%d1%80%d0%b0%d1%82%d0%b8%d1%87%d0%b5%d1%81%d0%ba/", "text": "Председателят на Европейската комисия Жан- Клод Юнкер прикани днес Турция да зачита демократическите ценности, ако желае някой ден да стане членка на ЕС, предаде Франс прес. Агенцията припомня, че предния ден турският президент се произнесе много сурово за пучистите.„Година след опита за пуч Европа все още протяга ръка“ на Турция, пише Жан-Клод Юнкер в статия, публикувана в неделния брой на германския в. „Билд“. Преговорите за влизане на Турция в ЕС вече от години са в мъртва точка, пояснява АФП.В замяна обаче е необходимо „Турция ясно да демонстрира воля да бъде европейска държава и решително да вземе присърце основните европейски ценности“, добавя Юнкер, чиито служби са натоварени да преговарят с Турция за членство.„Един Съюз на правата на човека, свободата на печата и правовата държава е несъвместим примерно с поставяне под стража в изолация за месеци на журналисти, без да им се повдигат обвинения“, добавя председателят на ЕК – по-специално във връзка със случая на Дениз Юджел, журналист с германско и турско гражданство, обвиняван от Анкара, че подкрепял „тероризма“.Юджел – кореспондент на германския в. „Велт“, не е обвинен официално, посочва ТАСС. Юнкер споменава и дискусиите за връщане на смъртното наказание в Турция. Ако това стане, вратата към членство в ЕС „ще бъде окончателно хлопната“, се казва в статията.Вчера турският президент Реджеп Тайип Ердоган отбеляза първата годишнина от осуетения опит за държавен преврат на 15 юли м. г., като обеща „да откъсне главите на предателите“, напомня АФП. Ердоган увери, че ще възстанови смъртното наказание в Турция, ако парламентът приеме такъв закон.време на неуспешния пуч загинаха 249 души, освен заговорниците, а над 2000 бяха ранени. Турските власти задържаха над 100 000 души, заподозрени, че поддържат връзки с проповедника Фетхуллах Гюлен, смятан от Анкара за основен организатор на опита за преврат. Близо 60 000 от тях по-късно бяха освободени, но повече от 50 000 все още са под полицейски надзор, допълва ТАСС.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.16", "title": " Юнкер: Турция да зачита демократичните ценности, ако желае да стане членка на ЕС"}
{"url": "https://trud.bg/43-%d0%b3%d0%be%d0%b4%d0%b8%d1%88%d0%b5%d0%bd-%d0%b2%d0%be%d0%b5%d0%bd%d0%b5%d0%bd-%d0%bf%d0%be%d1%87%d0%b8%d0%bd%d0%b0-%d0%be%d1%82-%d0%b8%d0%bd%d1%84%d0%b0%d1%80%d0%ba%d1%82-%d1%80%d0%b0%d0%b7/", "text": "43-годишен военнослужещ издъхна в дома си в благоевградския квартал „Еленово“. Смъртта му обаче стана повод да се започне разследване дали е била адекватна реакцията на дежурен лекар от Спешното отделение в града.Трагичният инцидент  станал в събота, само няколко часа след като мъжът се почуствал зле и сам отишъл в Спешно отделение за помощ.Там му направили кардиограма, казали му, че е добре и нищо му няма и го отпратили. Само два часа по-късно мъжът починал в дома си.43-годишният военен е подп.Пламен Пацов, зам. -командир на военното поделение в Благоевград.Близките му са в шок. Те настояват за аутопсия и разследване за реакцията на спешните медици. От болницата започват проверка по случая.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.16", "title": " 43-годишен военен почина от инфаркт, разследват реакцията на спешен лекар"}
{"url": "https://trud.bg/%d1%82%d1%80%d0%b8-%d0%b4%d0%b5%d1%82%d1%81%d0%ba%d0%b8-%d0%b8-%d1%81%d0%bf%d0%be%d1%80%d1%82%d0%bd%d0%b0-%d0%bf%d0%bb%d0%be%d1%89%d0%b0%d0%b4%d0%ba%d0%b0-%d0%be%d1%82%d0%ba%d1%80%d0%b8-%d0%ba%d0%bc/", "text": "Три детски и спортна площадки изгради Община Търговище в кв. Въбел. Придобивките бяха открити от кмета д-р Дарин Димитров, който лично следеше преди това за качественото и своевременно изпълнение на обектите.Кътовете за игра  са в детската градина и до читалищната сграда, където достъп ще имат всички малчугани от квартала. Там площадката е обособена на две зони, които разполагат с различни съоръжения, според възрастовите групи на децата. В близост е и комбинираният фитнес уред, който може да се използва от няколко спортуващи едновременно.Обектите бяха изпълнени след искане на жителите на квартала да се направят нови зони за игра за малките жители на района. Техен съкварталец пък се погрижи цялата нова зона да бъде поставена под видеонаблюдение, за да бъдат опазени съораженията от вандали. Освен камера, която ще работи и в тъмната част на деня, там има мощни прожектори, които осветяват терените.Общо 17 детски площадки, включително и по селата, изгражда тази година Община Търговище. Изпълнител е предприятие „Флора“. Инвестицията от местния бюджет е за 250 000 лв.Миналата година бяха направени други 19 площадки.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.16", "title": " Три детски и спортна площадка откри кметът на Търговище"}
{"url": "https://trud.bg/%d0%bc%d0%b0%d0%ba%d1%80%d0%be%d0%bd-%d0%b8-%d0%bd%d0%b5%d1%82%d0%b0%d0%bd%d1%8f%d1%85%d1%83-%d0%bf%d1%80%d0%b8%d1%81%d1%8a%d1%81%d1%82%d0%b2%d0%b0%d1%85%d0%b0-%d0%bd%d0%b0-%d1%86%d0%b5%d1%80%d0%b5/", "text": "В неделя френският президент Еманюел Макрон и израелският министър-председател Бенямин Нетаняху присъстваха на церемония по повод 75 г. от депортирането на френските евреи по време на Холокоста, предава Само за два дни, на 16 и 17 юли 1942г., френската полиция е арестувала 13 хил. евреи, включително хиляди деца. Те са били задържани в продължение на четири дни при ужасни условия, преди да бъдат депортирани в Аушвиц. По-малко от сто от арестуваните са оцелели след Холокоста.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.16", "title": " Макрон и Нетаняху присъстваха на церемония по повод 75 г. от депортирането на френските евреи по време на Холокоста"}
{"url": "https://trud.bg/%d0%b8%d0%bd%d0%b2%d0%b5%d1%81%d1%82%d0%b8%d1%86%d0%b8%d0%be%d0%bd%d0%bd%d0%b8-%d0%b4%d0%b8%d0%b0%d0%bc%d0%b0%d0%bd%d1%82%d0%b8-%d0%b7%d0%b0%d0%bb%d1%8f%d1%85%d0%b0-%d0%b7%d0%b0%d0%bb%d0%be%d0%b6/", "text": "След като преди три седмици, инвестиционен диамант от години за първи път се появи във витрината на заложна къща в Бургас, в момента оказионите в града са заляти от скъпоценни камъни, предаде „„.Само в една от заложните къщи за продан с 20 процента отстъпка се предлагат 16 инвестиционни диаманта. Най-евтиният е 599 лева. Той е 0.55 карата, представлява кръгъл брилянт, с много добра симетрия и полировка. Има и сертификат от Diamond & Gem Laboratories of America. Най-скъпо- за 25 999 лева се предлага жълто-зелен диамант от 4.03 карата. Той е сертифициран от IGL International Gemological Laboratory – световно призната лаборатория от специалисти гемологисти, които са изследвали пропорциите на диаманта  шлифовка-идеална, много добра симетрия и полировка. Брилянтът е с лазерно инкрустиран сериен номер върху камъка за 100% автентичност. Останалите скъпоценни камъни са на цена между 1000 и 4 350 лева в зависимост от каратите. Всички са с необходимите документи, които удостоверяват, че са истински.Специалисти определят диамантите като повече от украшение. И допълват, че са универсална инвестиция, сигурна защита срещу инфлация и най-компактната форма за съхранение на богатството. Освен това през годините цената им се покачва, а перспективите е тенденцията да се запази. Има и друго предимство- за разлика от недвижимите имоти, покупката на скъпоценен камък не се обявява в публичните регистри, не се облага с данък и не изисква поддръжка.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.16", "title": " Инвестиционни диаманти заляха заложните къщи в Бургас\t\t\t"}
{"url": "https://trud.bg/15-%d0%bd%d0%b5%d0%bb%d0%b5%d0%b3%d0%b0%d0%bb%d0%bd%d0%b8-%d0%bc%d0%b8%d0%b3%d1%80%d0%b0%d0%bd%d1%82%d0%b8-%d1%81%d0%b0-%d0%b7%d0%b0%d0%b4%d1%8a%d1%80%d0%b6%d0%b0%d0%bd%d0%b8-%d0%b2-%d1%80%d0%b0%d0%b9/", "text": "Тази сутрин в 8.00 часа, от района на Свиленград (до 311 –та гранична пирамида) на телефон 112 е подаден сигнал за опит за преминаване на държавната граница. На място са изпратени гранични патрули, които установяват 15 нелегални мигранти на наша територия – 7 деца, 4-ма мъже, 4 жени. Това съобщиха от пресцентъра на МВРТе заявили, че са граждани на Сирия. Образувано е досъдебно производство и продължава работата за изясняване на обстоятелствата по случая. Сигналът за преминаването на групата е подаден от народния представител от БСП Елена Йончева, която е била на мястото с бивш служител на МВР.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.16", "title": " 15 нелегални мигранти са задържани в района на ГПУ-Свиленград"}
{"url": "https://trud.bg/%d0%ba%d1%83%d0%b7%d0%bc%d0%b0%d0%bd-%d0%b8%d0%bb%d0%b8%d0%b5%d0%b2-%d1%82%d0%b0%d0%bb%d0%b0%d0%bd%d1%82%d1%8a%d1%82-%d1%81-%d0%bc%d0%bd%d0%be%d0%b3%d0%be-%d0%bb%d0%b8%d1%86%d0%b0-on-air/", "text": "Авторът на едни от най-четените анализи в “Труд”, Кузман Илиев, е явление сред младото поколение журналисти. Има многостранни интереси – от политика и икономика, през философия, до литература, а убедителните му изяви на различни медийни платформи разкриват повече от един талант. Широката публика го познава от ТВ екрана. Водещ е на вечерната публицистика в Bulgaria ON AIR, а в бизнес канала Bloomberg TV Bulgaria има авторско предаване (заедно с Владимир Сиркаров). Коментарна рубрика в Bloomberg TV предизвиква бурни дискусии в социалните мрежи. Неслучайно за анализ по външнополитически и икономически теми все по-често го търсят и другите големи телевизии. Виждаме го и като участник в публични дебати и лекции, участвал е в конференцията TED. А четящата публика, която следи задълбочените му анализи във вестник “Труд” за проблемите в Близкия Изток, САЩ и Европа, бързо се разраства.Интересът на Кузман към процесите, които местят пластовете на света, датира още от студентските години, когато прави магистратура по публичен мениджмънт в университета IEP в Тулуза, Франция.Категоричен е, че българските медии не отделят достатъчно място на външнополитическите новини и анализи.“Свидетели сме на сериозен интелектуален и геополитически провинционализъм. Разбирането, което се налага масово в медиите, а и в учебните заведения, които преподават журналистика, е, че хората се интересуват основно от вътрешните проблеми в страната. Това донякъде е така, но е знак за липса на културни натрупвания и познания, освен това е абдикация от теми, които са в пъти по-определящи от това кой политик какво заяждане е направил в парламента”, коментира той, като посочва за пример случаите, в които свободите и правата на хората в една страна страдат заради военна експанзия на други държави. “В днешния глобален контекст това засяга всички и обикновено означава, че има условия за най-страшната от икономическа и социална гледна точка заплаха – война”, допълва водещият.В телевизионните си коментари и публикации Кузман Илиев не се страхува да заема “непопулярни” позиции. В разгара на медийната война срещу Тръмп, например, той обясни защо новоизбраният президент е по-малкото зло за света, открито предупреждава и за може би неизбежната трета световна война в Близкия Изток. Много цени обратната връзка от публиката. Не смята, че има маловажен зрител или читател, затова винаги се включва в разгорещените дискусии, които анализите му предизвикват.Писането му е страст и независимо от тежкия си работен график, сяда на компютъра винаги, когато има какво да каже – най-често по темите геополитика, политическа философия, икономика, финанси. И докато този свой талант той развива сам, таланта му за телевизия открива Милен Цветков преди … години, след като вижда негово участие в кабелна телевизия по студентска тема. Именно по време на работата си с именития водещ Кузман вижда пресечната точка между телевизията и една от областите, които силно го вълнуват – икономиката. Още преди да завършат НБУ, с Влади Сиркаров започват да обмислят концепции за предаване. Виждат в Bulgaria ON AIR /тогава икономическа ТВ/ чудесна платформа за достъпно и атрактивно представена икономическа тематика, която реално ще е от полза за хората. “Спестявания, доходи, стандарт, възможности и свободи – залозите са твърде големи. Да не се интересува от тези процеси човек, е като да не се интересува от здравето си”, казва той (ядосан, че много хора все още не го разбират). Дебютът му в Bulgaria ON AIR е при самия старт на телевизията, с 15-минутна рубрика за финансови пазари. Не след дълго стартира и общото им предаване със Сиркаров Boom & Bust (вече по Bloomberg TV Bulgaria). Междувременно Кузман не спира да наблюдава как работят медиите по света, гледа купища американски, френски и английски предавания за политика и икономика, следи редовно аналитични сайтове и други подбрани източници. Наблюдава работата и на водещите, които много уважава – Ивайло Лаков, Слави Трифонов, Кеворк Кеворкян и разбира се, Милен Цветков.Ръководството на телевизията бързо вижда потенциала на Кузман и малко след смяната на профила на Bulgaria ON AIR на политематичен, той става лице на централното коментарно студио Денят ON AIR след вечерните новини (редува се със Сиркаров). Към това предизвикателство го привлича най-вече жанрът анализ.“Той е ключов с възможността да се тестват аргументите на онези, които защитават и прокарват политиките, нагледно и в реално време. В него се крие добавената стойност, сложните вериги на обещания-действия-последствия, които могат да бъдат разплетени още в началото. Анализът е форма на съвременна агора, на пряка демокрация, поне в процеса на обсъждане”, коментира той.В професията си Кузман е изпадал и в куриозни моменти, които са неизбежни за живия ефир. Eкранното му присъствие и в двете телевизии от групата Инвестор.БГ – Bulgaria ON AIR и Bloomberg TV Bulgaria – създава и забавни ситуации. В един напълно обикновен ден с поредния сериозен ефир, в който се разискват важните теми от деня, студиото на Денят ON AIR е “оживено” от объркан гост. В очакване на поредния си събеседник, потънал в сериозни въпроси, Кузман с изненада вижда, че в студиото му е дошъл друг човек. Гостът, очевидно пристигнал в последния момент, го разпознал като “правилния” водещ. Оказва се, че е трябвало да влезе в ефира на Bloomberg TV Bulgaria. Уловката е, че двете телевизии са в две съседни сгради с общ вход. Кузман отиграва ситуацията почти хладнокръвно, дори насочва госта към правилното студио, но с тази случка и до днес се шегуват в екипа… и имат едно наум.Дали заради телевизионния си талант или непрекъснатото четене и трупане на знания, Кузман е и много добър лектор. Събира вниманието на младата аудитория на различни образователни събития и инициативи. Познават го студентите в НБУ, Американския университет и много други. Търсен участник е в различни бизнес конференции и дискусии, неведнъж е представял и нови книги за политическа и икономическа философия.За да успява в наситения график, разчита на старание, дисциплина и постоянство. “Режимът ми е като на професионален спортист и ако някой мисли, че е просто говорилня – да заповяда и да опита”.Колегите му подсказват, че тук помага и страстта, с която се хвърля във всяко ново начинание. Въпреки всичко, когато дойде време за почивка, той е човек на живота. Обича киното, пътешествията, тренира активно крос-фит и нетрадиционния за българските ширини спорт скуош. Забавленията и контактите – с правилните хора – са много важна съставка от рецептата му за щастие.", "date": "2017.07.16", "title": " Кузман Илиев – талантът с много лица ON AIR\t\t\t"}
{"url": "https://trud.bg/%d1%80%d0%b5%d0%ba%d0%be%d1%80%d0%b4%d0%b5%d0%bd-%d0%b1%d1%80%d0%be%d0%b9-%d1%83%d1%87%d0%b0%d1%81%d1%82%d0%bd%d0%b8%d1%86%d0%b8-%d0%b2-%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%bd%d0%b8/", "text": "Рекорден брой участници – над 260 души, се включиха в 23-ото издание на националния поход „По стъпките на Апостола”, посветен на 180-годишнината от рождението на Васил Левски. Походниците са разделени в 12 групи, които ще се движат по седем лъча с различна трудност на прехода през Стара планина от Плевен до Карлово. С единия от лъчовете тръгнаха три поколения от една фамилия – баба и дядо заедно със своите деца и внуци. Участниците в похода”По стъпките на Апостола” ще носят отличителни тениски по време на тържествата в Карлово на 18 юли, които ще приключат с митинг-заря от 21 часа на площад „Васил Левски”.Честванията по случай 180-годишнина от рождението на най-великия българин започнаха в Карлово още от 1 юли, като едно от най-паметните събития бе премиерата на книгата „180 причини да се гордеем, че сме карловци”. Тя е дело на учениците от клубовете „Мултимедийна работилница” и „Краезнание” при Средно училище „Христо Проданов”. Проучването и събирането на информация за видни карловци, допринесли за прославата на града и страната, дарители, събития и факти от учениците и техните ръководители Милена Николова и Яна Минева, продължило близо година. „Книгата е знак, че вие сте ревностни пазители на националните ни традиции, на българщината”, написа в поздравителен адрес до авторите на книгата „180 причини да се гордеем, че сме карловци” депутатката от коалиция „БСП за България” в 44-ото Народно събрание Веска Ненчева, която е бивша преподавателка в СУ „Христо Проданов” в родния си град. Веска Ненчева направи съпричастни към инициативата и колегите си от парламентарната група на левицата, които закупиха 100 диска, отразяващи важните дати и събития от живота на Апостола на свободата.Депутати от ПП ГЕРБ и БСП от 13-и МИР Пазарджик област пък съвместно търсят 5000 лв. за издигането на първия паметник на Васил Левски в Пещера, чието официално откриване вече е насрочено за 21 юли от 18.30 часа в парка пред Районния съд в родопския град. До момента са събрани 22 000 лв., като народната представителка от ГЕРБ Десислава Костадинова дари 2000 лв. Изработването на паметника бе възложено на скулптора Спас Киричев с договор, подписан от кмета на Община Пещера Николай Зайчев.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.16", "title": " Рекорден брой участници в националния поход „По стъпките на Апостола”\t\t\t"}
{"url": "https://trud.bg/%d0%b5%d1%81%d1%82%d0%be%d0%bd%d0%b8%d1%8f-%d0%be%d1%82%d0%b2%d0%b0%d1%80%d1%8f-%d0%bf%d1%8a%d1%80%d0%b2%d0%be%d1%82%d0%be-%d0%b2-%d1%81%d0%b2%d0%b5%d1%82%d0%b0-%d0%bf%d0%be%d1%81%d0%be%d0%bb%d1%81/", "text": "Напредналата в кибер сферата Естония прави поредна крачка в глобалните технологии с откриването на първото в света посолство с виртуални данни в Люксембург в началото на идната година. Силно защитеният сървър ще съдържа важни данни за електронното правителство на малката балтийска държава, а НАТО и членовете на Еврозоната ще имат достъп до тях дори ако националните системи се сринат, предаде БГНЕС.„Сигурността на данните и кибер сигурността са ключови от гледна точка на доверието на хората и на функционирането на службите”, каза естонския премиер Юри Ратас миналия месец. „Това е и важна част от т. нар. всекидневна дигитална хигиена във все по-дигитализираните общества”, посочи министър-председателят.Ратас направи изявление след като подписа споразумение с люксембургския си колега Ксавие Бетел естонските данни да се съхраняват на територията на Люксембург. „Това е първото посолство за съхраняване на данни в света”, каза Ратас, чиято малка държава с население от само 1,3 млн. е наричана вече и Е-стония, защото е първопроходец в новите технологии. След пет десетилетия съветско управление, завършило през 1991, Естония реши да възприеме високите технологии колкото се може по-бързо и все още изпреварва други членове на ЕС, към който се присъедини през 2004.Една от най-електронизираните държави в света, Естония направи повечето обществени услуги достъпни по електронен път чрез специален държавен портал и дори стана пионер в електронното гласуване през 2005. В столицата Талин е седалището на центъра на НАТО за кибер защита, където специалисти по обработка на данни от цяла Европа и САЩ работят за защита на информационните мрежи на 29-те членове на алианса. Естония има горчив опит в тази област: политически натоварен спор с съветския й господар Москва от 2007 беше белязан с яростна кибер атака, за която се смята, че е извършена от руски хакери, въпреки че Кремъл отрече всякаква намеса. Атаката продължи две седмици и извади от строя десетки сайтове, включително тези на парламента, на банки, министерства, вестници и радио и телевизионни станции.Година по-късно беше създаден центърът на НАТО по кибер сигурност в Талин. Работата по използването на международни доставчици, за да се гарантира сигурността на електронните данни на Естония, започна през 2014, когато страната се присъедини към Майкрософт в опит да поддържа свой държавен вестник чрез облак. Посолството за данни в Люксембург ще съхранява най-вече информация за данъци, поземлена собственост, бизнес, документи за самоличност, законова база и преброяване на населението. „Главната цел на посолството е да гарантира дигиталната приемственост на страната: капацитетът да се задействат системите при необходимост и извличане на данни от външно съхранявани версии”, каза Емили Тоомела – говорителка на министерството на икономиката и комуникациите.„За да го постигне, Естония се нуждае от допълнителни сървърни ресурси, които да са изцяло под естонски контрол, това означава, че те трябва да са обект на същите клаузи както и материалните посолства на Естония, но ще бъдат извън страната”, каза Тоомела. Във виртуалното посолство в Люксембург няма на има служители на място, то няма да има и пряка връзка с посолството на Естония в Брюксел. „Избрахме Люксембург, защото разполага със сертифицирани държавни центрове за данни с висока степен на сигурност Tier 4, с каквито Естония не разполага и защото Люксембург е готова да гарантира дипломатическите привилегии на естонските данни и инфосистеми”, подчерта говорителката.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.16", "title": " Естония отваря първото в света посолство с виртуални данни"}
{"url": "https://trud.bg/%d0%bd%d0%b5%d0%bf%d0%be%d0%b7%d0%bd%d0%b0%d1%82%d0%b8%d1%8f%d1%82-%d0%b5%d0%bb%d0%b8%d0%bd-%d0%bf%d0%b5%d0%bb%d0%b8%d0%bd/", "text": "Не се отнася само до Елин Пелин, а и за всеки голям писател. Колкото повече мислим, че го познаваме, че сме стигнали същината му, толкова повече разбираме, че кръжим около ядрото й и зад поредната очевидна “видимост” се крие още загадъчност. А Елин Пелин )1877-1949 г.) е сред най-тълкуваните, божем най-приближаваните до нас автори. И то не само с епидермални ключове, каквито са “писател на селото”, “изобличител”, “описател )или летописец) на разпада на родовата задруга”, “певец на селската неволя”, “разказвач на анекдоти”. Но и със сериозни изследвания за поетиката и за психологическата дълбочина на разказите и образите на Елин Пелин, тласък на които дава книгата на Искра Панова “Вазов, Елин Пелин, Йовков. Майстори на разказа”.Имам грехове към писателя, които уж обосновавах с неведнъж изречени негови признания, че не му достигала воля. Та думите ми, замислени като болка за неосъществени замисли и нереализиран потенциал, зазвучаха като упрек към големия разказвач. За 30-годишните му безплодни усилия да направи от повестта “Нечиста сила” роман, а и да напише роман; за дългите периоди на неписане или на създаване на творби, по-ниски от ранга му. Припомнях и как издателят му Христо Хаджиев след дълго чакане на обещани )явно замислени) още няколко разказа за сборника “Под манастирската лоза” отпечатва първоначално предоставения ръкопис. Предоверих се на безпощадната критичност на писателя към себе си. И разбрах, че истинността на всякакви щрихи от автопортрета на всеки автор трябва да измерваме и с обичайно високите лични критерии.Елин Пелин въпреки неосъществените си замисли и неголямо по обем дело за половин век писателство е оставил разнообразно творчество. На което е отсъдено необозримо дълголетие. Всъщност, първата характеристика е валидна за всичките ни големи писатели. И идва от Стефан Цвайг в диалог с български писател. Големият романист първо се е смаял, а след туй се е поклонил, като разбрал, че всички пишещи у нас правят литература като хоби. И винаги имат друга професия или работа да ги изхранва.Недовършил гимназия, дебютирал с разказ на 18 години, придобил псевдонима си Елин Пелин на 20 години, на 21-22 години Димитър Иванов написва първите си шедьоври. Макар да създава и хумористични и детски творби, в първото десетилетие от творчеството си писателят е подвластен на разказа. Както и разказът му е подвластен. Когато Елин Пелин навлиза в белетристиката, този жанр у нас само за две десетилетия е съумял да стане водещ в литературата ни благодарение на майстори като Ив. Вазов, Т. Влайков, Ал. Константинов, Мих. Георгиев, Ант. Страшимиров. Но и в такава конкурентна среда и въпреки постоянното му неглижиране от авторитетното списание “Мисъл”, налагащо фаворита си в белетристиката П. Ю. Тодоров, Пелинко заслужено става в прозата това, което е Яворов е в поезията – всеобщ любимец и всепризнат първомайстор. Обясненията за тази доминация са не едно и две: съвършеното водене на повествованието; актуалността и значимостта на проблематиката; ранното му бунтарство, което сетне ще се стапя и ще преминава в ирония, скептицизъм и присмех; тематичният комплимент )непреднамерен!) към най-влиятелната четяща аудитория у нас – учителството, чиито представители неведнъж са герои на разказите му.Спечелената тогава читателска любов няма да секне и тогава, когато Елин Пелин е в криза или пък не създава нови шедьоври.Особеност на неговия разказ е и важността на сюжета, съотнесен към основното в личноста-герой. Чехов казва, че животът на всеки човек е сюжет за малък разказ. Това не е определение нито за разказа, нито за човека. Но е напомняне, че колкото и да е богата една биография, тя, видяна в същностни измерения, е сюжет за малък разказ. А отнесена към жанра, Чеховата концепция повелява авторът да открива главното у героя и върху него да построи разказа. Елин Пелин обикновено изчерпва същностното, представителното, доминиращото – винаги или в определен период, за своя герой. И това си неафиширано верую писателят неотклонно следва, оставяйки героите си да възпрепятстват властта (“Андрешко”, “Напаст божия” и др.), да станат убийци (“Престъпление” и др.), да умрат (“Спасова могила” и др.). Така Елин Пелин при всичката му ведрост и смях се оказва сред жестоките реалисти на литературата ни.В края на творческата си младост, венчана с два забележителни тома “Разкази” )1904 г. и 1911 г.), писателят създава повестта “Гераците” (1911 г.). И до днес нейният прочит е исторически конюнктурен – разлагало се старото патриархално село. Опровержението на подобна теза е сборникът разкази “Ако можеха да говорят” на Йордан Йовков. В мястото на действието – чифлика, процъфтява хармонията и всички други прелести на родовата задружност. И тъй като “Ако можеха да говорят” (1936 г.) е писана 25 години след “Гераците”, излиза, че за това време патриархалното село е успяло да възкръсне.Ранният Елин Пелин само понякога стига до глобални обобщения за българина и за българския живот. Освен в “Гераците” го е постигнал и в “Нане Стоичковата върба”, която обобщава често присъщото ни тържество на необузданата емоция и злост над разума и интереса.. Зрелият белетрист (най-вече в сборниците “Черни рози” и “Аз, ти, той”) открива ред странности недостойнства в българския характер и живот, валидни и днес. Може би затова ние избягваме този Елин Пелин от 30-те години, от които си “спомняме” най-вече “Ян Бибиян” и “Ян Бибиян на Луната”. Така бягаме от разгадаването на автора. Който и без това, като всеки голям писател, трудно ни допуска докрай до тайните си. НощТемно, брате, темно, ете, като в катраница, нито месечинка свети, ни ясна звездица!Куче лае у полето, та си глава кине – ергени ли мома крадат или некой гине?Та нема ли кой да палне плевнико на кмето, да разпръсне това пусто темнило проклето!КалКал ужасна, кал навред, и назади, и напред, кал във градския съвет, кал и смет. Кал в София, кал до шия, кал в еврейската чаршия, в Ючбунар, в Кору Баглар, дворци, улици, площади – калта нищо не пощади!… И в Австрия, и в Сърбия, и в Русия, и в Турция – кал до шия… Запуши я! – Кал навред: и в Рачовий кабинет, в пустата му политика калта блика… Кал ще само прочетете във коя газета щете… Кал в душите, кал в сърцата, на дявола по рогата, кал в хазната!… Калове ужасни, редки, гмижат в моите подметки, кал във Гешовите сметки, кал във съвестта човешка, да признаем без болешка… Кал навред, кал и смет, кал до шия! Запуши я!…  Най-честнитеДойде новият кмет в село, посрещнаха го селяните с нови надежди и с радост, защото селото им става голяма община. Настана оживление и сладко възбуждение обзе душите. А между двамата кръчмари, които кръвно се ненавиждаха поради това, че всеки от тях бе водач на едно крилце от разцепената партия, сега се появи благородно съревнование. Въпросът беше кой да привлече новия кмет. За целта, тайно един от други, те доставиха по една бъчва хубаво винце, по една дамаджанка кюстендилска сливовица, почистиха кръчмите, свалиха от стените партийните календари и почнаха да пущат привлекателни интриги. Добре, но новият кмет излезе въздържател. Освен това забрани на въздържателите в общината да влизат в кръчмите, за да не действуват по тоя начин развращающе на духовете. Отчаяни, кръчмарите насипаха вода във виното и всичко тръгна тъй, както си беше досега. Кметът обаче не забрави да направи посещение на добрите кръчмари. Най-напред кметът отиде при бае Иван, който в няколко деня тъй беше се преобразил, че дори и фирмата на кръчмата беше променил. Звучното име “Света цепеница” беше заличено и върху него с бяла боя бе написано “Братско съгласие”. – Бае Иване – рече кметът, – дойдох да си поговорим. Ти, каже, толко и толко години си кръчмар, толко и толко години си кметувал, вярвам, че добре познаваш хората в село. Посочи ми двама-трима най-честни, най-почтени, които ми са необходими за съвет и съдействие. Бае Иван се позамисли: – Как да ти кажа, господин кмете! Труден въпрос… – Защо, бе бай Иване? – А че, защо де… – Нека си говорим откровено. – А бе откровено, откровено, ама… Тука у това село всички сме честни. И аз съм честен, ако е до честност. Само че ме обвиниха като общественик. – Какъв общественик? – Злоупотребил съм уж в битността си на кмет обществени суми. И в затвора лежах… Честно си излежах три години. Партизански работи! И падежът на гражданските ми права изтече и сега съм пак правоспособен, а пък за други нека два-три дни помисля… Кметът стана и отиде у другия кръчмар, бае Стоян. Фирмата на неговата кръчма по-рано беше “Смърт на противника”, сега беше я подновил цялата. С големи букви, на голяма тенекия пишеше: “Кръчмарница “Кротост и смирение”. – Бае Стояне – рече кметът, – ида да се поразговорим. Толко и толко години си кръчмарувал, толко и толко години си кметувал, значи, познаваш добре хората от селото. Посочи ми двама-трима най-честни, най-почтени, които ми са необходими за съвет и съдействие. Бае Стоян се почеса по врата. – Честни и почтени ли! От мен по-честен и по-почтен в това село няма. Е, грешил съм, кой човек е безгрешен, но съм си изкупил греховете триждевет пъти… Две години в затвора съм лежал, но със смекчающи вината обстоятелства… Затова и една година помилване от царя получих. В пиянство го направих – фалшифицирах документи. С желание добро да направя на свой човек – партизанин близък. Нищо. Сега съм си честен. Никой нищо не може да каже за мене. Ако пък искате да ви посоча други, нека помисля два-три деня и ще ви кажа. Доволен от отговора, кметът стана и си отиде. След два-три дена той повика в общината всички селяни. Дойдоха и бае Иван, и бае Стоян. – Събрах ви – рече кметът – да ми посочите между вас четири души най-честни и най-почтени, които ми са нужни за съвет и съдействие. Изкажете се добросъвестно и посочете ми тия необходими за моята работа лица. Поразшаваха се селяните, попрокашля се някой оттук-оттам, поспогледаха се и замълчаха с наведени лави. – Моля ви се, господа, изкажете се – настоя кметът. Мълчание. – Не се стеснявайте, господа. Пак мълчание. – Кой иска думата? От страна при вратата се обади един младеж: – Да кажа аз, господин! кмете. – Кажи. – Какво да кажа, господин кмете? Кой кого може да признае за честен? Питайте ни да посочим най-големите вагабонти – да го направим отведнъж, а за най-честни – мъчна работа. Досега най-честни в селото минаваха бай Иван и бай Стоян – те ни водеха, те ни караха, за тях се биехме, за тях се трепехме. Аз предлагам тях да изберем. – Верно, верно – завикаха събраните и душите им се поотпуснаха. Бае Иван и бае Стоян бяха избрани единодушно.   ", "date": "2017.07.16", "title": " Непознатият Елин Пелин\t\t\t"}
{"url": "https://trud.bg/%d1%82%d0%b8%d1%80-%d0%b7%d0%b0%d1%81%d1%82%d0%bb%d0%b0-%d1%81-%d0%ba%d0%b0%d1%83%d1%87%d1%83%d0%ba-%d0%bf%d1%8a%d1%82-%d0%ba%d1%80%d0%b0%d0%b9-%d0%bc%d0%be%d0%bd%d1%82%d0%b0%d0%bd%d0%b0/", "text": "Катастрофа между тежкотоварен камион и трактор край Монтана засипа част от международното шосе Е 79 с каучукови стърготини. Спасители бързо са изтеглили авариралите машини и са възстановили движението, съобщиха от Областната дирекция на МВР.Транспортното произшествие е станало в събота сутринта на разклона на Е 79 край областния град за близкото село Николово. ТИР с унгарска регистрация се сблъскал със селскостопанска машина и ремаркето на камиона препречило пътя. Екип на служба „Противопожарна безопасност и защита на населението” пристигнал на мястото към 7.40 ч. и изтеглил тежкотоварния автомобил.Пожарникарите измили участъка от платното, засипан с каучукови стърготини, които камионът превозвал. Все още се изяснява каква е причината за катастрофата. Заради засиления трафик по пътищата край Монтана след пускането на Дунав мост и неспазване на ограниченията  често стават инциденти с ТИР-ове, а разбитите камиони изсипват по шосетата товарите си. През последните години жителите в района са събирали от асфалта перилни препарати, картофи, плодове и закуски.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.16", "title": " ТИР застла с каучук път край Монтана"}
{"url": "https://trud.bg/%d0%bd%d1%8f%d0%ba%d0%be%d0%bb%d0%ba%d0%be-%d1%82%d0%b5%d0%b6%d0%ba%d0%b8-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b8-%d0%b2-%d0%be%d0%b1%d1%89%d0%b8%d0%bd%d0%b0-%d0%b2%d0%b5%d0%bb/", "text": "Три тежки катастрофи станаха по обед в община Велико Търново. Има двама ранени. На билото на Прохода на републиката движението е затруднено, извършва се в едната лента. Като вероятни причини за трите инцидента от Пътна полиция посочват шофиране с несъобразена скорост по мокрите настилки, предаде .На „Хаинбоаз“ в района на Предела лек автомобил навлязъл в насрещното платно и блъснал идващата срещу него кола. Пострадал е един от пътниците с фрактура на крайник. Екип на „Пътна полиция“ регулира движението в прохода в района на катастрофата. На пътя между селата Ресен и Самоводене лек автомобил с четирима пътници, между които две деца, започва изпреварване, изпуска завоя и се преобръща в близката нива.Сериозно пострадало е 10-годишно дете с открита травма. В района на „Присовските завои“ между Велико Търново и Дебелец лек автомобил се преобърна в канавката. Движението в рисковия участък е затруднено.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.16", "title": " Няколко тежки катастрофи в община Велико Търново, има ранени"}
{"url": "https://trud.bg/16-%d0%b4%d1%83%d1%88%d0%b8-%d1%81%d0%b0-%d0%b7%d0%b0%d0%b3%d0%b8%d0%bd%d0%b0%d0%bb%d0%b8-%d0%b8-27-%d1%81%d0%b0-%d1%80%d0%b0%d0%bd%d0%b5%d0%bd%d0%b8-%d0%bf%d1%80%d0%b8-%d0%bf%d1%8a%d1%82%d0%b5%d0%bd/", "text": "В неделя 16 поклонници са загинали, а десетки други са били ранени, след като автобус е паднал в пропаст с дълбочина 45 метра в индийската част на Кашмир, предава .Причината за инцидента все още не е ясна. От полицията уточниха, че общо 27 души са пострадали, 19 от които са в критично състояние. Властите допълниха, че в района е валял дъжд и заради това пътят е бил хлъзгав.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.16", "title": " 16 души са загинали и 27 са ранени при пътен инцидент в Кашмир"}
{"url": "https://trud.bg/%d0%b0%d0%bd%d0%b3%d0%bb%d0%b8%d0%b9%d1%81%d0%ba%d0%b8-%d0%bf%d0%b8%d1%81%d0%b0%d1%82%d0%b5%d0%bb-%d0%ba%d0%b0%d0%bd%d0%b4%d0%b8%d0%b4%d0%b0%d1%82%d1%81%d1%82%d0%b2%d0%b0-%d0%b7%d0%b0-%d0%b1%d1%8a/", "text": "Английският писател Кристофър Бъкстон, който е автор на романите „Прудънс и червения барон“, „Далече от Дунава“ и др., кандидатства за българско гражданство. Бъкстон е редактор на много български книги, превеждал е стихотворения на Иван Вазов, разкази на Елин Пелин, включително „Андрешко“. Публикувал е и книга с българска класическа поезия, като всички стихове са подбрани и преведени на английски от него. За мен гласуването за Брекзит в Англия беше катастрофа. Европа дава възможност на всички нас да пътуваме, да работим където искаме, да се срещаме с други хора и култури, и това дава фантастична възможност особено за младите хора.Това е моя лична позиция. Аз съм женен за българка, децата ми /даже двете ми внучки/ са български граждани, с двойни паспорти са. След като Англия се изтегли от Европа, кандидатствах за българско гражданство, сподели пред „Труд“ Кристофър Бъкстон. Той издържал добре изпита по български, но още има проблеми да му бъде дадено българско гражданство.Само след броени дни в Бургас предстои премиерата на новата книга на писателя- „Завръщане“. Както той сам разказва, вдъхновението за нея дошло, след като чул разказа за пленничеството на един българин от френските африкански части на Източния фронт през 1916 година. Следват приключенията на този човек в престъпния свят на Марсилия и късното му завръщане при семейството му.През 70- те Кристофър Бъкстон пристига в Бургас и три години работи като преподавател в Английската гимназия. С китара и дълга коса /свири и на кавал/, той става любимец на учениците. Първата дума, която научава на български език е „няма“, а любимият му израз става „не ти трябва таралеж в гащите“. Жени се за колежката си Ани Вълканова и оттогава животът им е между Колчестър и Бургас.Първите му впечатления от България коренно се различават от сегашните. Тогава онова, което го посрещнало тук била тъмнината- в пряк и преносен смисъл. Улиците били неосветени. Сега той и съпругата му се гордеят, че живеят в Бургас, който е преобразен и красив, особено морската градина.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.16", "title": " Английски писател кандидатства за българско гражданство"}
{"url": "https://trud.bg/%d0%bc%d1%8a%d1%80%d1%82%d0%b2%d0%be-%d0%b2%d1%8a%d0%bb%d0%bd%d0%b5%d0%bd%d0%b8%d0%b5-%d0%b8-%d1%82%d1%80%d1%83%d0%bf-%d0%b2-%d0%b1%d1%83%d1%80%d0%b3%d0%b0%d1%81/", "text": "Три дни продължава мъртвото вълнение. Флагът на бургаския плаж е червен и летовниците, които влизат във водата не могат да поплуват надълбоко. Силният вятър е вдигнал вълната и подводните течения са се активизирали, обясниха плажуващи. Те не липсваха на ивицата, но плажът не бе пълен както друг уикенд.Междувременно очевидци съобщиха за мъртъв младеж в центъра на Бургас. Очевидец го видял да се свлича на земята. От полицията коментираха, че починалият е 27-годишен и вероятно се касае за нещастен случай. Версията е, че при падането ударил фатално главата си.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.16", "title": " Мъртво вълнение и труп в Бургас"}
{"url": "https://trud.bg/%d1%81%d0%b0%d0%bb%d0%b0%d1%82%d0%b0%d1%82%d0%b0-%d0%bf%d0%be-%d0%b5%d0%b2%d1%82%d0%b8%d0%bd%d0%b0-%d1%81-20/", "text": "Цената на салатата се понижи с 20% на едро в страната, показват данни на Държавната комисия по стоковите борси и тържища за предходната седмица. Доматите и краставиците от открити площи се търгуват по 1,38 лв. (-24%) и 1,30 лв. (-6,5%) за килограм на едро. Оранжерийните зеленчуци държат по-ниски цени, съответно доматите се продават по 1,17 лв./кг на едро, а краставиците струват 0,84 лв./кг, което е намаление с 20 и 16%. Килограм зеле се търгува по 0,42 лв., което е с 14,3% по-евтино, а килограм лук 0,57 лв. – с 12,3% по-ниска цена.При плодовете най-голям е сривът в цената на динята – с 33% надолу, като килограм стигна 0,40 лева или с 20 стотинки по-евтино само за седмица. Стойностите на прасковите и кайсиите също се понижават съответно с 6,5% до 1,15 лв./кг на едро и с 7% до 1,20 лв./кг на едро. Килограм банани се търгува по 2,08 лв. на борсите на едро (-2,3%), а лимоните струват 3,05 лв./кг на едро (+3.7%)Каймата поскъпва с 3,7% и се продава по 4,80 лв./кг на едро, колбасите също отчитат повишение с 1% до 4,45 лв./кг на едро. Брашното се тъгува по 0,83 лв./кг (+2,5), а цената на яйцата е без изменение – 17 стотинки за брой. Прясното мляко поскъпва с 3,2% до 1,61 лв. за литър, а киселото мляко няма промяна в цената и се търгува по 0,75 лв. за кофичка на едро.", "date": "2017.07.16", "title": " Салатата по-евтина с 20%"}
{"url": "https://trud.bg/%d1%81%d0%b8%d0%bb%d0%bd%d0%be-%d0%b2%d1%8a%d0%bb%d0%bd%d0%b5%d0%bd%d0%b8%d0%b5-%d1%81%d0%bf%d1%80%d1%8f-%d0%bf%d1%8a%d1%82%d0%b5%d1%88%d0%b5%d1%81%d1%82%d0%b2%d0%b8%d1%8f%d1%82%d0%b0-%d0%b4%d0%be/", "text": "Силно вълнение спря курсовете на катамарана до острова. В 13. 30 часа в неделя те бяха преустановени. Все пак до обед на „Света Анастасия“ имаше поредно радостно събитие- кръщене.През последните дни заради вълнението корабчето често спира да пътува между Бургас и острова. По тази причина бе отложен и концертът на Рут Колева, който ще се случи идния петък. В четвъртък пък, ден преди това, ДТ „Адриана Будевска“ ще има представление на сцената сред вълните. Сред актьорите, които ще стигнат до нея по море ще е и Асен Блатечки.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.16", "title": " Силно вълнение спря пътешествията до острова\t\t\t"}
{"url": "https://trud.bg/%d0%bd%d0%b5-%d0%b5-%d0%b8%d0%bc%d0%b0%d0%bb%d0%be-%d0%b2%d1%8a%d0%bd%d1%88%d0%bd%d0%b0-%d0%bd%d0%b0%d0%bc%d0%b5%d1%81%d0%b0-%d0%bf%d1%80%d0%b8-%d1%80%d0%b0%d0%b7%d0%b3%d0%bb%d0%b5%d0%b6%d0%b4%d0%b0/", "text": "Началникът на отбраната ген. Андрей Боцев отхвърли твърденията за външна намеса и корупция при избора на нов тип изтребител. Пред  той ги определи като „политически спекулации“: „Абсолютно съм убеден по доклади и на моите подчинени командири, че никаква външна намеса не е имало при разглеждане на офертите и крайно време е вече да се доверят на военната експертиза“.Според ген. Боцев най-големият проблем на българската армия в момента е постоянното намаляване на личния състав. Недостигът на хора обхваща около една трета от армията, посочи генералът.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.16", "title": " Ген. Андрей Боцев: Не е имало външна намеса при разглеждането на офертите за нов изтребител"}
{"url": "https://trud.bg/%d0%be%d1%81%d1%82%d1%80%d0%be%d0%b2-%d1%80%d0%b0%d0%ba%d0%be%d0%b2%d0%b8%d0%bd%d0%b0-%d0%b8%d0%b7%d0%bd%d0%b8%d0%ba%d0%bd%d0%b0-%d0%be%d1%82-%d0%bd%d0%b8%d1%89%d0%be%d1%82%d0%be/", "text": "Остров Раковина го няма на картата. Той не е имагинерен, не е част от географията на Невърленд, а истинска земя насред океана, която изникна край бреговете на Северна Каролина в близост до пагубния Бермудски триъгълник.Всичко започна в края на април, когато местните забелязаха миниатюрно пясъчно хълмче сред вълните на Атлантика. През следващите няколко седмици теченията трупаха още и още материал, докато в един момент се получи красив, дълъг и извит като полумесец малък остров. Новото късче земя беше напълно оформено за Деня на загиналите във войните, 29 май, когато медиите изведнъж го забелязаха. На снимка от дрон то изглежда като къс от Рая, погрешно извил пясъчната си снага само на 15 метра метра от плажа на Бъкстън, нос Хатерас. Островът е с дължина 1,6 км и широчина 146 м.Логично, новата земя моментално стана и най-новата туристическа атракция. Остров Шели (от англ. буквално – „раковинест“ или за по-благозвучно Раковина) е цяла съкровищница на красиви миди, камъчета и раковини. Името му дава 11-годишно момче – един от първите колонизатори, който се озовава там, доведен от майка си Джанет Рейгън.Но всеобщата радост от появата на още един плаж, при това насред морето, беше помрачена тези дни от предупрежденията на бреговата охрана. Подстъпът до него е много опасен за плуване, съветват местните власти. След формирането му теченията в Атлантика са се променили. Между острова и материка се образуват много силни завихряния, които могат да удавят или да отнесат в открито море любителите на приключенията. Ако коварната вода не улови в примката си плувците, под водата ги дебнат акули и скатове. За капак в пясъка, който ще нагазят, за да преплуват краткото разстояние, има десетилетни наслагвания от скъсани въдичарски кукички, тъй като Шели се намира точно срещу едно от най-популярните места за риболов в региона. Към остров Шели е най-добре да се подходи с с каяк или в най-лошия случай с водно колело, но трябва да се внимава за прилива и теченията.Самият нос Хатерас не е с постоянна форма и няма как да бъде нарисуван съвсем точно на картата. Върхът му се закривява ту наляво, ту надясно, в зависимост от теченията и морските бури, които често се извиват в района. Това са същите течения, които са образували и о. Шели, което означава, че през следващите години той би могъл да удвои и утрои размерите си, или най-внезапно напълно да изчезне. „Появата на острова е в резултат на комбинация от динамични промени, плюс силни течения около нос Хатерас, плюс вятър – обяснява климатологът Пол Лиу от Университета на Северна Каролина. – Откъдето дошъл – там и отишъл, така ще стане. Няма как да остане за вечни времена.“Подобно на розата на Малкия принц, остров Раковина се оказва ефимерен. На всичкото отгоре туристите не могат да му се насладят, докато го има, защото е твърде опасно да припарят до него. Най-дразнещото от всичко е, че той е на една ръка разстояние.Синът на Кракатау се ражда 69 г. след гибелта на бащатаОт 1904 г. до днес са се появили 20 нови острова. Обикновено причини са вулканични изригвания, земетресения, движения на ледовете и др. Един от най-прочутите нови острови е Съртси, който се намира в Атлантическия океан южно от Исландия. Изниква през 1963 г., а през 1965 г. е обявен за национален резерват за изучаване на екологичните процеси, заради множеството растения, насекоми, птици, тюлени и други животински форми, които се заселват там.Друго бележито парче земя насред морето е Анак Кракатау (в превод – синът на Кракатау). Вулканичният остров Кракатау се формира преди един милион години на запад от остров Ява, Индонезия. Многобройните изригвания разрушават върха му, а наоколо изникват нови вулканични конуси, от които е съставен о. Кракатау. Всъщност, това е преди голямото изригване на 27 август 1883 г., когато островът е пометен от чудовищна експлозия – най-мощното вулканично изригване, известно на учените. Издигналата се гигантска вълна предизвиква ужасни разрушения и отнема десетки хиляди живота.Последиците от гигантския взрив са почувствани в цял свят. Температурите спадат с няколко градуса, тъй като вулканичният прах спира слънчевите лъчи. Дори в много отдалечени райони са наблюдавани невероятно красиви залези, а луната е синя или зелена в резултат на отражението на светлинните лъчи от праха във въздуха.От Кракатау оставят само малки острови. През 1952 г. вулканът отново оживява и от застиналата лава се появява остров, наречен Анак Кракатау. След повторно изригване в средата на 80-те години островът се извисява на 188 м. над повърхността на морето, а дължината му достига 1 км.Доскоро най-младият остров беше всъщност вулканичен анекс към Хунга Хапай. При вулканично изригване преди две години край островите Хунга Хапай и Хунга Тонга в Южния Пасифик, се получи следното: лавата застина и се сля с един от двата острова-близнаци. Новото образувание се извисява на 120 м над морското равнище.", "date": "2017.07.16", "title": " Остров Раковина изникна от нищото\t\t\t"}
{"url": "https://trud.bg/%d0%b1%d0%b0%d0%b1%d0%b0-%d1%85%d0%b0%d1%80%d0%b8%d0%b7%d0%b0-%d0%bd%d0%b0-%d0%b0%d0%bb%d0%be-%d0%b8%d0%b7%d0%bc%d0%b0%d0%bc%d0%bd%d0%b8%d1%86%d0%b8-%d0%b1%d0%bb%d0%b8%d0%b7%d0%be-13-000-%d0%bb%d0%b5/", "text": "79-годишна жена от Монтана даде на телефонни измамници всичките си спестени пари и златните си накити. В събота пенсионерката Б. В. получила на домашния си телефон обаждане от непознат, който я засипал  със заплахи, а после друг мъж, представил се за полицай,  й се обадил и поискал съдействие, за залавянето на апашите.Според дадените й указания бабата метнала през терасата си  плик с 5500 евро, 1800 лева и 10 грама златни бижута. Малко по-късно старицата разбрала, че е измамена и се обадила за помощ в полицията.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.16", "title": " Баба хариза на ало измамници близо 13 000 лева и злато"}
{"url": "https://trud.bg/%d0%b2%d0%b0%d1%80%d0%bd%d0%b0-%d1%82%d1%83%d0%bf%d1%82%d0%b8-%d1%81-%d0%b5%d0%bd%d0%b5%d1%80%d0%b3%d0%b8%d1%8f%d1%82%d0%b0-%d0%b8-%d1%80%d0%b8%d1%82%d1%8a%d0%bc%d0%b0-%d0%bd%d0%b0-%d0%b6%d0%b8/", "text": "  АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.16", "title": " Стотици варненци спортуваха с „Живей активно“"}
{"url": "https://trud.bg/%d1%86%d1%81%d0%ba%d0%b0-%d1%89%d0%b5-%d0%b8%d0%b7%d0%bf%d1%80%d0%be%d0%b1%d0%b2%d0%b0-%d1%84%d1%80%d0%b5%d0%bd%d1%81%d0%ba%d0%b8-%d1%85%d0%b0%d0%bb%d1%84/", "text": "ЦСКА се разочарова от 1:1 на старта срещу „Славия“, но веднага предприе мерки за засилване на отбора. „Червените“ очакват 22-годишния халф Юнес Каабони, който от дете е в „Бордо“. За първия отбор на „жирондинците“ полузащитникът има само 16 мача, а за последно бе преотстъпен на „Ред Стар“. Каабони се годее и с 9 срещи в юношеските национални отбори на Франция до 19 и 20 години. Дебютът му в Лига 1 бе на 6 октомври 2013 година, когато „Бордо“ срази „Сошо“ с 4:1.ЦСКА се изплаши за двама футболисти преди дербито с „Лудогорец“. Голмайсторът срещу „Славия“ Фернандо Каранга напусна терена още в началото на второто полувреме. След двубоя бразилецът обясни, че е получил спазъм в аддуктора. „По-добре беше да влезе някой здрав до края“, каза голмайсторът на ЦСКА през 2017 година.По-сериозно е положението с национала Кирил Десподов. В края на столичното дерби нападателят на ЦСКА падна на рамото си след сблъсък с Петко Христов, който отива за медицински прегледи и подпис с „Фиорентина“. 20-годишният Десподов имаше сериозни болки и тепърва ще се изяснява колко е тежка травмата му.", "date": "2017.07.16", "title": " ЦСКА ще изпробва френски халф"}
{"url": "https://trud.bg/%d0%b2%d1%81%d0%b8%d1%87%d0%ba%d0%b8-%d0%bd%d0%b0-%d0%b0%d1%80%d0%bc%d0%b8%d1%8f%d1%82%d0%b0-%d0%bd%d0%b5%d0%b4%d0%be%d0%b2%d0%be%d0%bb%d0%bd%d0%b8/", "text": "Вулкан от гняв срещу себе си избухна в ЦСКА след 1:1 срещу „Славия“. Мениджърът на „червените“ Стойчо Стоилов каза, че играта не подхожда на името на отбора. „Няма подценяване, причините са други – рече шефът. – Треньорът ще ги изясни пред футболистите. Глупости са, че липсва ширина в състава. Надявам се, че ще бием „Лудогорец“ в следващия кръг.“Звездата Станислав Манолев също беше много критичен. „С приказки няма да стане – отсече националът. – Не трябва да си мислим, че сме шампиони. Трябва да играем добре и да побеждаваме. Изпуснахме си положенията, а „Славия“ с едно ни взе точката.“Треньорът Стамен Белчев призна, че е резултатът е лош. „Нямаше агресия, стояхме далеч от противника – призна наставникът. – На моменти действахме бавно, загубихме мача в центъра на терена. „Славия“ успяваше да дава пасове зад гърба ни. Все пак първенството не е от 2-3 двубоя, а е маратон.“", "date": "2017.07.16", "title": " Всички на „Армията“ недоволни"}
{"url": "https://trud.bg/%d1%85%d0%b0%d0%bc%d0%b5%d1%81-%d1%81%d1%82%d0%b0%d0%bd%d0%b0%d0%bb-%d0%b7%d0%b2%d0%b5%d0%b7%d0%b4%d0%b0-%d0%b7%d0%b0%d1%80%d0%b0%d0%b4%d0%b8-%d0%bc%d0%b0%d1%84%d0%b8%d0%be%d1%82/", "text": "Хамес Родригес е станал футболна звезда благодарение на могъщ мафиот. Густаво Упеги заповядал на 14-годишното момче да подпише с любимия му втородивизионен клуб „Енвигалдо“, от където тръгва и кариерата на офанзивния халф. Мафиотът харесал Хамес три години по-рано по време на детски камп. Упеги бе известен в Колумбия като дясна ръка на наркобарона Пабло Ескобар. Само че престъпникът не успя даълго да закриля Хамес, защото 24 месеца по-късно бе застрелян при гонка с полицията.И докато в Германия разкриват пикантни истории от битието на новата звезда, „Байерн“ спечели първата си титла за сезона. Баварците триумфираха в четиристранния турнир „Телеком Къп“. Хамес дебютира с асистенция във финала срещу „Вердер“ (2:0). В първия двубой – 1:0 срещу „Хофенхайм“, за първи път за „Байерн“ игра рекордният трансфер на клуба Корентин Толисо.След като не спира да слуша как ще седне за дълго на пейката, Томас Мюлер изригна още в първите два мача. Нападателят изведе с капитанската лента родния си клуб. Във финала откри резултата с виртуозен гол, а след това асистира с пета за второто попадение на Хуан Бернат.Проклятието обаче не спира да преследва Мюлер. През 2016 година той се закани, че никога повече няма да бие дузпи, след като пропусна пет от 10 опита. Най-фатално бе в полуфинала на Шампионската лига срещу „Атлетико“. След като нито Роберт Левандовски, нито Ариен Робен, нито Артуро Видал бяха на терена нападателят стигна до 11-метров удар срещу „Вердер“. И… пропусна.„„", "date": "2017.07.16", "title": " Хамес станал звезда заради мафиот"}
{"url": "https://trud.bg/%d1%82%d0%b5%d1%84%d1%82%d0%b5%d1%80%d1%87%d0%b5%d1%82%d0%be-%d0%bd%d0%b0-%d0%b2%d0%b0%d1%81%d0%b8%d0%bb-%d0%bb%d0%b5%d0%b2%d1%81%d0%ba%d0%b8-%d0%b1%d0%b5-%d0%bf%d0%be%d0%ba%d0%b0%d0%b7%d0%b0%d0%bd/", "text": "Оригиналното тефтерче на Васил Левски бе изложено в Националната библиотека „Св. св. Кирил и Методий“ по случай 180-годишнината от рождението на Апостола.Освен личния бележник на Левски, посетителите имаха възможност да се запознаят с неговата дигитална версия и да се сдобият с обновеното му факсимилно издание с разчетен текст. В специални витрини бяха изложени книги за Апостола от фондовете на Националната библиотека.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.16", "title": " Тефтерчето на Васил Левски бе показано в Националната библиотека (СНИМКИ)"}
{"url": "https://trud.bg/%d0%b8%d0%b7%d0%b4%d0%b0%d0%b2%d0%b0%d1%82-%d0%bb%d1%8e%d0%b1%d0%be%d0%bc%d0%b8%d1%80-%d0%bb%d0%b5%d0%b2%d1%87%d0%b5%d0%b2-%d0%b2-%d1%83%d0%ba%d1%80%d0%b0%d0%b9%d0%bd%d0%b0/", "text": "Най-новата поетична книга на Любомир Левчев „Самосън“ ще се появи в книжарниците на Украйна, научи пръв „Труд“.Поетът Виктор Мелник, който заема поста първи зам.-председател на Всеукраинския съюз на писателите, пристигна в София по покана на Боян Ангелов – председател на СБП. Освен официални срещи между двамата в програмата на госта беше и посещение в дома на живия класик на българската литература Левчев. В продължил повече от час разговор гостът представи проекти на тяхната организация, които имат отношение към българската литература. Левчев си припомни своите лични контакти с Иван Драч през 80-те години по време на Международните писателски срещи. Твърде рядко украински писатели гостуват в България през последните три десетилетия, а в Украйна официални членове на писателския съюз са над 2000 души. Само десетина от тях обаче се интересуват от нашата литература и превеждат. Сред тях са Виктор Мелник (превел стихове на 6-7 наши поети), Анна Багряна (превела няколко книги), Микола Мартинюк (преводач и издател), Петро Засенко, превел книга на Захари Иванов. През миналата година Боян Ангелов сключи в Киев договор за съвместна дейност между двете организации.„Изключително се радвам, че такъв виден съвременен поет като Мелник се интересува от моето творчество. Най-сърдечно благодаря! Украинската поезия е забележителна и за мене е чест да излезе нова моя книга в Украйна. Пазя уникален екземпляр на мое издание там от 1975 г. Предайте специални поздрави на председателя на украинските писатели Михаил Сидоржевский” – каза Любомир Левчев и подари на госта си антологичната книга „77 стъпала” и най-новата си стихосбирка „Самосън” (2017). Виктор Мелник обеща, че ще преведе до края на годината „Самосън” и книгата ще излезе в престижно издателство. Той представи съдържанието на една нова украинско-българска антология под заглавие „Верлибра”, излязла в Киев. Неговото посещение в България ще продължи десет дни. На 13 юли десетки почитатели на поезията чуха рецитал му в Българския културен център, където за неговото творчество говориха Боян Ангелов, Захари Иванов и Димитър Христов, а стиховете в излязлата у нас негова книга „Ескизи върху водата” са в превод на Бойка Драгомирецкая. Украинската поезия е много по-позната у нас, благодарение на преводите и изданията, дело на Захари Иванов, Елка Няголова и Димитър Христов, които са съставили няколко обемни антологии.Виктор Мелник разговаря и с ексминистъра на културата Георги Йорданов, а до 23 юли ще обиколи нашето Черноморие и ще се включи в Лятната академия на изкуствата в Созопол.", "date": "2017.07.16", "title": " Издават Любомир Левчев в Украйна\t\t\t"}
{"url": "https://trud.bg/%d0%bc%d0%b5%d0%b4%d0%b5%d0%bd%d0%b8-%d0%b8%d0%b7%d0%ba%d1%83%d1%88%d0%b5%d0%bd%d0%b8%d1%8f-%d0%b2-%d1%86%d0%b5%d0%bd%d1%82%d1%8a%d1%80%d0%b0-%d0%bd%d0%b0-%d1%81%d0%be%d1%84%d0%b8%d1%8f/", "text": "За втора поредна седмица на 12 юли фермери и малки производители представиха продукцията си на Седмичния фестивал “От нашата ферма – с любов за вас!” пред Министерство на земеделието.Медено-сладко присъства на събитието, откроявайки се с демонстрация на вадене на био мед на място от пчеларя Цвятко Начев. Той представи разпечатване на медени пити и извличане на мед след преработка в центрофуга. Неговият биологичен продукт е добит в пчелин, разположен на южните склонове на централна Стара планина – района на Калофер.Биопчеларят Цвятко разказа пред “Труд”, че е запален още от малък по пчелите, когато баща му е разполагал с 10 кошера. След като завършва през 1983 г., започва да се занимава усилено с пчеларство. В началото има 50 кошера, днес пчелинът му стопанисва 205 кошера – “разположени на четири очи на територията на Калофер сред чистата и опазена природа на Балкана”, казва Цвятко. Кошерите са заобиколени от стотици цветя и дървета. Дървесните видове като акация и липа, диворастящите треви и билки предлагат богата паша за пчелните семейства от ранна пролет до късна есен.В занаята му помага неговата съпруга Таня Начева, по професия и двамата са учители. Пчелинът им има сертификат за биологично производство от 2004 г. Семейството произвежда от 2000 до 4000 кг акациев, билков и манов био мед годишно, както и други продукти като пчелен восък, прополис, цветен прашец и клеева тинктура.“Труд” видя майсторското отпечатване на запечатаните медени пити (които се образуват за около 10 дни), след това реденето им във въртяща се центрофуга и извличането на био меда. “Накрая се използват кофи за хранителни цели, които отиват в т. нар. матуратор (цилиндричен съд с две цедки, в който се филтрира и временно се складира медът веднага след центрофугирането)”, разказва съпругата, която се занимава основно с тази дейност.Попитахме Таня има ли нещо специфично при обработката на меда, което трябва да се направи, за да не изгуби качествата си – “Ние гледам пчелите си по биологичен начин, не трябва да има никакво захранване със захар, не трябва да се лекуват с неразрешени препарати, лекуваме ги само с природни продукти, за да не оказват влияние след това на меда.”Пчелите събират мед от акация, липа, цветя и билки: лавандула, къпина, шипка, подбел, дива коприва. Първата реколта на пчелина на Начеви е акацията, в края на май и началото на юни. След това е времето на липата, а юли е ред на билките. Семейството вече има и от мановия мед, който по принцип става края на юли. Интересуваме се колко време събират мед пчеличките “Трябва да направи хиляди полети една пчела, за да събере една лъжичка мед – толкова огромен труд за това малко насекомо”, споделят пчеларите.Организатори на Фестивала са Фондацията за биологично земеделие Биоселена, учредена през 1997 г. от Научен институт по биологично земеделие – Швейцария, и Българското сдружение за защита на птиците, които от няколко години работят за подкрепа на малкия местен природосъобразен бизнес. Проектът “Седмичен фестивал “От нашата ферма – с любов за Вас” се изпълнява с финансовата подкрепа на Столична община, Програма Европа 2017, в партньорство с район “Средец” на Столична община. Полезни пчелни продуктиЦветният прашец съдържа всички незаменими аминокиселини, а по протеиново съдържание превъзхожда всички животински продукти. Богат е на витамини – С, В1, В2, В3, В5, В6, Е, фолиева киселина, Н-биотин. Съдържа различни микроелементи, селен, с богат източник на ензими необходими за храносмилателната система. “Прашецът се събира от пчеличките, които имат джобчета на крачетата, където пренасят по две топчета. След като се приберат в кошера, топчетата се изпускат в прашецо-ловители”, обясняват Начеви. Пчелният клей или прополис е смолата, която пчелите събират от дърветата и слагат в кошера (запечатват го – дезинфекцират отвътре), казва Таня. Този продукт е богат на витамини и минерали. Подобрява имунитета, има антивирусно действие.Начеви разказват, че когато пчеличките клеясват кошерите през есента, значи се готвят за зима. Ако е по-рано, тя ще е люта. Колкото по-късно затварят входовете си, е добър знак, че зимата няма да подрани.", "date": "2017.07.16", "title": " Медени изкушения в центъра на София\t\t\t"}
{"url": "https://trud.bg/%d1%80%d0%be%d0%bc%d0%b0%d0%bd%d1%8a%d1%82-%d0%be%d1%82%d0%bb%d1%8a%d1%87%d0%b2%d0%b0%d0%bd%d0%b5-%d0%b7%d0%b0%d0%bf%d0%be%d1%87%d0%b2%d0%b0-%d1%81-%d0%ba%d1%80%d0%b0%d1%8f-%d0%bd/", "text": "“Отлъчване” помирява дързостта и динамиката на съвременните романи с автентичността и дълбочината на старите книги; обединява шантавото и сюрреалистичното с естественото и ежедневното; събира на едно място носталгията и надеждата, магията и логиката, историята и митологията.Така младият писател Николай Терзийски описва накратко своята първа книга – дебют от близо 500 страници, издаден от „Жанет 45“ само преди няколко дни. Терзийски е дипломиран журналист, работи от дълги години в екипа на „Седем-Осми“. След като създава блога с авторски разкази и есета „Терзилъци“, който събира над 30 хиляди посетители, той решава да предизвика читателите с един сложен и многопластов роман, събрал на страниците си последните два века от българската история.„Отлъчване“ е роман на разкъсаните връзки и разбърканото като в смес за палачинки време. Роман, който започва с края на света. И пътува с векове назад, към началото. По време на това пътуване читателят е въвлечен в лабиринт от истории. Истории за древна любов, за раздели и смърт, за разминавания и грешки, за грехове и предателства; за самотата на единствените деца, за вглъбеността в миналото и за илюзиите на бъдещето, за отхвърлянето на обикновеното и търсенето на неповторимото, за оцеляването на духа във времето.Ето и какво казва за книгата писателят Иван Кулеков: „Четенето на „Отлъчване“ е като кръвопреливане. С всяка страница в читателя навлизат кръвни клетки от друг живот, от друго време, от друг свят, просмукват се в тялото му и стават негов живот, негово време, негов свят. И негова кръв. Има едно изречение, което минава през мозъка, но засяда като тромб в сърцето:„Знаем, че сме заложили щастието си, за да спасим смисъла си.“ То е в корена на всяка дума в този жестоко красив роман, сърцето спира да бие, докато го преглътне, но после знае защо отброява секундите. Единствено условие човек да приеме историята като своя, е да е от нейната кръвна група. Кръвната група на „Отлъчване“ на Николай Терзийски е българска и влива мощната си магична енергия във възраждащата се българска духовност”.Романът „Отлъчване“ вече имаше премиери в София, Пловдив и Дупница. На 31 юли авторът ще представи романа си и в рамките на книжното изложение Алея на книгата във Варна.Двуликият ЯнкулНакрая искам да ти разкажа и какво запомних от дядо си Янкул. Този суров и страшен човек, който задуши младежките ми години с безкомпромисния си и зъл характер, когото мразех до безкрайност и само тази ненавист ме накара да избера професията си и пътя си в живота, който сега лежи в земята, без да съм пролял нито една сълза за него… Същият този дядо Янкул, когото кой знае защо с майка ти решихме да посетим една вечер, късно след вечеря, когато се връщахме в София от почивка в Мелник, минавайки покрай онзи омразен за мен град… Този твой прадядо тогава отвори вратата на старата си триетажна къща и наред с познатата ми до болка миризма на старо изгниващо дърво, на прага ни посрещнаха две огромни старчески сълзи. Като тежки капки на внезапно рукнал от нищото летен дъжд, тези горещи сълзи, излезли от суровите сини очи, вторачени в твоето бебешко личице, се търкулнаха от набразденото му зло лице с волева челюст и тупнаха тежко на прага, напукаха стария дървен праг, тътенът от удара им в земята се разнесе като гръмотевица под планинско било, а прагът се натроши на хиляди парченца и се разхвърча по света като огледалото на дявола в „Снежната кралица“. Като два куршума сълзите се забиха в земята под тази самотна къща, напукаха основите, разклатиха ги, като изригнал отдолу вулкан. Къщата, градът, а и целият свят сигурно щяха да рухнат, ако не бяха тези изненадващо протегнали се към теб две старчески ръце, тези ръце, неусещали нежен порив откакто светът светува… но сега и този разпадащ се свят и цялата вселена решиха да поспрат, за да видят това чудо: тоя зъл и непроницаем старец да плаче, протегнал ръце като за милостиня, и то към кого… към мен и теб; жадуващ да усети бебешката ти топлина и дъха ти на майчино мляко, копнеещ юнашкият ти плач да нахлуе като ураган в полуглухите му, изхабени още от Големия взрив уши; бленуващ да запечата навеки в очите си, тия озлобени от вековете очи, твоя образ, твоите бебешки ръчици, крачета и коса като перушина, цялата теб, така, както аз те гледах преди месеци и исках да те запомня завинаги…Подадох те. И той те пое несръчно, раздруса те с треперещите си, но все още мускулести ръце, ти го погледна с уплаха и усмивката му породи най-отчаяния и най-мощния ти плач, а ти винаги плачеше с могъществото на африканските лъвове. Тогава той се засмя с глас, обърна се бавно с гръб към нас, сякаш с майка ти не съществувахме, и тръгна с широка крачка към своето леговище, миришещо на старинно дърво и стара плът. Влязохме след вас и аз затворих зад гърба си вратата, която беше винаги заключена за моите младежки пориви. Той те върна на майка ти и все така, без да казва нито дума, донесе стара бутилка ракия и без да обръща никакво внимание на нашия отказ, наля в чашките и вдигна своята няма наздравица.Първо реших, че разумът му си е заминал като планински сняг под ласката на безмилостния южен полъх на годините, а със себе си е отнесъл и злото му сърце, суровия поглед на ястреб, устата, сякаш оформена с един удар на ятаган. Дали знае кой съм аз и коя си ти, дали изобщо помни сам той кой е? Но след като изпи своята чашка и бързо я напълни отново, той ме погледна и докато се убеждавах, че старческото перде е угасило злото в погледа му, промърмори:– Ей, опустех да те чекам, изфиряса ми акъло да ви мислим, срасна ми се устата да траем…Млъкна, загледан в теб и майка ти, после вдигна отново чашата с ракията и я преполови, погледна ме и аз, запазил в сърцето си спомена за страха от този суров човек, бързо изпих своята ракия. И взех да му говоря къде отиваме с майка ти, как живеем, какво работим… Майка ти също разказваше по нещо, а дядо Янкул сякаш слушаше, местеше очи от мен на майка ти, от нея на теб, но не реагираше много-много на историите ни. Ти заспа (дали от стрес, или от умора) на ръцете на майка си и дядо ми, напомняйки за покровителствения си нрав, ви показа старата спалня в къщата и отсъди:– Ай, лека ви нощ!Майка ти, която беше възпитана в любов и уважение към по-възрастните хора, ме погледна с въпросително-примирен поглед, след което, без да казва нищо, те остави в спалнята и излезе навън да донесе сака с дрехите от колата. Не можех да повярвам какво сляпо подчинение е предизвикала у нея репликата на стареца, но сега знам, че тя го е направила заради мен. Усетила е, че тази вечер важният съм аз, знаела е, че никога повече няма да имам силите да прекрача този омразен праг, за да седна до своя презрян дядо. Не знам по чия воля се случи всичко – моя, на майка ти, или на дядо ти, но аз се оказах сам на една маса с него, между нас стоеше бутилката силна домашна ракия, която намаляваше от час на час, а докато вие спяхте в другата стая, той говореше и гласът му пращеше като стар грамофон, разкривайки покритите с прах ноти на една прастара симфония.", "date": "2017.07.16", "title": " Романът „Отлъчване“ започва с края на света\t\t\t"}
{"url": "https://trud.bg/%d0%bf%d0%b5%d1%82-%d1%80%d0%b5%d0%ba%d0%be%d1%80%d0%b4%d0%b0-%d0%b1%d1%8f%d1%85%d0%b0-%d0%bf%d0%be%d0%b4%d0%be%d0%b1%d1%80%d0%b5%d0%bd%d0%b8-%d0%bd%d0%b0-%d0%ba%d0%b0%d0%bd%d0%b0%d0%bb%d0%b0-%d0%b2/", "text": "Гребният канал в Пловдив затвърди славата си на един от най-бързите на планетата, след като по време на европейското първенство по кану-каяк за мъже и жени бяха подобрени върховите постижения в пет от дисциплините от програмата през уикенда.Проливният дъжд в неделя попречи да бъдат подобрени рекордите  за най-бързи гонки в историята на кану-каяка в още няколко дисциплини, в които победителите останаха на хилядни от регистрираните до момента върхови постижения. Началото на рекордната серия постави още в събота във финала на 500 метра шампионската четворка каяк на Унгария, която финишира за 1:18,556 минута и прати в историята рекорда на тази дистанция от 1:19,650 минута, поставен от Словакия още през 2002 г. Отпреди 15 години бе и рекордът на Максим Опалев (Русия) от 1:45,614 минута на 500 метра едноместно кану, който бе подобрен от чеха Мартин Фукса в неделя в Пловдив, където спря хронометрите на 1:44,884 минута.Още в следващия финал – на 500 метра в едноместния каяк, досегашното най-добро постижение за всички времена от 1:35,630 минута, поставено от канадеца Адам ван Коерверден през 2008 г., бе подобрено от цели петима състезатели. Титлата с 1:35,156 минута грабна чехът Якуб Заврел, следван от Микита Борикау (Беларус) – 1:35,252 мин., и Балинт Копаш (Унгария) и Рене Поулсен (Дания), които си поделиха третото място и бронза с абсолютно равен резултат от 1:35,432 мин., и Роман Анюшкин (Русия) – 1:35,476 мин.Нови рекорди на планетата бяха поставени и в двата неделни финала на 200 метра с българско участие, в които Кристиан Душев (едноместен каяк) и Станилия Стаменова (едноместно кану) останаха осми, като елитната ни състезателка остана за първи път от 2011 г. бе медал от световно или европейско първенство. Олимпийският шампион от Рио Лиъм Хийт (Великобритания) финишира на 200 м К-1 за 33,380 секунди и подобри досегашното върхово постижение на руснака Олег Гусев от 33,788 секунди от 2016 г. Рускинята Олеся Ромасенко пък финишира първа за 45,804 секунди и прати в историята рекорда на канадката Кати Винсънт от 46,205 секунди.В сутрешната сесия в неделя сребърните медалисти от европейското първенство за юноши, девойки и младежи до 23 години през 2016 г. Велиян Бъчваров и Христо Реков завършиха на четвърто място във финал Б и 13-и в крайното класиране. Така най-доброто класиране на домакините бе четвъртото място на Даниела Недева и Анастасия Лавренова от събота на двойка каяк на 1000 метра от общо 5 лодки в тази дисциплина на „Евро 2017”. „Получи се много силно първенство с изключително добри резултати. Всички състезатели показаха, че са отлично подготвени. От нашия отбор Кристиян Душев успя да реализира потенциала, с който разполага. Станилия Стаменова имаше здравословни проблеми, от които не успя да се възстанови, и за съжаление не успя покаже пълните си възможности. Останалите ни състезатели са все още много млади и бъдещето е пред тях. Наясно сме, че ни чака страшно много работа”, заяви старши-треньорът на националния ни отбор по кану-каяк Милко Казанов.  Сега за избраниците му предстои лагер на Белмекен, с който стартира подготовката за световното първенство в Рачице (Чехия) в края на август.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.16", "title": " Пет рекорда бяха подобрени на канала в Пловдив на европейското по кану-каяк\t\t\t"}
{"url": "https://trud.bg/%d0%b1%d0%b8%d0%b1%d0%bb%d0%b8%d0%be%d1%82%d0%b5%d0%ba%d0%b0%d1%80%d0%ba%d0%b0-%d0%be%d1%82-%d1%81%d1%83-%d0%bf%d0%b5%d1%87%d0%b5%d0%bb%d0%b8-%d0%bd%d0%b0%d0%b3%d1%80%d0%b0%d0%b4%d0%b8-%d0%b7%d0%b0/", "text": "Ивелина Казакова, библиотекар в Софийския университет „Св. Климент Охридски”, спечели златен медал в категория „Бели денс” от Балканския олимпийски фестивал на танците и изкуствата „Наследството на Балканите” 2017. Форумът се проведе в Руския културно-информационен център в София в началото на април. Това е първото отличие за Ивелина, откакто се занимава с ориенталски танци. След него печели трета награда в категория танцово изкуство от Седмицата на изкуствата „Боровец 2017” през май.Ивелина Казакова е на 37 години, родена е в София. Завършила е библиотечно-информационни науки в Софийския университет, в момента учи в магистърска програма „Мениджмънт и социализация на културното наследство”. Пред „Труд” споделя, че се занимава с ориенталски танци от 10 години. Преди това се занимавала с народни танци в продължение на 6 години, но избира ориенталските, защото й носят тръпка и положителна емоция. „Чрез ориенталските танци открих неподозирани качества в себе си и намерих своята същност”, казва Ивелина.Страстта към бели денс се заражда след участие в проект с ориенталски хореографи, на който е поканена от преподавателя по индийски танци Капка Кумар. Започва да ходи на семинари и се записва в школа, където взема първите си уроци по ориенталски танци. Година след това започва да прави самостоятелни хореографии, които представя на различни участия. Идеите идват, след като се вдъхновява от изпълнения и уъркшопове на световноизвестни звезди в ориенталското изкуство. „По ритъма на музиката успявам да наместя движенията, записвам ги и след това започвам да уча хореографията”.Извън работното време в библиотеката Ивелина има артистичен псевдоним, с който е известна в ориенталските танци – Семира Гамал. „Първоначално беше само Семира, но след един семинар мастър в това изкуство ми препоръча да добавя фамилията Гамал и така станах Семира Гамал”. Танцьорката споделя снимки и видеа от свои участия и хореографии във фейсбук страницата си Semira Bellydance. „Получавам много положителни отзиви, старая се хората да харесват това, което правя”. Колежките й в библиотеката също я подкрепят. „Първоначално бяха скептични към моите изяви, но след това започнаха да се радват и да ме стимулират, моя колежка дори проявява интерес към индийските танци”, казва Ивелина.Общото между библиотекарството и ориенталските танци открива в това, че хората от арабския свят почитат книгите. „Може би това е тънката нишка, която намирам между двете неща”, споделя Ивелина. Заради любовта към книгите определя професията си като призвание. Обича да чете всякаква литература, в последно време избира книги, свързани с бизнес и икономика. Споделя, че няма специализирани издания за ориенталско изкуство, затова с още няколко свои приятели имат идея да издадат четиво, което да запознае публиката с него.Хора от всякакви сфери се занимават с ориенталски танци, има и такива със сериозни професии. „Едно от момичетата, с които играхме на фестивала „Азия отблизо”, в който участвах, е адвокат , а друго се занимава с кинорежисура”, казва Ивелина.Ивелина споделя, че има планове за още много състезания и проекти в областта на ориенталското изкуство, същевременно ще продължава да върши със същата отдаденост работата си в библиотеката. Няма намерение да избира между двете, защото заедно танците и книгите я правят щастлива и завършена личност.", "date": "2017.07.16", "title": " Библиотекарка от СУ печели награди за ориенталски танци\t\t\t"}
{"url": "https://trud.bg/%d1%81%d0%b1%d0%be%d1%80%d0%bd%d0%b0%d1%8f-%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4-%d1%82%d1%80%d0%b8%d1%83%d0%bc%d1%84%d0%b8%d1%80%d0%b0-%d0%bd%d0%b0/", "text": "„Сборная“ (Благоевград) разгроми всичките си конкуренти по време на регионалните полуфинали на Kamenitza Фен Купа 2017 за областите Кюстендил, Благоевград и Перник. Тимът не допусна нито една загуба в седемте си мача по пътя към победата и отбеляза общо 24 гола на фона на само 6, вкарани във вратата им.Втори в класирането останаха момчетата от „Млади надежди“ (Кюстендил). Финалният мач между тях и „Сборная“ беше много драматичен за радост на посетителите на стадион „Осогово“ в града на черешите. И двата отбора бяха решени на всичко, за да стигнат до победата и да спечелят квота за националните финали на турнира, които ще се проведат в Стара Загора в края на септември. Първият гол в срещата падна във вратата на „Млади надежди“ в средата на първото полувреме. Само две минути по-късно се случи нещо невероятно. Един от нападателите на „Сборная“ получи извеждащ пас почти от центъра и удари топката с глава само на метър от корнера. Кожената сфера направи страхотна парабола и сякаш наруши законите на физиката, когато прехвърли вратаря и, въртейки се, премина през гол линията. С това резултатът стана 1:1 и остана непроменен до края на първата половина от мача. В петата минута на второто полувреме „Сборная“ избродираха защитата на „Млади надежди“ със серия от бързи къси пасове и поведоха с 2:1. Почти в края на мача шампионите успяха да реализират още един гол след заучена маневра при изпълнение на корнер и оформиха крайното 3:1.Трети в регионалната надпревара останаха миналогодишните регионални шампиони „Виктория“ (Перник), а на четвърто място се класираха момчетата от „Зона Ц“ (Благоевград). Вратарят на „Виктория“ Тони Димитров беше обявен за „Най-добър вратар“, а „острието“ на „Сборная“ Емил Равначки получи титлата „Най-атрактивен състезател“. С почетна награда се сдоби и тимът на „Барса“ (Кюстендил), който беше отличен като „Най-спортсменски отбор“.Много от посетителите на стадион „Осогово“ също си тръгнаха с големи награди. Мирослав Казачки от Кюстендил стана първият победител за сезона в играта „Точен шут“. Благодарение на безпогрешния си мерник той порази и трите отвора на активацията и това му донесе апетитната награда от 365 литра Kamenitza за споделяне с приятели. Знаменитият водещ на Фен Купа Добри Атанасов изтегли името на късметлията Росен Димитров от Кюстендил по време на томболата на Telenor. Това му донесе високотехлогична GPS Fitness гривна, която следи пулса, отмерва крачки, има вграден музикален плеър и други екстри. Стотици от гостите се записаха и за томболата на Hyundai, която им дава възможност да спечелят професионален двудневен курс за рали пилот. Спортният бранд на Фен Купа Joma също зарадва един от посетителите – Росен Димитров спечели оригинална фланелка на националния отбор на България.Следващата спирка от националното турне на Фен Купа 2017 е на 22 и 23 юли, на стадион „Огоста“ в Монтана, където ще се проведат регионалните полуфинали за отборите от Враца, Видин, Плевен и града домакин.", "date": "2017.07.16", "title": " „Сборная“ (Благоевград) триумфира на Фен Купа 2017 за за Кюстендил, Благоевград и Перник"}
{"url": "https://trud.bg/%d0%b4%d0%b2%d1%83%d0%b4%d0%bd%d0%b5%d0%b2%d0%b5%d0%bd-%d0%ba%d0%be%d0%bb%d0%be%d0%bf%d1%80%d0%be%d0%b1%d0%b5%d0%b3-%d0%b7%d0%b0-%d0%ba%d1%83%d0%bf%d0%b0-%d0%b2%d0%b0%d1%81%d0%b8%d0%bb-%d0%bb/", "text": "Национален колоездачен пробег за купа „Васил Левски” стартира в неделя от Карлово, а финалът на 180-километровото велосъстезание е в понеделник вечерта на площада в Ловеч. Колонадпреварата е посветена на 180 години от рождението на Васил Левски, а стартът й бе даден пред родната къща на Апостола на свободата от заместник-кмета на Община Карлово Антон Минев и областния управител на Област Ловеч Георги Терзийски. Преди старта двамата поднесоха цветя пред паметника на майката на Левски – Гина Кунчева, в родната къща на Апостола на свободата. „За мен е чест да бъда днес тук, на това свято място и да открия националното колоездачно състезание посветено на най-светлия образ в историята на България – Васил Левски“, каза областният управител  на Ловеч Георги Терзийски, а зам.-кметът Антон Минев пожела на всички състезатели успешен старт и на добър път.От Карлово стартираха над 50 професионални колоездачи, всички с карбонови велосипеди и специална екипировка поради дъждовното време. Общият награден фонд на 180-километровото състезание от Карлово до Ловеч е 6130 лева, като от него ще се облажат победителите при юношите старша възраст и при мъжете в двата етапа от родния град на Васил Левски до Троян в неделя и от Троян до Ловеч на 17 юли (понеделник), както и в крайното генерално класиране.Велопробегът за купа „Васил Левски” е организиран от Българския колоездачен съюз (БКС), КК „Хемус 1896” (Троян), областна администрация Ловеч и общините Карлово, Троян и Ловеч, като през първия ден колоната премина през град Баня, село Васил Левски, Сопот, Кърнаре, Беклемето и ще финишира около 17 часа в Троян. В понеделник колоездачите продължават от Троян за Ловеч по маршрута Орешак – Цветански – Беров мост – Велчево – Драшкова поляна – Дебнево – Стефаново – Малиново – Прелом – Къкрина – Ловеч, като финалът ще е пред паметника на Васил Левски, където ще се проведе и церемония по награждаване. Първенецът в генералното класиране при мъжете професионалисти  ще получи 500 лв., вторият – 400 лв., третият – 350 лв., четвъртият – 250 лв., петият – 200 лв., а първите петима в отделните етапи ще заработят съответно 300, 250, 160, 120 и 100 лв.Награден фонд е предвиден и за най-добрите колоездачи при юношите старша възраст, като първенецът в индивидуалното генерално класиране ще се облажи с 400 лв., а победителите в двата етапа ще си тръгнат с по 200 лв., като парични премии има и за подгласниците им от второ до пето място.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.16", "title": " Двудневен колопробег за купа „Васил Левски” стартира от Карлово до Ловеч\t\t\t"}
{"url": "https://trud.bg/%d0%b6%d0%b5%d0%bd%d0%b0-%d0%bf%d0%be%d1%81%d1%82%d1%80%d0%b0%d0%b4%d0%b0-%d0%bf%d1%80%d0%b8-%d0%b2%d0%b5%d1%80%d0%b8%d0%b6%d0%bd%d0%b0-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0/", "text": "Жена пострада при верижна катастрофа близо до село Бучин проход, община Костинброд, предава . Пет леки автомобила са се ударили на пътя за София, уточняват от МВР. Най-вероятната причина е несоъбразена скорост и хлъзгав път, в следствие на силния дъжд.Пострадалата жена е със счупен крак. Тя е откарана от екип на Спешната помощ. На място има екипи на полицията, които регулират движението. По-рано шестима пострадаха при верижна катастрофа на магистрала „Тракия“, при Ихтиман. Агенция „Пътна инфраструктура“ призовава шофьорите да се движат с повишено внимание в Западна България, заради обилните валежи.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.16", "title": " Жена пострада при верижна катастрофа в близост до село Бучин проход\t\t\t"}
{"url": "https://trud.bg/%d1%84%d0%b5%d0%b4%d0%b5%d1%80%d0%b5%d1%80-%d0%b5-%d0%ba%d1%80%d0%b0%d0%bb%d1%8f%d1%82-%d0%bd%d0%b0-%d1%83%d0%b8%d0%bc%d0%b1%d1%8a%d0%bb%d0%b4%d1%8a%d0%bd/", "text": "Великолепен и неподражаем!Роджър Федерер е кралят на „Уимбълдън“. На 35 години най-великият тенисист за всички времена спечели за осми път на свещената трева. Досега делеше върха с Пийт Сампрас с по седем титли.Федерер изнесе лекция, за която може да се говори с векове. Победата с 6:3, 6:1, 6:3 над Марин Чилич бе доказателство за съвършенство. И че възрастта в спорта не е порок. Роджър е вече на 35 години. И ако някой си мисли, че това е само във финала, нека погледне статистиката. Федерер не загуби нито един сет по пътя към 19-ата си титла от Големия шлем. Пред силата му глава сведе и нашият Григор Димитров – един от многото, които не успяха дори в един сет да нарушат спокойствието на Маестрото.Федерер се завърна на корта след 6-месечна почивка заради контузия, за да започне нова ера в тениса. Швейцарецът спечели Аустрелиън Оупън. Даде си дълга почивка и не се яви на „Ролан Гарос“, за да покори отново „Уимбълдън“.Сълзи потекоха от очите на Марин Чилич във втория сет. Хърватинът видимо чувстваше болка и дори се очакваше да се откаже. Стисна зъби и продължи до края. Но без никакъв шанс.", "date": "2017.07.16", "title": " Федерер е кралят на „Уимбълдън“"}
{"url": "https://trud.bg/%d0%ba%d0%be%d0%bc%d0%b0%d0%bd%d0%b4%d0%b2%d0%b0%d1%89%d0%b8%d1%8f%d1%82-%d0%bd%d0%b0-%d1%81%d1%83%d1%85%d0%be%d0%bf%d1%8a%d1%82%d0%bd%d0%b8%d1%82%d0%b5-%d1%81%d0%b8%d0%bb%d0%b8-%d0%bd%d0%b0-%d1%81/", "text": "Бързата реакция е от ключово значение за това дали дадена заплаха ще прерасне в ескалираща криза. Това подчерта командващият на сухопътните войски на САЩ в Европа ген. Бен Ходжис пред по време на международното учение на източния фланг на НАТО „Сейбър Гардиън”.Военният обясни, че е нужна скорост както при разбирането и осъзнаването на една криза, кибер атака или хибридна заплаха, така и при политическото решение за разместване на формированията, както и при същинското събиране на сили.„Все още има предизвикателства като свободата на движение – повече от всичко трябва да има военна шенгенска зона, в който военен конвой да се движи така бързо, както мигрант из Европа. Това ще даде много гъвкавост на политическите лидери да реагират бързо. Това ми е първото желание: да има военен Шенген”, подчерта ген.Ходжис.В тази връзка той отбеляза, че поставената от НАТО цел от 2% разходи от БВП за отбрана трябва да отидат не само за модернизация на армиите, но и за усъвършенстване на инфраструктурата.Командващият на американските войски подчерта, че народите на България и Румъния трябва да са уверени във възможностите на своите военни.„Дрънкане на оръжие” ли е голямото учение на НАТО, докато Русия и Беларус организират съвместни маневри? Според генерала – не и доказателство за това са множеството поканени наблюдатели.„Последният американски танк беше напуснал Европа преди 3 години. Авиационната ни бригада беше почти закрита, защото САЩ мислехме, че Русия ще е партньор (…) С инвазията в Украйна и анексирането на Крим се промени ситуацията на сигурността в Европа”, коментира генералът и допълни, че предстоят учения и в Швеция, Полша и Украйна, а в балтийските страни ще бъдат разположени спецчасти.Генералът подчерта, че Черно море е „границата между НАТО и Русия”, а Дунав е с важно икономическо значение и случващото се в Крим приближава Русия до делтата на реката.Как да се реагира на дезинформацията, разпространявана от Кремъл? „Първо да се освети. (…) Знаете ли, те на ниво външен министър Лавров казват „Може би обединението на Германия е незаконно”, защото руското правителство не си е дало съгласието”. Кой би поставил под въпрос законността на обединението на Германия? Другият начин е да се покаже по-добрата история. Огледайте се около вас как Полша и Балтийските държави се възползват от ЕС. Защо Украйна иска да се присъедини – защото вижда братовчедите си в Полша как живеят”.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.16", "title": " Командващият на сухопътните сили на САЩ в Европа ген. Бен Ходжис: Черно море е границата между Русия и НАТО\t\t\t"}
{"url": "https://trud.bg/%d0%be%d1%81%d1%82%d0%b0%d0%bd%d0%b0%d1%85%d0%bc%d0%b5-%d0%b1%d0%b5%d0%b7-%d0%bc%d0%b5%d0%b4%d0%b0%d0%bb%d0%b8-%d0%b2-%d0%ba%d0%b0%d0%bd%d1%83-%d0%ba%d0%b0%d1%8f%d0%ba%d0%b0/", "text": "С две осми места завърши българското участие на европейското първенство по кану-каяк за мъже и жени в Пловдив. Станилия Стаменова за пръв път от 2012-а се размина с отличие от континентален шампионат на 20 метра едноместно кану, след като изостана във втората половина на дистанцията. Осми на 200 м едноместен каяк завърши и Кристиян Душев. „От нашия отбор Кристиян Душев успя да реализира потенциала, с който разполага – заяви старши треньорът на националния тим Милко Казанов. – Станилия Стаменова имаше здравословни проблеми, от които не успя да се възстанови, и за съжаление не успя покаже пълните си възможности.”", "date": "2017.07.16", "title": " Останахме без медали в кану-каяка"}
{"url": "https://trud.bg/%d1%80%d0%b0%d1%88%d1%84%d0%be%d1%80%d0%b4-%d0%b1%d0%bb%d0%b5%d1%81%d1%82%d0%b8-%d0%b2-%d0%b5%d0%ba%d1%81%d0%bf%d0%b5%d1%80%d0%b8%d0%bc%d0%b5%d0%bd%d1%82-%d0%bd%d0%b0-%d1%81%d0%bf%d0%b5%d1%86%d0%b8/", "text": "Маркъс Рашфорд, големият талант на английския футбол, блесна с два гола при победата на „Манчестър Юнайтед“ над „Лос Анджелис Галакси“. Двубоят бе първи от турнето на „червените дяволи“ в САЩ. Освен с красивите попадения на младока двубоят ще се запомни с експеримента на Жозе Моуриньо. Мениджърът на „Юнайтед“ заложи на схема 3-5-2. Специалния се довери на тази система едва четири пъти през миналия сезон.Експериментът обаче беше положителен. „Юнайтед“ изглеждаше по-остър в атака и в рамките на първия половин час вкара три гола – два на Рашфорд и един на Маруан Фелайни. На почивката Моуриньо смени целия отбор, а в игра се появи новото попълнение Ромелу Лукаку. Нападателят не успя да вкара, но това направиха Хенрих Мхитарян и Антони Марсиал.„Тази схема няма да бъде нашата основна – каза Моуриньо. – Ние играем предимно с четири защитници, но по време на сезона трябва да сме готови и за промени.“Моуриньо определи спекулациите за трансфер на Кристиано Роналдо на „Олд Трафорд“ като несериозни и добави, че не си губи времето със сделки, които никога няма да се случат.", "date": "2017.07.16", "title": " Рашфорд блести в експеримент на Специалния (ВИДЕО)"}
{"url": "https://trud.bg/%d1%84%d0%b5%d0%b4%d0%b5%d1%80%d0%b5%d1%80-%d1%81%d0%bf%d0%b5%d1%87%d0%b5%d0%bb%d0%b8-%d0%be%d1%81%d0%bc%d0%b0-%d1%82%d0%b8%d1%82%d0%bb%d0%b0-%d0%bd%d0%b0-%d1%83%d0%b8%d0%bc%d0%b1%d1%8a%d0%bb%d0%b4/", "text": " Роджър Федерер победи Марин Чилич с 6:3, 6:1, 6:4 и спечели „Уимбълдън“ за осми път, с което . 35-годишният швейцарец заслужи 19-ата си титла от Големия шлем без загубен сет през целия турнир.", "date": "2017.07.16", "title": " Федерер спечели осма титла на „Уимбълдън“\t\t\t"}
{"url": "https://trud.bg/%d0%b5%d0%bc%d0%b8%d0%bb%d0%b8%d1%8f-%d1%80%d1%83%d1%81%d0%b8%d0%bd%d0%be%d0%b2%d0%b0-%d0%b7%d0%b0-%d0%bf%d0%be%d1%81%d0%bb%d0%b5%d0%b4%d0%bd%d0%b0%d1%82%d0%b0-%d0%b5%d0%b4%d0%bd%d0%b0-%d0%b3%d0%be/", "text": "„Съдебната власт е независима по закон, водят се големи полемики дали прокуратурата трябва да бъде към изпълнителната власт. И не на последно място, от почти две години е една явна война срещу главния прокурор Сотир Цацаров от „протестъри“. Нейният флагман е председателят на ВКС Лозан Панов“. Това каза в интервю за Канал 3 градският прокурор на София Емилия Русинова.Относно повдигнатото обвинение към лидера на ПП Воля Веселин Марешки и трима от народните представители от неговата парламентарна група Емилия Русинова обясни, че то е по член 213 от НК. „Става въпрос за заплашени собственици на аптеки да се разпоредят с търговските дружества, на които те са управители, като заплахата, най-общо казано, от обвиняемите се изразява в увреждане на имуществото или други неблагоприятни действия за тях и техните семейства“, заяви Русинова.„Действията на Марешки и неговите съучастници, Кръстина Таскова и Пламен Христов, се изразяват в това, че те са принуждавали собственици на други аптеки да продават на цени, по високи от аптеките на Марешки, да купуват от Марешки. В противен случай или ще им бъдат затворени аптеките чрез множество проверки, или ще се открият аптеки на Марешки в близост до тях, както в повечето случаи е ставало. В аптеките на Марешки се продават на по-ниски цени лекарствата и е нормално гражданите да купуват от неговите аптеки, това води до увреждане на търговската дейност и най-общо състоянието на аптеките на принуждаваните лица. На въпроса от кого са получени сигналите софийският градски прокурор отговори, че те са подадени от лицата, които са били заплашвани, тези лица са разпитани като свидетели по делото, потвърдили са това, за което са сигнализирали и въз основа на тези обвинения, както и други, е повдигнато обвинение“, обясни градският прокурор.На въпрос откога СГП разследва Марешки, Русинова отговори, че това се случва от около месец, през който месец е бил поискан имунитета му, както и останалите депутати и веднага след това се е пристъпило към привличането им в качеството на обвиняеми.Русинова коментира още, че от прокуратурата не са пощадили никого, срещу когото са получили сигнал или са се самосезирали.„За последната една година, откакто съм ръководител на СГП, има около 30 дела срещу лица с имунитет“, заяви шефът на СГП. Ако трябва да споменем конкретни имена това са Веселин Марешки, депутатите Кръстина Таскова, Пламен Христев от Воля. На 14 юли е било повдигнато обвинение и на директора на Областната дирекция по храните. Неотдавна е повдигнато обвинение и е внесен обвинителен акт срещу областния управител на София Валентин Пенев. Повдигнати са обвинения срещу министри от предишното правителство – Петър Москов и заместник-министри от неговото министерство, както и Николай Ненчев. Има повдигнати обвинения и срещу министри от служебното правителство. Обвинения са повдигнати и срещу Румен Овчаров, както и срещу Делян Добрев и Александър Методиев, депутат от ДПС“, каза Русинова.„Внесли сме обвинителен акт срещу Светла Бъчварова-Пиралкова от БСП. Срещу Манол Генов от БСП за купуване на гласове. Повдигнали сме обвинение срещу министри от предишни правителства, като г-н Петър Димитров. Разбира се няколкото дела срещу Волен Сидеров, които приключиха. Трайчо Трайков също така, заместник-министър Христо Ангеличин. Повдигнато обвинение имаме за пътнотранспортно произшествие срещу Иван Миховски, който е депутат и имахме искане за сваляне на имунитета. Срещу Димитър Гамишев, срещу Илия Илиев, депутат от миналото Народно събрание!”, обясни още Емилия Русинова.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.16", "title": " Градският прокурор на София Емилия Русинова: За последната една година има около 30 дела срещу лица с имунитет"}
{"url": "https://trud.bg/%d1%85%d0%b0%d0%bc%d0%b8%d0%bb%d1%82%d1%8a%d0%bd-%d0%bf%d1%80%d1%8a%d0%b2-%d1%84%d0%b5%d1%80%d0%b0%d1%80%d0%b8-%d1%81%d0%b5-%d0%b8%d0%b7%d0%bb%d0%b0%d0%b3%d0%b0/", "text": "Люис Хамилтън спечели гръмка победа пред родна публиката в Гран при на Великобритания и съкрати само до една точка аванса на лидера във Формула 1 Себастиан Фетел. Звездата на „Мерцедес“ запази първата си стартова позиция и бързо започна да се откъсва пред Кими Райконен. Тръгналият от трета позиция Фетел пък получи тежък удар, когато Макс Верстапен го изненада с хитра маневра и мина пред него . Така сложи край на надеждите му да гони победата. Услуга на Хамилтън направи и съотборникът му Валтери Ботас. Финландецът стартира едва девети заради смяна на скоростна кутия, но компенсира със силно каране и се добра до второто място. Така Ботас отне от точките на пилотите на „Ферари“, но по-големият проблем пред италианския тим бе неуспехът да нареди двете си звезди в „правилния ред“. Обиколка преди финала от бокса на „скудерията“ наредиха на Райконен да предаде третото място на Фетел, но гумите предадоха германеца и той трябваше да мине за смяна, за да завърши състезанието. „Не бих казал, че е катастрофа, но можеше и да е по-добре“, утеши се Фетел, който все пак остава на върха на генералното класиране със 177 точки. Хамилтън, който изравни рекорда на Джим Кларк от 5 победи на Острова, е само на точка след него. „Победата тук ми е достатъчно засега, титлата е още далеч – обяви Люис. – Благодарен съм на отбора, че всичко мина добре.“ След две седмици е следващият старт от сезона в Унгария.", "date": "2017.07.16", "title": " Хамилтън пръв, „Ферари“ се излага"}
{"url": "https://trud.bg/%d0%b4%d0%b2%d0%b5-%d1%82%d0%b8%d1%82%d0%bb%d0%b8-%d0%b7%d0%b0-%d0%b0%d1%82%d0%bb%d0%b5%d1%82%d0%b8%d1%82%d0%b5-%d0%bd%d0%b0-%d0%b1%d0%b0%d0%bb%d0%ba%d0%b0%d0%bd%d0%b8%d0%b0%d0%b4%d0%b0%d1%82%d0%b0/", "text": "Две титли спечелиха българските лекоатлети на Балканското първенство в Нови Пазар (Сърбия). Специалистът на 3000 м стийпълчейз Митко Ценов триумфира в нетрадициона дисциплина – бягане на 1500 метра с време 3:50,81 минути. Трети в същата дисциплина с резултат 3:51,39 мин пък остана Николай Първанов. Другата титла пък бе дело Йоло Николов, треньора на Ценов. Той завърши пръв в бягането на 5000 м с време 14:33,35 мин, а Сава Тодоров остана 4-и в същото състезание. Айхан Апти взе сребро в хвърлянето на чук с 67,29 метра, а Борис Йорданов остана с бронз, след като прати уреда на 62,75 м. Денис Димитров пък стигна до бронза в спринта на 100 метра. Най-бързият българин финишира за 10,40 секунди, но с попътен вятър със скорост 2,2 м/с, което прави постижението му невалидно. Георги Иванов остана 4-и в тласкането на гюле с 18,90 метра, а късно снощи завърши скокът на височина при жените, където участва Мирела Демирева.", "date": "2017.07.16", "title": " Две титли за атлетите на Балканиадата"}
{"url": "https://trud.bg/%d0%bb%d0%b5%d0%b2%d1%81%d0%ba%d0%b8-%d1%81%d0%b5-%d0%b2%d1%80%d1%8a%d1%89%d0%b0-%d0%b2-%d0%b1%d0%b0%d0%bb%d0%ba%d0%b0%d0%bd%d1%81%d0%ba%d0%b0%d1%82%d0%b0-%d0%bb%d0%b8%d0%b3%d0%b0/", "text": "Баскетболният „Левски“ може отново да играе в Балканската лига този сезон. „Сините“ пропуснаха надпреварата миналия сезон, но президентът на клуба Константин Папазов, който преди дни се завърна и на поста старши-треньор, има амбицията отново да върне тима на международната сцена. „Затова ще е нужно по-стабилно финансиране – обяви Папазов. – Евентуално участие на „Левски“ в БИБЛ категорично няма да е обвързано с амбиция за трофей. Международната сцена на турнира дава шанс младите ни момчета да се учат и да трупат опит.“ Междувременно националният отбор по баскетбол загуби със 70:80 контролата с Македония в Скопие. За пръв път в игра тази година се появиха натурализираният американец Дий Бост и Алекс Симеонов. След влизането им в игра момчетата на Любо Минчев дори поведоха – 24:23 в средата на втората четвърт. Домакините обаче показаха, че са по-класният тим дори без голямата си звезда Перо Антич, който изгледа мача от трибуните. Най-резултатен за победителите с 18 точки бе Димче Тасовски, а Александър Везенков отговори с 16 т. и 7 борби за България.", "date": "2017.07.16", "title": " „Левски“ се връща в Балканската лига"}
{"url": "https://trud.bg/%d0%b1%d0%be%d1%80%d0%b1%d0%b0%d1%82%d0%b0-%d1%81-5-%d0%bc%d0%b5%d0%b4%d0%b0%d0%bb%d0%b0-%d0%b2-%d0%b8%d1%81%d0%bf%d0%b0%d0%bd%d0%b8%d1%8f/", "text": "Пет медала спечелиха състезателките от националния отбор по борба от Гран при на Испания. Тайбе Юсеин (категория до 63 кг) спечели 4 победи с технически туш, преди да отстъпи с 2:11 на монголката Пуревдоржи на финала. Миглена Селшика (48 кг) също взе сребро, след като на четвърфиналите отнесе с 14:0 и технически туш бронзовата медалистка от Рио 2016 Елица Янкова. На финала обаче тя отстъпи с 10:16 на рускинята Веточкина. Янкова все пак успя да стигне до схватка за бронза с друга рускиня – Фьодорова и я надви с 16:2. Бронзови отличия взеха още Биляна Дудова (55 кг) и Мими Христова (60 кг). Националките остават на лагер в Испания до 21 юли.", "date": "2017.07.16", "title": " Борбата с 5 медала в Испания"}
{"url": "https://trud.bg/45-%d0%b3%d0%be%d0%b4%d0%b8%d1%88%d0%b5%d0%bd-%d1%81%d0%be%d0%bf%d0%be%d1%82%d1%87%d0%b0%d0%bd%d0%b8%d0%bd-%d0%b7%d0%b0%d0%b3%d0%b8%d0%bd%d0%b0-%d0%bd%d0%b0-%d0%bc%d1%8f%d1%81%d1%82%d0%be-%d1%81%d0%bb/", "text": "45-годишен сопотчанин загина на място в събота около 22.30 часа, след като загубил контрол над лекия си автомобил „Сеат” на мокър и хлъзгав участък между Баня и Карлово и се блъснал в крайпътно дърво. Шофьорът е пътувал сам в колата, а най-вероятната причина за инцидента с фатален край според разследващите случая полицаи от РУ на МВР-Карлово е движение с несъобразена с пътните и метеорологичните условия скорост или техническа неизправност.Освен катастрофа със смъртен случай през последното денонощие по пътищата в Пловдивска област станаха още няколко тежки злополуки вследствие на рязкото влошаване на времето и проливните дъждове, които се изсипаха в региона. Два от инцидентите бяха също в събота вечер, но в района на село Кърнаре. Към 19.10 часа лек автомобил „Опел” излязъл от пътното платно заради движение с превишена скорост и се блъснал в бетонна ограда, като пострадали шофьорът и негов спътник, които са откарани за преглед в болницата в Карлово и по-късно освободени за домашно лечение. Два часа по-късно – към 21.20 часа, на пътя Карлово-Кърнаре се случила и втора катастрофа на мокър и хлъзгав участък, на който шофьор на „Фолксваген” изгубил контрол над автомобила си и се блъснал в паркиран „ФИАТ”, а след това и в бетонен стълб. При инцидента са пострадали водачът на фолксвагена и пътничка в същия автомобил. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.16", "title": " 45-годишен сопотчанин загина на място след удар в крайпътно дърво на мокър и хлъзгав участък между Баня и Карлово"}
{"url": "https://trud.bg/21-%d1%8e%d0%bb%d0%b8-%d0%b5%d0%ba%d1%81%d1%82%d1%80%d0%b0%d0%b4%d0%b8%d1%80%d0%b0%d1%82-%d0%b2-%d0%b8%d1%81%d0%bf%d0%b0%d0%bd%d0%b8%d1%8f-%d0%b8-%d0%be%d1%81%d0%bc%d0%b8-%d0%be%d0%b1%d0%b2%d0%b8/", "text": "Още един мъж е задържан по обвинение за участие в организираната престъпна група за трафик на хора от България в Испания и склоняване към проституция, заради която в началото на юли и още шестима негови съучастници, съобщи окръжният прокурор на Пазарджик Васил Малинов.Осмият обвиняем от бандата на сутеньорите е ромът от Септември Райчо Михайлов, за когото също има издадена ЕЗА (Европейска заповед за арест). Срещу него са повдигнати същите обвинения, както и срещу останалите седмица – участие в организирана престъпна група, трафик на хора и склоняване в проституция. За тези престъпления испанското законодателство предвижда съответно 8, 12 и 5 г. затвор. Пазарджишкият окръжен съд е насрочил за 21 юли (петък) заседание, на което ще бъде взето окончателно решение за екстрадацията на Райчо Михайлов в изпълнение на заповедта на испанските власти. Но екстрадицията към Марбея ще стане факт едва след получаване на гаранции, че при налагане на присъда от тамошната съдебна система подсъдимият ще бъде върнат да я изтърпи в България.В момента Райчо Михайлов е в затвора в Пазарджик с мярка за неотклонение „задържане под стража”, като подобно на останалите седмина свои съучастници вече е декларирал, че е съгласен доброволно да бъде предаден на испанските власти.  Прокуратурата в Марбея е повдигнала обвинения на общо 69 лица, сред които са 8 българи – Пламен Темелков, Темелко Атанасов, Пламен Атанасов и Емил Колев от село Семчиново, Васил Михайлов от Пловдив, Кирил Киримов от село Ковачево, Иван Димитров от село Симеоновец и Райчо Михайлов от Септември. Първите седем от тях бяха арестувани на 26 юни (понеделник) на територията на Пловдив, Бургас и Пазарджишка област в селата Семчиново, Симеоновец и Ковачево, след получаване в МВР на ЕЗА (европейска заповед за арест) от Испания.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.16", "title": " На 21 юли екстрадират в Испания и осми обвиняем от бандата на сутеньорите"}
{"url": "https://trud.bg/%d0%b6%d0%b8%d1%82%d0%b5%d0%bb%d0%b8-%d0%bd%d0%b0-%d1%81%d0%be%d0%bf%d0%be%d1%82-%d0%ba%d0%bb%d0%b8%d1%81%d1%83%d1%80%d0%b0-%d0%b8-%d0%ba%d0%b0%d1%80%d0%bb%d0%be%d0%b2%d0%be-%d0%b8%d0%bc%d0%b0%d0%bb/", "text": "Жители на Сопот, Клисура, Карлово и околните села в подножието на Стара планина имали „близки срещи от третия вид” с майката и „роднините” на малкото мече, което на 6 юли направи почетна обиколка на стадион „Томи” край жк „Сарая” в родния град на Иван Вазов и бе заснето от 10-годишния Алекс, докато си играел с приятели на близката детска площадка. Тя се намира в близост до планината, откъдето малкото животинче е слязло, за да си осигури само следобедна медена закуска от кошерите в края на Сопот, без да чака на мама Мецана.От нея пък са проревали собствениците на десетки кошери от Сопот, квартал „Сушица” в Карлово и най-вече в Клисура, където мечките, откакто са се събудили от зимен сън тази пролет най-често гастролират, твърдят местните хора. Кучетата първи усещали неканените гости от гората и силно лаели, като по този начин предупреждавали стопаните си, че наблизо се навърта див звяр и трябва да са нащрек. В Клисура дори смятат да свикат общоградско събрание и да мислят какви мерки да предприемат, за да се отърват от ставащите все по-агресивни хищници, които на всичкото отгоре били под закрилата на куп природозащитни организации и лично на френската киноактриса Бриджит Бардо и не можели да стрелят по тях, без да си навлекат проблеми със закона.Потомци на Боримечката предлагат да извадят черешовите топчета и почнат да гърмят всеки ден с цел да уплашат мечките и спрат нападенията им над десетките пчелините, които били едва на 2-3 км от първите къщи в Клисура. Още по-сериозна била ситуацията в Карлово и Сопот, където мечки били виждани от местните жители край квартал „Сушица” и Аневското кале. Сърцето на младеж едва не се пръснало от страх, след като пред него изскочил огромен кафяв космат звяр, както си карал колелото по черен път край квартал „Анево” на Сопот преди няколко дни, твърдят местните хора. Близките на младия мъж дори се чудели дали да не му леят куршум срещу уплах. Хората от подбалканските селища се страхуват, че след като мечките плячкосат меда в кошерите, ще дойде ред на овцете и другите им домашни животни, които всеки ден извеждат на паша по ливадите и поляните на в подножието на Стара планина.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.16", "title": " Жители на Сопот, Клисура и Карлово имали срещи и с майката и „роднините” на малкото мече"}
{"url": "https://trud.bg/%d0%b4%d0%b2%d0%be%d0%b9%d0%bd%d0%be-%d1%81%d0%b0-%d1%81%d0%b5-%d1%83%d0%b2%d0%b5%d0%bb%d0%b8%d1%87%d0%b8%d0%bb%d0%b8-%d0%bf%d0%be%d1%80%d0%b0%d0%b7%d0%b5%d0%bd%d0%b8%d1%82%d0%b5-%d0%be%d1%82-%d1%87/", "text": "Близо два пъти – от 42 на 77, са се увеличили поразените от чревни инфекции в Пловдивска област през последната седмица в сравнение с предишните 7 дни, съобщиха от Регионалната здравна инспекция (РЗИ) в града под тепетата. 42 от случаите на чревно болните са регистрирани на територията на Пловдив, като 40 от тях са станали жертва на ентероколити, а двама са със салмонелоза.  В Асеновград са регистрирани 4 случая на чревни инфекции, в Карлово и селата Куртово Конаре, Катуница и Кърнаре има по трима пострадали от развалени храни, в Стамболийски, Раковски, Милево, Любен и Розино – по двама, а по един поразен от хранително натравяне има в градовете Перущица, Първомай, Баня и Кричим и селата Христо Даново, Градина, Селци, Певците, Партиарх Евтимово, Боянци, Кадиево  и Костиево.Над 2 пъти са скочили и случаите на ухапани от кърлежи в Пловдивския регион – от четирима в седмицата от 29 юни до 5 юли на деветима между 6 и 12 юли, допълва дежурният емидемиолог от РЗИ-Пловдив. Пет от новите случаи са регистрирани на територията на областния град, въпреки че от началото на сезона под тепетата пръскаха вече 5 пъти срещу кърлежи, комари и други жилещи и хапещи твари. Добрата новина от последната седмица е , че в Пловдивско няма регистриран нито един случай на лаймска болест, марсилска треска и ку-треска, както и на нови пациенти с морбили (дребна шарка). Забелязва се и намаляване на болните с едра шарка (варицела) – от 20 на 15, докато лек ръст има при поразените от скарлатина – от 5 преди седмица на 7 през последните 7 дни.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.16", "title": " Двойно са се увеличили поразените от чревни инфекции и ухапани от кърлежи в Пловдивско за седмица"}
{"url": "https://trud.bg/%d1%82%d0%b8%d1%80-%d1%81%d0%b5-%d0%bf%d1%80%d0%b5%d0%be%d0%b1%d1%8a%d1%80%d0%bd%d0%b0-%d0%b8-%d0%b7%d0%b0%d1%82%d0%b2%d0%be%d1%80%d0%b8-%d0%bf%d1%8a%d1%82%d1%8f-%d1%81%d0%be%d1%84%d0%b8%d1%8f/", "text": "Пътят София – Варна при село Малиново е затворен поради преобърнал се ТИР. Шофьорите, които пътуват по това направление е добре да използват обходни маршрути, един от които е през град Ловеч.От ОДМВР-Ловеч потвърдиха, че има подаден сигнал за катастрофирал ТИР в района. Няма данни шофьорът да има сериозни наранявания, информира АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.16", "title": " ТИР се преобърна и затвори пътя София – Варна при село Малиново"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-18/", "text": "Археоложка оценявала офертите за ремонта на НДКВ комисията нямало нито един строителен инженер или архитект, пише в доклада на външната одиторска фирма „Семпер Фортис“. Оценявали офертите по субективни критерии за иновации.   Бум на чревни и кърлежови инфекцииСред най-засегнатите области е Пловдивска, където ръстът на заболелите е двоен.    Държавата призна, че има екорекет и пак клекна на зеленитеГЕРБ предлагат изменение на Закона за опазване околната среда. Бързи процедури само за национални обекти, общините и бизнесът недоволни.       Когато възможностите надхвърлят способноститеГазов хъб „Балкан“ все още е само ново име за компрометирания „Южен поток“ – анализ на Илия Лингорски.    Комисията „Изтребител“ – оправдание за бездействиеАко не се сключат договорите до Нова година, процедурите започват отначало – коментар на Спирдон Спирдонов.     Бърза писта за ОВОС за ключови проекти като „Струма“Опозицията спекулира, правим по-добри закони, казва в интервю за „Труд“ председателят на правната комисия в Народното събрание Данаил Кирилов от ГЕРБ.       Случаят „Булсатком“Как фирма, не плащаща с месеци заплатите на служителите си и дълг от 180 милиона долара изстрелва сателит?    Марешки – новото острие на задкулисието„Воля“ става парламентарен представител на „Да, България“ и „Нова република“    ЕнтусиастътСилует на Константин Папазов.", "date": "2017.07.16", "title": " Вижте акцентите в броя на вестник „Труд“ в понеделник, 17 юли 2017"}
{"url": "https://trud.bg/%d0%b4%d0%b2%d0%b0-%d1%81%d0%bd%d0%b0%d1%80%d1%8f%d0%b4%d0%b0-%d1%81%d0%b0-%d0%b1%d0%b8%d0%bb%d0%b8-%d0%b8%d0%b7%d1%81%d1%82%d1%80%d0%b5%d0%bb%d1%8f%d0%bd%d0%b8-%d0%bf%d0%be-%d1%80%d1%83%d1%81%d0%ba/", "text": "По руското посолство в Дамаск са изстреляни два снаряда, като единият попаднал в комплекса на посолството, а другият е паднал наблизо, съобщи сирийската държавна осведомителна агенция САНА, цитирана от Асошиейтед прес.Атаката в Дамаск бе извършена само часове, след като бомба експлодира близо до болница в контролирания от бунтовниците северозападен град Идлиб, ранявайки петима души. Доброволческата организация Сирийска гражданска отбрана, по-известна като „Белите каски“, съобщи, че сред ранените има две деца. Информацията беше потвърдена и от базирания във Великобритания Сирийски център за наблюдение на човешките права.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.16", "title": " Два снаряда са били изстреляни по руското посолство в Дамаск"}
{"url": "https://trud.bg/%d0%b1%d0%b0%d0%bd%d0%b4%d0%b8%d1%82-%d0%b8%d0%b7%d0%b1%d1%8f%d0%b3%d0%b0-%d0%be%d1%82-%d0%b0%d1%80%d0%b5%d1%81%d1%82%d0%b0-%d0%b8-%d0%bf%d0%be%d0%bb%d1%83%d1%87%d0%b8-%d0%bd%d0%be%d0%b2-%d0%bf%d1%80/", "text": "Полицията търси под дърво и камък дързък рецидивист, който успя да се измъкне от следствения арест във Велико Търново. Но засега от него няма и следа. Това потвърди вчера наблюдаващият разследването прокурор от Районната прокуратура във Велико Търново Красимир Стайков.„Никой не ми е докладвал, че е заловен. Все още беглецът се издирва”, каза Стайков специално за „Труд”.В петък от Областната дирекция на МВР обявиха публично, че издирват Найден Николаев Данаилов на 39 г. от село Раданово, община Полски Тръмбеш. На 9 юли той избягал от следствения арест в областния град, където е бил задържан на 21 юни за множество кражби и грабежи.Найден бил известен с прякора Папора. Той бил толкова слаб, че основната версия за бягството му е, че се е проврял през тясна пролука между решетките, без да ги огъва. След като тъмничарите отключили килията и видели, че е празна, Найден се сдобил с нов прякор – Худини, по името на американския илюзионист Хари Худини, успявал да се изплъзва от заключени вериги и ковчези. Не е изключено обаче и надзирателите да са спали, докато той си отключва и излиза на свобода.„В момента се води разследване по чия вина е допуснато бягство на арестант и ще има наказани служители от охраната. Разпоредена е и вътрешна проверка. Незнайно как, но задържаният е излязъл през решетките на ареста”, каза още наблюдаващият прокурор Стайков.Издирването на Папора-Худиини продължава. Той е висок около 170 см., има черна коса, кафяви очи и татуировки на гърба и раменете. Полицията очаква обаждания с информация за него на тел. 112, 062/ 662 234.", "date": "2017.07.16", "title": " Бандит избяга от ареста и получи нов прякор – Худини (ОБЗОР)\t\t\t"}
{"url": "https://trud.bg/%d0%be%d1%81%d0%bc%d0%b8-%d0%b4%d0%b5%d0%bd-%d0%bd%d1%8f%d0%bc%d0%b0-%d1%81%d0%bb%d0%b5%d0%b4%d0%b0-%d0%be%d1%82-%d0%b8%d0%b7%d1%87%d0%b5%d0%b7%d0%bd%d0%b0%d0%bb%d0%be%d1%82%d0%be-16-%d0%b3%d0%be/", "text": "Осми ден продължава издирването на което след като блъсна туристи на пътя, изчезна, предава Дъжд и мъгла обгърна планината около Триград и отказа доброволците да влязат в гората да го търсят. Единствено роднините му обикаляха безцелно из горите. Все още от него няма и следа.Колкото и добре да познава района, за 16-годишното момче е трудно да оцелее осем дни в гората. Приятелите му, които до вчера също обикаляха наоколо, вече са обезверени.Все пак шанс момчето да се е скрило в изоставена постройка високо в планината още има. Затова роднините му не спират да го търсят.След като три поредни вечери гранични полицаи издирваха момчето с термокамери, тази нощ те отказаха да влязат в гората, защото смятат, че няма да има резултат, защото всичко вече е претърсено.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.16", "title": " Осми ден няма следа от изчезналото 16-годишно момче, което блъсна туристи в Триград"}
{"url": "https://trud.bg/%d0%b0%d1%80%d1%85%d0%b5%d0%be%d0%bb%d0%be%d0%b6%d0%ba%d0%b0-%d0%be%d1%86%d0%b5%d0%bd%d1%8f%d0%b2%d0%b0%d0%bb%d0%b0-%d0%be%d1%84%d0%b5%d1%80%d1%82%d0%b8%d1%82%d0%b5-%d0%b7%d0%b0-%d1%80%d0%b5%d0%bc/", "text": "В комисията нямало нито един строителен инженер или архитект, пише в доклада на външната одиторска фирма „Семпер Фортис“. Оценявали офертите по субективни критерии за иновацииНе е ясно как членовете на комисията, които са без професионален опит в сферата на строителството, са поставяли оценки на техническите предложения по критериите за възлагане „оптимално съотношение качество-цена и ниво на разходите за целия жизнен цикъл“Археоложка е била начело на комисията за избор на изпълнител за ремонта на НДК. Това е дясната ръка на Мирослав Боршош – Ивелина Кючукова. В двореца тя е шеф на Направление „Програма и реализация”, а от началото на ремонта и до днес е основен отговорник за него. За новата и важна задача към заплатата си от 2 500 лв. получава по още 1500 лв. допълнително на месец, твърдят от НДК.Смущаващо е, че в цялата деветчленна комисия, която избра „Галчев инженеринг” ЕООД за изпълнител на ремонта, няма нито един строителен инженер нито пък архитект.„Няма данни някой от определените членове на комисията да притежава професионална компетентност по предмета на поръчката”, пише в доклада на одитора. Странно е, че изискването за професионална компетентност на членовете на комисии по ЗОП отпаднало в новия закон, който е в сила от 15.04.2016 г.„Предвидената от Възложителя в обявлението и методиката за комплексна оценка на офертите, предвижда оценяване на Техническите предложения на участниците по качествени признаци. По тази причина е обосновано в състава на назначената комисия да има поне един специалист в областта на този вид услуги”, категорични са експертите на „Семпер Фортис”.В комисията за избор на изпълнител има машинни инженери, електроинженер и юристи. В последния й вариант, след скандал Меглена Кунева е оттеглила своята пратеничка – Евгения Колданова, която по това време е неин съветник. Замества я юристка от външна фирма, която обслужва НДК.Не е ясно как членовете на комисията, които са без професионален опит в сферата на строителството, са поставяли оценки на техническите предложения по критериите за възлагане „оптимално съотношение качество-цена и ниво на разходите за целия жизнен цикъл”.„Наблюдава се присъждане на оценки на база абсолютно неясни и субективно оценъчни признаци, което произтича от самата методика за комплексна оценка, заложена в документацията на обществената поръчка”, пише в одита. Като пример е посочена оценката на техническото предложение като „добро”, „много добро” или „отлично” без да е описано какво членовете на комисията следва да влагат в тези понятия.Комисията е давала и оценка за иновативност по част от подпоказателите. „Следва да се има предвид, че понятието „иновация” няма легална дефиниция както в националното, така и в европейското законодателство”, припомнят от „Семпер Фортис”.Открити са нарушения, свързани и с ценовата оферта на изпълнителя на ремонтните дейности „Галчев инженеринг”. Прогнозната стойност на обществената поръчка, определена от възложителя, е 13 999 000 лв. без ДДС, като в тази сума влизат 10 % допълнителни и непредвидени разходи. Ценовото предложение на „Галчев инженеринг” е 16 549 997 лв. или с 2 550 997 лв. повече от поставените като условие в документацията от възложителя.„Съгласно чл. 39, ал. 1 от правилника за приложение на ЗОП „при подготовката на заявленията кандидатите са длъжни да спазват условията на възложителя”, припомнят одиторите. Според тях е следвало при разглеждането и оценката на офертите комисията да отстрани участника поради несъответствие с обявените условия на обществената поръчка на основание чл. 107, т. 2 от ЗОП.На 8 юни правителството отпусна допълнително 28 млн. лв. за ремонта на НДК. Миналата година през август бе направен първия транш от 17 млн. лв. Именно този транш е обект на досъдебното разследване за нецелево изразходване на средствата. Очаква се на 20 юли бившият изпълнителен директор на НДК Мирослав Боршош да се сдобие с обвинение. Работна група трябвало да следи ремонтите в НДКНа 16 март 2016 г. е създадена междуведомствена работна група с амбициозната задача да осъществи подготовката на Националния дворец на културата за българското председателство на ЕС през 2018 г.Въпросната група е трябвало съвместно с ръководството на НДК да обсъди окончателния вариант на проектите за ремонт, както й количествено-стойностната сметка. Ако се съди от прототокол от заседанието на работната група, това се е случило.Трябвало е членове от междуведомствената група да бъдат включени в оценителната комисия, която да избере изпълнител на строително-ремонтните дейности в НДК. Това обаче не се е случило – с едно изключение, което е археоложката Ивелина Кючукова. Именно на нейната професионална подготовка разчита Мирослав Борош, като я назначава за шеф на оценителната комисия.Не се е случило и още нещо – възложителят не е дал възможност за пряк контрол на ремонта от членовете на междуведомствената група.Любопитен е съставът на въпросната група, който показва, че едва ли някой е имал искрено желание да се свърши нещо. Председател е тогавашният изпълнителен директор Мирослав Боршош, чиито дела трябва да бъдат следени. Секретар е Ивелина Кючукова. Томислав Дончев е изпратил в работната група съветника от политическия си кабинет Мартин Дановски, както и парламентарния си секретар по това време Стефан Илиев. Меглена Кунева също е препоръчала своя съветничка от политическия си кабинет – Яна Дочева.От МРРБ са главен експерт Десислава Георгиева и Юлия Йонева от отдел „Връзки с обществеността, протокол и международно сътрудничество”. Има и по двама представители на Камарата на архитектите- Светломир Никодимов и Иван Аврамов и на строителите – инж. Александър Мишев и инж. Янко Боянов.В работната група е и сегашният шеф на Съвета на директорите Борислав Велков като председател на Асоциацията за насърчаване и развитие на спортната и развлекателната инфраструктура. И надзорът куцИ поръчката за независим надзор при проектирането и изпълнението на обект „Преустройство и адаптация на основната сграда на НДК за нуждите на Българското председателство на Съвета на ЕС през 2018 г.” е опорочена е заключението на одитния доклад. Стойността й е 200 000 лв. без ДДС. Спечелена е от „С консулт” ЕООД.Методиката за оценка по показател „Техническо предложение” позволява субективизъм. В същото време „техническото предложение” е с най-високо относително тегло в обществената поръчка (60 %) и има решаваща роля в крайния резултат, сочат одиторите.В комисията за подбор на участниците и оценка на офертите Мирослав Боршош е определил двама резервни членове, каквито според чл. 103, ал. 2 на ЗОП не се предвиждат. Единият от редовните членове на комисията – адв. Петя Мургова (от външната юридическа фирма, обслужваща НДК) не е взела въобще участие в работата на комисията, а на нейно място са влизали двамата резервни членове.„Съгласно чл. 51, ал. 9, т. 1 от правилника за приложение на ЗОП, когато член на комисията не може да изпълнява задължението си, той е длъжен да си направи самоотвод, а възложителят следва да определи нов член на неговото място”, е пояснено в доклада на одиторите. И в тази комисия няма нито един строителен инженер или архитект. В доклада е посочено също, че няма яснота дали седемте специалисти, които ще упражняват надзор изпълняват условието, поставено в обществената поръчка – да са упражнявали строителен надзор „минимум на един такъв обект (б.р. като НДК!!!)”Спечелилата фирма е предоставила само данни за образованието на надзорниците, без да е ясно какъв професионален опит от определено естество имат те”, пише в доклада. Доставчикът на техника я пази на складДоставчикът на конгресно-конферентна техника за НДК „Динакорд-България” ЕООД пази част от оборудването в собствените си магазини и складове.Тази поръчка бившият изпълнителен директор на НДК Мирослав Боршош възложи година и половина преди Председателството. Боршош едва ли не е наясно, че не е било необходимо да се бърза със закупуването на техника, като се има предвид, че това е една от стоките, чиято цена пада с появата на всеки нов модел.Стойността на обществената поръчка е за 3,1 млн. лв. без ДДС. В началото на юни правителството отпусна допълнително 1,8 млн. лв. за оборудването на залата за пресконференции.Доставчикът „Динакорд-България” ЕООД е бил единствен участник в обявената от Боршош обществена поръчка.На 23 август 2016 г. (ден след транша на първите 17 млн. лв. за ремонт и закупуване на техника) Боршош информира „Динакорд” да започне изпълнение на доставките. Впоследствие Възложителят е поискал част от доставките да бъдат оставени на отговорно пазене при изпълнителя. Друга част от доставките са отложени заради течащия ремонт на НДК. „По този начин на практика се е стигнало до фактическо изменение на сключения договор без да има допълнително споразумение”, пише в одита.Срокът за изпълнение на поръчката, заложен в документацията за участие е 14 дни. Очевидно е, че този срок е нарушен.", "date": "2017.07.16", "title": " Археоложка оценявала офертите за ремонта на НДК"}
{"url": "https://trud.bg/%d0%b2%d0%b5%d1%80%d0%b8%d0%b6%d0%bd%d0%b8-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b8-%d0%b7%d0%b0%d1%82%d0%b2%d0%be%d1%80%d0%b8%d1%85%d0%b0-%d0%bf%d1%8a%d1%82%d0%b8%d1%89%d0%b0/", "text": "Линейка пострада на магистрала „Тракия“Опасното време стана причина за верижни катастрофи, които затрудниха движението по основни пътища у нас. Инциденти имаше в цялата страна заради хлъзгави настилки и несъобразена скорост. Най-малко 10 човека пострадаха, въпреки предупрежденията на властите да се кара внимателно заради обявените жълт и оранжев код за валежи в различни части от страната.6 души пострадаха при катастрофи край Ихтиман на магистрала „Тракия“. Всички са без опасност за живота, съобщиха от МВР. Около 14.00 ч първо лек автомобил катастрофира на скоростния път. При инцидента е пострадала жената зад волана. Към мястото е изпратена линейка. Когато пристига, в нея се удря друг автомобил. При втората катастрофа са пострадали 5 души. На мястото се образува задръстване, а АПИ призова за внимателно преминаване в участъка.Малко по-късно верижна катастрофа с 5 автомобила стана и при село Бучин проход в посока София. Един човек е в болница. Край същото населено място имаше и друг инцидент на пътя, при който кола се заби в дърво.При подобен инцидент 45-годишен мъж от Сопот е загинал на място на пътя Баня-Карлово в събота вечерта. Той блъснал с лекия си автомобил „Нисан” в крайпътно дърво.Четирима души, сред които и 4-годишно дете, пострадаха и при катастрофа на главния път Е-79 между Сандански и Струмяни вчера сутринта, съобщи от МВР. От там уточниха, че пътният инцидент е между три леки автомобила, след като първоначално бе съобщено за две коли. При катастрофата един човек е по-сериозно пострадал. В трите автомобила е имало общо 7 пътници. Част от хората са транспортирани в болницата в Сандански, а други в Благоевград. Движението по пътя в района на инцидента беше ограничено. Заради лошото време имаше и няколко инцидента на пътя към Гоце Делчев.Куп катастрофи по хлъзгави и мокри пътища и движение с несъобразена с атмосферните условия скорост имаше и в Пловдивско.  Подпорна стена се срути в СмолянскоЗасилена е опасността от образуването на свлачища по пътищата в планинските райони на Пловдивска област, особено по пътната отсечка Бачково-Нареченски бани. Това съобщиха от областно пътно управление. Оттам посочиха, че има и опасност от падащи камъни.Междувременно заради лошото време подпорна стена се свлече под пътя и затрудни движението по направлението Доспат-Борино-Тешел.Инцидентът стана около 12:30 часа вчера. В следствие на валежите, каменна зидария се е свлякла на пътя и е затворила едното платно на улицата. Това уточниха от Областно пътно управление в Смолян във връзка с инцидента.Проблемният участък, който се намира в центъра на село Борино, е сигнализиран с пътни знаци. Ремонтът му ще започне, след като времето позволи.Оттам се преминава с повишено внимание. Колите се движат в едното платно и с изчакват. Температурите паднаха драстично с над 10 градусаПоне с 10 градуса паднаха температурите у нас по време на горещниците или най-топлите дни според народния календар от 15 до 17 юли. Оранжев код за валежи и гръмотевични бури беше в сила за 10 области, и жълт за други 7. На много места живакът не мина 20 градуса.Най-голямо количество валежи за вчерашния ден е отчетено на връх Ботев – 50 л/кв. м., съобщиха от НИМХ на БАН. През деня е имало гръмотевици на доста места в страната, но няма данни за градушки.Промяната на времето ще започне още днес. През нощта срещу понеделник валежите ще продължат и отново на много места ще са значителни. През деня обаче те ще отслабнат, а във вторник облаците ще се скриват и ще започне повишение на температурите.", "date": "2017.07.16", "title": " Верижни катастрофи затвориха пътища (обзор)\t\t\t"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d0%ba%d1%80%d0%b5%d1%81%d0%bd%d0%b0-%d0%b7%d0%b0%d0%b1%d1%80%d0%b0%d0%bd%d0%b8-%d0%bd%d0%b0-%d0%b4%d0%b5%d1%86%d0%b0-%d0%bf%d0%be%d0%b4-18-%d0%b3/", "text": "Кметът на Кресна Николай Георгиев забрани на младежи под 18 години да посещават двора на училището и детската градина през летните месеци след 23 часа. Причината са зачестилите вандалски прояви, предава  Младежите ще могат да излизат в късните часове единствено със своите родители.През последния месец в общинската администрация са постъпили десетки сигнали за счупени пейки, силен шум през нощта и обърнати кофи за боклук от младежи, които се събират в двора на училището и детската градина в града. Това накарало кмета на Кресна да ограничи излизането на непълнолетни младежи. Те няма да могат да посещават заведенията, ресторантите и интернет клубовете в града в късните часове.„За съжаление случва се, по централна улици идват младите хора, момичета момчета ритат“, казва Кирил Георгиев.Някои младежи отричат да създават проблеми.„В училището ходим, по центъра, общо взето в целия град. Аз лично я спазвам, мен ме прибират преди 12“, казва Йордан Иванов.От общината казаха, че са провели няколко срещи с родителите на деца, които извършват вандалски прояви, въпреки това обаче мерки не са били взети.„Общинска охрана на община Кресна ще извършва охрана след 23 часа и на нарушителите на родителите ще се налагат санкции“, казва Николай Георгиев, кмет на Кресна.„Те родителите допускат това нещо да се случва, те не се интересуват какво правят техните деца, нормално е да бъдат санкционирани за това нещо“, казва Иван Спасов.Глобата за родителите, които пускат непълнолетните си деца сами след 23 часа е 50 лв., а при повторно нарушение 200 лв.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.16", "title": " Кметът на Кресна забрани на деца под 18 г. да посещават двора на училището заради вандалски прояви"}
{"url": "https://trud.bg/%d0%b2%d0%b0%d0%bc%d0%bf%d0%b8%d1%80%d1%81%d0%ba%d0%b8%d1%8f%d1%82-%d0%bb%d0%b8%d1%84%d1%82%d0%b8%d0%bd%d0%b3-%d0%bd%d0%b0-%d0%ba%d0%b8%d0%bc-%d0%ba%d0%b0%d1%80%d0%b4%d0%b0%d1%88/", "text": "Мадона също използва тази техника Популярният метод за разкрасяване и подмладяване „Вампирски лифтинг“, който риалити звездата Ким Кардашиян редовно използва, стана хит и у нас. Иновативната процедура е определяна като едно от „Седемте чудеса в Холивуд“, тъй като голяма част от американските звезди поддържат външния си вид именно по този начин.„Вампирски лифтинг“ представлява терапията, при която кожата ни всъщност се храни с кръвна плазма. Популярният метод за разкрасяване е комбинация от 2 основни апликации в една процедура – хиалуроновият филър и кръвната плазма.Според специалисти в областта на козметичните процедура при въпросната терапия има минимален риск от алергични реакции, което допълнително стимулира дамите в напреднела възраст да прибягнат до този метод за поддържане на свежа кожа.„Тук става въпрос за изключително високо ниво на стерилност, защото все пак се работи с кръвни продукти, създадени лабораторно, качеството на апаратурата за създаването на плазмата също е от висок клас. Методът за апликация може да бъде в 2 варианта: първият е така наречената „инвазивна техника”, прилагана с помощта на иглички, а вторият вариант се прилага с припособление, което се нарича „дерма пен”, разказва Антоанета Цветанова, която е бюти консултант и организатор на семинари за красота.По думите й идеята за създаването на този тип метод за разкрасяване идва от там, че учените откриват важен елемент във връзка с нашата кръв. Става въпрос за така наречените „фактори на растежа“, за които изследователите са открили, че имат изключително възстановяващо действие.„Терапията „Вампирски лифтинг” се базира на обработена венозна кръв, подложена на високоскоростна процедура, при която се отделят червените и белите кръвни телца от самия дерм и тази изолирана материя се нарича „плазма”. Тя съдържа фактор на растежа и ензими, които се възприемат положително от организма ни и позволяват да се възстановят нарушенията на кожата ни. Този метод за регенерация се използва не само при проблеми с кожата, но и при гинекологични аномалии и за заздравяване на венците“, допълва Цветанова.Освен Ким Кардашиян, която е един от най-големите почитатели на „Вампирския лифтинг“, популярни и успешни дами от шоубизнеса като Мадона, Бионсе и Деми Мур също поддържат добрия вид на кожата си с иновативната техника. Известните хубавици често подготвят лицето си за важни събития именно с тази козметична процедура.", "date": "2017.07.16", "title": " „Вампирският лифтинг“ на Ким Кардашиян хит и у нас\t\t\t"}
{"url": "https://trud.bg/%d0%b6%d0%b8%d1%82%d0%b5%d0%bb%d0%b8-%d0%bd%d0%b0-%d0%be%d0%b1%d1%89%d0%b8%d0%bd%d0%b0-%d1%81%d0%b5%d0%bf%d1%82%d0%b5%d0%bc%d0%b2%d1%80%d0%b8-%d0%be%d1%82%d0%bd%d0%be%d0%b2%d0%be-%d0%b8%d0%b7%d0%bb/", "text": "Жители на  срещу кмета Марин Рачев. Хората настояват за пълна ревизия на всички обществени поръчки, реализирани от местната власт. В село Варвара недоволните блокираха за кратко пътя към Велинград и се събраха на място, определено за детска площадка, като направиха символично погребение, предаваНапрежението в община Септември нарастна, след решението на Общинския съвет цената за пренос на минерална вода да поскъпне седемкратно. Според кмета, то е пазарно оправдано и ще увеличи значително приходите в общинската хазна. Заради шоковото увеличение обаче, много собственици на къщи за гости и малки хотели в региона обявиха, че са обречени на фалит.Според протестиращите, кметът на Септември Марин Рачев е сключил договор за построяване на 18 детски площадки в общината на стойност над 250 хил. лв., при 100% авансово плащане. Обществената поръчка е обявена само ден преди Коледните празници, а изпълнителят е избран и договорът с него е подписан за рекордните 10 работни дни. Върху терена, определен за детска площадка в село Варвара обаче, е отлята само плоча от 60 квадратни метра, въпреки че са проектирани и платени 90.„Искаме открито управление, искаме да ни се обясни къде са парите от обществените поръчки и защо детската площадка не е направена. Да се проверят всички обществени поръчки, да се разбере краде ли се и от кого. Питаме кой краде?“, заяви Николай Баташки, член на ИК „Да спасим Община Септември“.Хората протестират и срещу седемкратното увеличение на таксата за пренос на минерална вода, което според тях ще доведе до унищожаване на туризма в района и ще остави без прехрана цели семейства.„Убива се бизнесът, без никой да ни обясни защо, гласуват се едни цени на минерална вода едни такива, при условие, че във Велинград цената за пренос на вода е 12 стотинки, тук в едно малко село… цената за пренос на вода е 3.60. Как ние можем да бъдем конкурентноспособни, на фона на това, че сме на 20 км. от Велинград?“„Искаме минералната вода да остане за хората, за варварци, а не септемврийци да ни ограбват и ние да стоим на сухо“.Кметът Марин Рачев и днес не влезе в диалог с протестиращите. Само преди дни, той заяви, че въпреки увеличението на цената за пренос на минерална вода, има сериозни инвестиционни намерения в региона, а парите от новата такса ще бъдат вложени в подобряване на инфраструктурата.„Знам, че една стока струва толкова, колкото е нейното търсене и интереса към нея. Нашите проучвания, нашите анализи показват, че 3 лева е цена, която всеки ще си позволи“, заяви кметът на община Септември.Хората от село Варвара са категорични, че ще продължат с протестите си и приканиха и други населени места от общината да ги подкрепят. И днес те преминаваха организирано пешеходните пътеки, с което блокираха за кратко движението към Велинград, но до напрежение с шофьорите не се стигна.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.16", "title": " Жители на община септември отново излязоха на протест срещу кмета Марин Рачев"}
{"url": "https://trud.bg/%d0%b1%d1%83%d0%bc-%d0%bd%d0%b0-%d1%87%d1%80%d0%b5%d0%b2%d0%bd%d0%b8-%d0%b8-%d0%ba%d1%8a%d1%80%d0%bb%d0%b5%d0%b6%d0%be%d0%b2%d0%b8-%d0%b8%d0%bd%d1%84%d0%b5%d0%ba%d1%86%d0%b8%d0%b8/", "text": "77 са заболели от марсилска треска от януариБум на чревни инфекции и кърлежопреносими болести като марскилска треска и лаймска болест отчитат Регионалните здравни инспекции (РЗИ) по места и Националният център по заразни и паразитни болести (НЦЗПБ).От 03.07 до 09.07 в страната са регистрирани 7 случая на марсилска треска, а общо от началото на годината са 77. 19 са случаите на лаймска болест през същата седмица и 128 от началото на годината. Има и 1 случай на кърлежов енцефалит.Сред най-засегнатите от чревни инфекции области е Пловдивска, където ръстът е близо два пъти по-голям през предходната седмица, в сравнение с тази преди нея – от 42 на 77. В 40 от случаите става въпрос за ентероколити, има и две положителни проби за салмонелоза.Над два пъти са скочили и случаите на ухапани от кърлежи в региона – от четирима в седмицата от 29 юни до 5 юли на деветима между 6 и 12 юли, въпреки че от началото на летния сезон под тепетата са пръскали вече 5 пъти срещу кърлежи, комари и други жилещи и хапещи твари. От 19.06 до 02.07 чревните инфекции в София са 65, а в областта – 12 като те са три пъти повече от предходната седмица. За същия период в Хасково случаите са 23, колкото и в Плевен, където обаче има и трима души с лаймска болест и ку-треска. В Стара Загора и Бургас чревните инфекции също се увеличават, има и случаи на марсилска треска. ", "date": "2017.07.16", "title": " Бум на чревни и кърлежови инфекции\t\t\t"}
{"url": "https://trud.bg/%d0%b0%d0%bd%d0%b3%d0%bb%d0%b8%d1%87%d0%b0%d0%bd%d0%ba%d0%b0-%d0%b7%d0%b0%d0%b3%d0%b8%d0%bd%d0%b0-%d1%81%d0%bb%d0%b5%d0%b4-%d0%ba%d0%b0%d1%82%d0%be-%d0%bc%d0%b8%d0%ba%d1%80%d0%be%d0%b1%d1%83%d1%81/", "text": "Една жена е починала, след като микробус, пътуващ по ул. „Самоковско шосе“, е паднал в река Искър. Това съобщи комисар Тенчо Тенев, началник на отдел „Пътна полиция“ към Столична дирекция на вътрешните работи (СДВР). Микробусът е управляван от българин, а в него са пътували английски граждани.Микробусът се е движел с висока скорост и е излязъл от пътното платно. 67-годишна английска гражданка е починала на път за болницата. При инцидента има и други пострадали пътници от микробуса, които обаче не са със сериозни наранявания. Те са били прегледани и освободени от болницата.Комисар Тенев съобщи, че на територията на столицата в днешния ден има и инцидент с блъсната пешеходка, информира. „Двама души, баща и син, са катастрофирали на бул. „Цариградско“ шосе в района на Горубланяско ханче и в момента се преглеждат от лекари“, добави той.По думите на комисар Тенев пътните инциденти на територията на София днес са много, но освен този на ул. „Самоковско шосе“, няма други, при които да има сериозно пострадали.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.16", "title": " Англичанка загина, след като микробус падна в река Искър"}
{"url": "https://trud.bg/66-%d0%b4%d1%83%d1%88%d0%b8-%d0%b7%d0%b0%d0%b4%d1%8a%d1%80%d0%b6%d0%b0%d0%bd%d0%b8-%d0%b7%d0%b0-%d1%82%d1%8a%d1%80%d0%b3%d0%be%d0%b2%d0%b8%d1%8f-%d1%81-%d0%be%d0%bf%d0%b0%d1%81%d0%bd%d0%be-%d0%ba/", "text": "Европейска полицейска служба (Европол) е арестувала 66 души за търговия с конско месо, което не е подходящо за консумация от хора, а също така е иззела собственост, банкови сметки, луксозни автомобили, предаде Мерките са предприети след разследване на скандала с храни, шокирал европейските потребители. Тестове, направени в Ирландия през 2013 г., установиха, че месото в някои продукти с етикет, обозначаващ говеждо, всъщност са съдържали изцяло конско месо.Испанската полиция започна разследване на група, занимаваща се с клане на испански и португалски коне, които обаче са били прекалено стари или в лошо състояние, за да бъдат консумирани от хора.Групата е подправяла документите на месото и го е пращала в Белгия, която е голям износител на конско месо в Европейския съюз.Европол уточни, че 65 души са били арестувани в Испания, а главният заподозрян, холандски гражданин, бе арестуван в Белгия.Арестуваните в Испания са обвинени в жестоко отношение към животните, подправяне на документи, възпрепятстване на правосъдието, престъпления срещу общественото здраве, пране на пари и участие в престъпна организация, се посочва в съобщение на Европол.Разследване на ЕС разкри, че под 5 процента от изследваните говежди продукти са дали положителни проби за конска ДНК.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.16", "title": " 66 души задържани за търговия с опасно конско месо\t\t\t"}
{"url": "https://trud.bg/%d0%b4%d1%8a%d1%80%d0%b6%d0%b0%d0%b2%d0%b0%d1%82%d0%b0-%d0%be%d1%84%d0%b8%d1%86%d0%b8%d0%b0%d0%bb%d0%bd%d0%be-%d0%bf%d1%80%d0%b8%d0%b7%d0%bd%d0%b0-%d1%87%d0%b5-%d0%b8%d0%bc%d0%b0-%d0%b5%d0%ba%d0%be/", "text": "Вносителите, във вреда на общините и бизнеса, ограничават действието на закона само за проектите с „национално значение“Най-накрая, след като за всички беше ясно, че в България има отвратителен екологичен рекет, държавата в лицето на управляващата партия ГЕРБ го призна. , предложени от Данаил Кирилов, бившата екоминистърка Ивелина Василева и Светослав Иванов, спират възможността за безкрайното съдебно обжалване на инвестиционни проекти от зелените организации.Промените на закона са наложителни, защото еколозите са блокирали стотици проекти на държавата, общините и бизнеса.Загубите за националната икономика се изчисляват на над два милиарда лева.Само организациите от скандалната екокоалиция „За да остане природа в България“ и швейцарската неправителствена офшорка WWF, водят десетки дела и преписки срещу частни, общински и публични проекти.Забавянето на изграждане на завода за боклука в София, третият лъч на метрото, автомагистралите „Струма“, „Хемус“, втората кабина в Банско са нищожна част от вредите от тяхната дейност.Потърпевши са и много фирми от туризма, добивната индустрия, строителството, селското стопанство и транспорта. Разхищенията от страна на бюджета за задоволяване на безкрайните безсмислени „екологични“ изисквания се измерват със стотици милиони лева.Само тунелите за мечки, вълци и костенурки струват над 200 милиона на данъкоплатците. Да не говорим колко стотици милиони са дадени за броене на делфини, лешояди, червеногуши гъски и местене на лалугери, без абсолютно никакъв ефект било то за природата или икономиката.Пандемията с обжалване на проекти е толкова голяма, че се е превърнала в общонационален проблем.От заразителния пример на „За да остане природа в България“, се възползват и много други организации. Екорекетът се развива с такива темпове, че вече застрашава и националната ни сигурност.С предложените промени управляващите очевидно са се заели с решаването на този проблем. Промените основно целят да се ограничат възможностите за злоупотреба с права от зелените.Досега всяко НПО срещу нищожна такса от 10 лева чрез жалба в съда може да блокира проект за милиони.Честа практика е те да не се явяват на делата и да шиканират процеса. И така минават години.Предложените промени от ГЕРБ предвиждат на втора инстанция таксата за обжалване да бъде процент от материалния интерес, както е при гражданско-правните спорове. Тоест при завеждане на делото, съгласно Орхудската конвенция за достъп до правосъдие, таксата да остане 10 лева. Но за прекратяване на безсмисленото обжалване на втората инстанция, да се въведе възпиращ механизъм – по-висока съдебна такса.Но учудващо защо вносителите, във вреда на общините и бизнеса, ограничават действието на закона само за проектите с „Национално значение“, каквито са магистралите, релсовите пътища, сметища, пречиствателни станции и други.Нима общинските и частни инвестиции не създават работни места и доходи та са изключени от закона?Кому е нужна, освен на „еколозите“, тази дискриминация? Може би вносителите от страх от дежурните протести на зелените, не разширяват действието на закона и върху другите стопански субекти. Този страх прави много лоша услуга и на ГЕРБ, като мандатоносител. Вече цялото общество говори, че те са безпомощни пред еколозите.Щом десетина излязат на протест, властта веднага им кляка. Едва ли подобен подход е полезен за държавата и икономиката. Приоритетът със сигурност е необходимо да бъдат инвестиции и високи доходи на хората, а не да се пълнят джобовете на Тома Белев и компания.", "date": "2017.07.16", "title": " Държавата официално призна, че има екорекет и пак клекна на зелените\t\t\t"}
{"url": "https://trud.bg/%d0%bd%d0%b0%d0%b4-250-%d0%bf%d0%bb%d1%83%d0%b2%d0%bd%d0%b8-%d0%bd%d0%b0%d0%b4%d0%b5%d0%b6%d0%b4%d0%b8-%d0%bf%d0%be%d0%ba%d0%b0%d0%b7%d0%b0%d1%85%d0%b0-%d1%81%d0%bf%d0%be%d1%80%d1%82%d0%b5%d0%bd/", "text": "Официално бе закрито  Държавното лично отборно първенство по плуване „Деца“ 12- годишни. Състезанието се проведе  в рамките на три дни ,а домакин на събитието бе спортен комплекс „Пирин“- Благоевград.В Държавното лично отборно първенство по плуване „Деца“ 12- годишни  взеха участие  37 отбора от плувни клубове от цялата страна и над 256 състезатели.На финала на турнира, след края на всяка категория   бяха  връчени купи и награди на всички победители.Кметът на община Благоевград  д-р Атанас Камбитов, в първия ден от турнира поздрави участниците, организаторите и гости на събитието с поздравителен адрес, който бе прочетен на място.”  Щастлив съм, че младите надежди  имат своето място, което в утрешния ден ще ги изкачи на почетната стълба на национални, международни, държавни, олимпийски турнири и първенства.  Помнете, че първото място е важно, но по- важно е Вие да се гордеете с Вашите лични постижение и да надскачате личните си успехи!”, пишеше в част от адреса.Спортното събитие стана част от календара на Българската федерация по плувни спортове, а съорганизатори на събитието бяха Община Благоевград, Спортен комплекс „Пирин“ и ПК „Пирин“.Плувният басейн в спортен комплекс „Пирин“ беше открит в края на 2015 г. в резултат на целенасочената политика, водена от кмета на община Благоевград д-р Атанас Камбитов, за подкрепа и развитие на спорта в града. Басейнът, който е с олимпийски размери, е трети по рода си в цялата страна.  Съоръжението отговаря на всички изисквания за провеждане на национални и международни турнири. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.16", "title": " Над 250 плувни надежди показаха спортен хъс в Държавното лично отборно първенство по плуване в Благоевград"}
{"url": "https://trud.bg/%d1%81%d0%b8%d0%b3%d0%bd%d0%b0%d0%bb-%d0%bd%d0%b0-%d0%b1%d1%8a%d0%bb%d0%b3%d0%b0%d1%80%d0%b8%d0%bd-%d0%b4%d0%be-%d1%83%d0%b5%d1%84%d0%b0-%d0%b4%d0%be%d0%ba%d0%b0%d1%80%d0%b0%d0%bb-%d0%bd%d0%b0%d0%ba/", "text": "Сигнал на роден доброволец на FARE (Football Against Racism in Europe – Футболът срещу расизма в Европа) до УЕФА докарал наказанието на „Ботев” (Пд) за мача реванш срещу „Бейтар” (Йерусалим), за който за феновете на „канарчетата” са затворени 4 блока от сектор „В” на стадион „Лазур” в Бургас. Нашенецът изпратил доклада до европейската централа с твърденията за антиалбански скандирания – „Шибай шиптърите” в 15-ата и 80-ата минута на двубоя с „Партизани” (Тирана) в Бургас, както и видеозапис, с който доказва твърденията си. Административният директор на „Ботев” (Пд) Иван Йотков с помощта на тълковния речник на българския език успя до известна степен да смекчи членовете на дисциплинарната комисия на УЕФА и пловдивският жълто-черен клуб се отърва от по-тежки санкции и солена глоба.Затварянето на четирите блока обаче намалиха капацитета на стадион „Лазур” точно за мача, в който футболистите на „Ботев” се нуждаят най-много от подкрепата на своите фенове – реванша срещу „Бейтар” (Йерусалим) след 1:1 в първия двубой на израелска земя. Все пак от неделя след обяд в продажба са пуснати общо 10 174 билета за останалите блокове и сектори на спортния комплекс в Бургас на цени от 15, 25, 50 и 100 лв. Интересът към този мач е огромен и се очаква минимално количество от безценните хартийки да останат за продажба в Бургас в деня на мача на касите на стадион „Лазур”. Фенклубът на „жълто-черните” организира екскурзия до Бургас и обратно с автобуси на цена от 14 лв. за свои членове и 18 лв. за всички останали. Шефовете на „канарчетата” вече предоставиха 1000 билета на колегите си от „Бейтар”, но ги отрязаха за по-голяма количество, макар че евреите бяха искаха поне 1500 и бяха готови дори да платят веднага 2000 билета. Гостуващата жълто-черна агитка от Йерусалим ще пристигне на летище Сарафово край Бургас с няколко чартърни самолета непосредствено преди мача и ще излети веднага след него при изключителни мерки за сигурност. Очаква се делегацията от Израел да бъде придружавана дори и от агенти на МОСАД.От лагера на „Ботев” (Пд) признаха, че националът Димитър Рангелов е бил обсъждан като вариант за нов нападател на отбора, но никакви преговори с него не са водени дори и след като стана ясно, че от турския „Коняспор” няма да му предложат нов договор и могат да го вземат като свободен агент. Шефовете на „канарчетата” и старши треньорът Николай Киров-Белия били наясно със ситуацията около Рангелов и с твърдото му намерение да облече в България единствено екипа на родния клуб „Славия” и затова не са го търсили изобщо.", "date": "2017.07.16", "title": " Сигнал на българин до УЕФА докарал наказанието на „Ботев”"}
{"url": "https://trud.bg/%d1%81%d0%bb%d1%83%d1%87%d0%b0%d1%8f%d1%82-%d0%b1%d1%83%d0%bb%d1%81%d0%b0%d1%82%d0%ba%d0%be%d0%bc/", "text": "Как компания, дължаща милиони за ДДС и социално осигуряване, си позволява, това което гиганти като „Дойче Телеком“ и „Водафон“ не си позволяват?Преди седмици българското общество бе ощастливено с новината че се изстрелва „първият български телекомуникационен сателит”. Че не е първият – не е. Че не е български – не е, и то по две причини – първо като технология е изцяло американски, и второ, поради тази причина е кредитиран със 185 милиона долара от американската банка Exim Bank, която е и собственик до пълното му изплащане.Че не е телекомуникационен също не е, защото предназначението му е да ретранслира телевизионен сигнал. Всъщност единственото българско в този проект е рискът, който носи „Булсатком“ и свързаната фирма „България Сат“, да не платят и американците да си приберат сателита.Преди няколко дни, на свой ред гръцкото общество бе ощастливено с новината, че се изстрелва „Хелас Сат 3“, по-голям и мощен сателит от „българския“. На никой в Гърция обаче не му хрумна да празнува „възхода на гръцката космическа наука“, тъй като сателитът е изцяло с френска технология, а „Хелас Сат“ е кипърска фирма. По българската логика, би следвало англичаните да празнуват, защото „Булсатком“ е по същество английска фирма със седалище в Лондон, и цялата фирма /имущество, акции, сметки и т.н. /е заложена в банките в Лондон на които „Булсатком“ дължи около 80 милиона евро и просрочва плащанията.Въпреки горните факти, някой сигурно ще си каже, какво пък, браво на момчетата, организирали са се, взели са кредит и са платили изстрелване на сателит, задминали са гиганти като „Водафон“, „Дойче Телеком“ и „Ориндж“, които нямат сателит. Оставили са в прахта „Теленор“, „Мтел“ и „Виваком“, които също нямат сателит. И всичко това щеше да е вярно, ако не са няколко неприятни факта.Всеки български предприемач знае че друго може да не плаща, но ДДС и социално осигуряване следва да се плаща незабавно. Колкото и да е странно, НАП търпи положение в което  към НАП от около 10 милиона лева. Разбира се Агенцията налага запор на сметките на „Булсатком“, но търпи ситуацията в която паричния поток се отклонява през странични фирми. Така например, фирмата има 100% дъщерно дружество „Продажби“ ЕООД, което има за цел да събира парите от абонатите. Дружеството странно е оставено да функционира без запорирани сметки, въпреки че очевидно то функционира за да заобиколи запорите на НАП. Така парите на българските данъкоплатци отиват за заплащане на авантюрите на „Булсатком“.За заплащане на тези авантюри отиват и парите на редица фирми в България, на които „Булсатком“ дължи около 30 милиона евро просрочени над 90 дни. С месеци, ако не и с години са просрочени плащанията към телевизиите като Нова ТВ, БТВ, Фокс и т.н., които надхвърлят 10 милиона евро. Налице са и съдебни искове срещу компанията. С месеци се бавят и плащанията към служителите на „Булсатком“, но Агенцията по заетостта странно не реагира.Правният анализ на компанията повдига въпроса и за това, че с тази задлъжнялост фирмата не е „функциониращо предприятие“ и е вероятно управителите на компанията да бъдат подведени под съдебна отговорност, ако не обявят несъстоятелност, за което са длъжни по закон.Всичко това кара собствениците трескаво да търсят пари за спасяване на положението. За съжаление засега опитите да продадат „България Сат1“, сателитът изстрелян с толкова фанфари, е малко вероятно, въпреки молбите към норвежки и израелски фирми. Причината е че сателитът е твърде близко до съседен норвежки сателит и според експерти до 40% от капацитета на българския сателит е неизползваем поради интерференция (наслагване на двата сигнала) с норвежците.В допълнение, компанията която „Булсатком“ ползва сега за разпространението на ТВ сигнала – „Хелас Сат“ – изстреля нов и по-мощен от българския – сателит на същата позиция над България и ще изстреля още един през 2018 г., с което максимално ще затрудни продажбите на „Булсатком“ в региона, както и продажбата на самия сателит.Така също опитите на фирмата да получи кредит от частни банки са срещнали насмешка от банкерите когато са получили възможност да видят финансовите резултати на фирмата.Единствено Българската банка за развитие, държавна банка за финансиране на малкия и средния бизнес е изразила готовност да кредитира компанията. Как това е възможно никой не знае.Не е ясно как фирма с блокирани сметки от НАП, която дължи около четвърт милиард евро на различни банки, при това с просрочия, и още около 30 милиона евро на фирми и служители, ще получи 20 милиона нов кредит от банка. Единственото ясно нещо е, че с тези нови пари ще се плащат стари вземания към чужди банки – тоест българските данъкоплатци ще спасяват „бедни“ банки като „Дойче Банк“ и „Сити“. Плащането към стари кредитори с парите от нови кредитори е един от основните индикатори за финансова пирамида…„Труд“ се свърза с Максим Заяков, изпълнителен директор на „Булсатком“, но той не пожела да отговори на въпросите на вестника, а лаконично заяви „Директно с журналисти не разговарям“. По-късно някаква дама звънна в редакцията и се представи като Адриана от „Булсатком“. Тя си записа въпросите ни и каза, че ще преценят дали изобщо да отговорят. Така и не получихме отговор на нито един въпрос, а те само биха хвърлили повече светлина около ситуацията с дълговете на фирмата и използваемостта на сателита. Въпросите на ТРУД към изпълнителния директор на „Булсатком“ Максим Заяков:1. Сателитът остава ли собственост на американската банка до пълното погасяване на кредита към Еxim Bank?2. Как г-н Заяков ще коментира факта, че в близост до изстреляния от „Булсатком“ сателит има гръцки и норвежки и според експерти се получава наслагване на сигнал, който ограничава капацитета на „BulgariaSat-1“?3. Колко точно пари дължи „Булсатком“ на телевизии, колко от тези суми са в просрочие над 90 дни и каква е причината за забавените плащания? Премиер и президент поздравиха екипа, работил по BulgariaSat-1Когато бе изстрелян „Bul-gariaSat-1“ президентът Румен Радев и премиерът Бойко Борисов поздравиха екипите за „усърдната работа“ по проекта.„BulgariaSat-1“ е първата по рода си инвестиция от подобен финансов и стратегически мащаб на българска компания“, заяви президентът в поздравително слово.„С първия български геостационарен сателит ще бъдат осигурени повече и по-качествени телекомуникационни услуги на Балканите и в други европейски региони, директно до домовете ни“, се казва в поздравителния адрес на Борисов.", "date": "2017.07.16", "title": " Случаят „Булсатком“\t\t\t"}
{"url": "https://trud.bg/%d0%bc%d0%b0%d1%80%d0%b5%d1%88%d0%ba%d0%b8-%d0%bd%d0%be%d0%b2%d0%be%d1%82%d0%be-%d0%be%d1%81%d1%82%d1%80%d0%b8%d0%b5-%d0%bd%d0%b0-%d0%b7%d0%b0%d0%b4%d0%ba%d1%83%d0%bb%d0%b8%d1%81%d0%b8%d0%b5%d1%82/", "text": "Олигархичните кукловоди изпаднаха дотам, че преди година влязоха в колаборация с банкера-беглец Цветан Василев в името на общия им враг – правораздавателните органи у насСредновековният италиански философ Николо Макиавели е оставил дълбоки корени в съзнанието на представителите на съвременната българска олигархия. По всичко изглежда, в новия епизод на войната им срещу българските институции и в частност срещу държавното обвинение, сценаристите отново прибягват до мисълта на Макиавели, че “целта оправдава средствата”.Останали отдавна без легитимни поддръжници за мръсните си кампании по ерозиране на доверието към институциите и непрекъснатата си хибридна война срещу прокуратурата, групата олигарси са намерили ново острие, което да се превърне в говорител на изтърканите им клишета за нуждата от “реформи” и прилагане на очевидно компрометирани чужди модели на борба с корупцията, т.е. със самите тях.Какво друго да очакваш от персони, които в изминалите 2-3 години на няколко пъти изоставяха всякакви морални ценности и прекрачваха принципи във фанатично преследване на заветната им цел – овладяването на държавното обвинение, а оттам – и на останалите власти в държавата. Така се оказа, че когато “целта оправдава средствата”, до вчера сочени за емблеми на иначе неприемливите модели в управлението, скорострелно бяха обгърнати с внимание и дарени с почести, само и само да атакуват нарочените за мишени – обвинител № 1, парламентаристи, премиера, президента.Така се оказа, че ако в края на 2014 г. съдийката Румяна Ченалова бе нарочена за “гнилата ябълка” на правосъдието, само няколко месеца по-късно, когато започна да съучаства във фабрикуването на сериала “Двете каки”, обслужващ изцяло интересите на олигархичното задкулисие, бе направен неуспешен опит за изчистване на образа й. Нещо повече, Ченалова буквално бе превърната в “знаме” на провалилата се “реформа” на провалилите се проксита – Христо Иванов и Радан Кънев.Идентична бе ситуацията и с осквернилия институцията Върховен касационен съд неин номинален председател Лозан Панов. При избирането му в началото на 2015 г., олигархичният кръг “Капитал” направи неуспешен опит да повлияе върху тогавашния президент Росен Плевнелиев да не подписва указа за назначаването, след като Христо Иванов показно бе бойкотирал гласуването на Висшия съдебен съвет. В края на същата година, същият този първоначално неприемлив за олигархията председател на ВКС, се сдоби с ореол на праведник. Само защото започна да повтаря изказа на провалилия се Христо Иванов.За обществото и до днес остава загадка на какво се дължи катарзисът у Ченалова и Панов, както и промяната в отношението на кукловодите на задкулисието към двамата. Рано или късно и тези “мръсни тайни” ще станат публично достояние, още повече, че не са малко просветените, които знаят как няколко адвокатски кантори са изиграли посредническа роля.Най-добрият лакмус за промяна в курса на кукловодите на олигархията е отношението на контролираните от тях “анализатори” и поръчковите им “медии”-бухалки. Преди три седмици агент “Сашо”, какъвто е псевдонимът му на вербуван от Държавна сигурност, иначе известен като довереник на Иван Костов и изпратен от него за посланик на България в Русия, настоящ “анализатор” Илиян Василев, препоръча промяна на коалиционната форма на управление, така щото партньор на ГЕРБ трябвало да стане “стойностният” Веселин Марешки. Явно, че Агент Сашо е останал много доволен от ролята си на Кръстник на “стойностния” лидер на партия с няколко висящи обвинения, защото ухажването на Марешки тепърва започна.“Как прокуратурата “отстреля” съдия по делото Марешки” или “Операция “Послушен Марешки” са само част от заглавията на бухалката на обвиняемия олигарх Иво Прокопиев “Капитал”, с които варненският бизнесмен-политик бива представен за “жертва” на държавните органи, които разследват негови лични и на негови компании закононарушения. Към всичката тази (не)изненадваща загриженост, може да се добави и една не дотам успешна карикатура, в която Марешки е представен като куче на каишка. Но като се има предвид, как олигархичните кукловоди изпаднаха дотам, че преди година влязоха в колаборация с банкера-беглец Цветан Василев в името на общия им враг – правораздавателните органи у нас, то загрижеността на поръчковите издания към Марешки дори не е изненада.Дори да е случайност, факт е, че за предявяването на обвинението за рекет на седем собственици на аптеки, Марешки се появи в компанията на адвокат Ина Лулчева, която защитава по делото за неплащане на 63 млн. лв. данъци олигарха Огнян Донев. Като се добави и фактът, че Лулчева и съдружниците й Даниела Доковска и Георги Атанасов са сред основоположниците на идеята за ограничаване на независимостта на прокуратурата и изваждането й от съдебната власт, то напълно логично в следващите дни да започнем да чуваме все по-често от устата на Марешки познатите клишета за “лошото” държавно обвинение и “добрия” български съд. Явно, че парламентарната група на “Воля” ще е тази, която след провала на “Да, България” и “Нова Република”, остава последната възможност в парламента да се чуват “опорните точки” на подсъдимия олигарх Огнян Донев, обвиняемия Иво Прокопиев и лобистките тези на адвокатите им. Ако перифразираме една популярна реклама – “Христо Иванов става Веселин Марешки”, при това вече е налице и реално измерение на тази трансформация.Независимо, че освен обвинение за принуда, Марешки е подсъдим и по друго дело – за причиняване на лека телесна повреда и изнудване, парламентарната група на едноименната му партия “Воля” получи възможността да номинира двама кандидати за членове на следващия Висш съдебен съвет – варненският прокурор Владислав Томов и търговищкият адвокат Ангелинка Николова, която сама е напуснала съдебната система преди няколко месеца. Томов и Николова бяха двама от тримата кандидати за кадровия орган на съдебната власт, които услужливо легитимираха желанието на олигархичното задкулисие да притиска депутатския избор за членове на ВСС през т.нар. “неправителствени организации”. Миналата седмица кандидатите на Веселин Марешки за членове на ВСС се явиха на дискусия, организирана от Българския институт за правни инициативи, в който се подвизаваше до средата на 2014 г. провалилият се като правосъден министър Христо Иванов. Институт, известен като един от най-крупните бенефициенти на Фондация “Америка за България” и изцяло обслужващ амбициите на олигархичния кръг “Капитал” да се сдобие, ако не със собствен главен прокурор, то поне със заместник, който, по подобие на компрометираната шефка на румънската антикорупционна прокуратура Лаура Кьовеши, да извършва политически гонения и шантаж на конкуренти.Знак за тежка болест на демокрацията ни е фактът, че лидерът на “Воля”, макар и с два пъти снети имунитети, продължава да се води заместник-председател на българския парламент. Всъщност, Марешки е председател и на още една партия, освен на разполагащата с 12 депутати “Воля”, и то по волята на Софийския градски съд, което пък говори за качеството на управление на ключовата съдебна инстанция, попаднала в пипалата на олигархията чрез административния й ръководител Калоян Топалов.Изборът на сценаристите на задкулисието да заложат на Марешки е разбираем. Всъщност, той е безалтернативен. Извън компрометирания председател на ВКС Лозан Панов, който изобщо не се е разминал с преждевременното прекратяване на мандата му, Марешки се явява единствената им към момента фигура, която срещу осигуряването на медиен чадър и адвокатска защита, е готов да служи като проводник на лобистките напъни за шантаж на работата на парламента. Рискът за кукловодите, обаче, е значителен, доколкото обществото трудно би приело поредната непочтена колаборация. Този път със “стойностния” Марешки. Как ли избирателите на ГМО-та “Да, България” и “Нова Република” ще приемат превръщането на ПГ на “Воля” в техен парламентарен представител? А това далеч не е невъзможно, ако съдим по досегашните стъпки на олигархичните кукловоди, които, следвайки Макиавели, със сигурност знаят и друга негова сентенция: “политиката няма връзка с морала”.", "date": "2017.07.16", "title": " Марешки – новото острие на задкулисието\t\t\t"}
