{"url": "https://trud.bg/%d0%be%d0%b3%d1%80%d0%b0%d0%bd%d0%b8%d1%87%d0%b0%d0%b2%d0%b0-%d1%81%d0%b5-%d0%b4%d0%b2%d0%b8%d0%b6%d0%b5%d0%bd%d0%b8%d0%b5%d1%82%d0%be-%d0%bd%d0%b0-%d0%ba%d0%b0%d0%bc%d0%b8%d0%be%d0%bd%d0%b8-%d0%bd/", "text": "Ограничава се движението на моторни превозни средства над 12 т през „Котленски“ проход поради влошаване на метеорологичните условия и снегопочистване, съобщават от АПИ. Шофьорите, на които им предстои пътуване, е необходимо да тръгват на път с автомобили подготвени за зимни условия, да карат със съобразена скорост и повишено внимание, спазвайки указанията на „Пътна полиция“.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.10", "title": " Ограничава се движението на камиони над 12 тона през „Котленски“ проход"}
{"url": "https://trud.bg/%d0%bd%d0%b0%d0%b9-%d0%bc%d0%b0%d0%bb%d0%ba%d0%be-27-%d0%b7%d0%b0%d0%b3%d0%b8%d0%bd%d0%b0%d0%bb%d0%b8-%d0%bf%d1%80%d0%b8-%d0%b0%d0%b2%d1%82%d0%be%d0%b1%d1%83%d1%81%d0%bd%d0%b0-%d0%ba%d0%b0%d1%82%d0%b0/", "text": "Най-малко 27 души са загинали при катастрофа на автобус, превозващ местни туристи на индонезийски остров Ява, предава AFP, като се позовава на информация от местната полиция. Катастрофата е станала, когато автобусът, с 40 човека на борда, е ударил мотоциклетист, докато се е движил из хълмиста област в западната част на острова. В резултат автобусът се е претърколил няколко пъти. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.10", "title": " Най-малко 27 загинали при автобусна катастрофа в Индонезия"}
{"url": "https://trud.bg/%d0%b8%d0%b2%d0%b0%d0%bd-%d0%b8%d0%b2%d0%b0%d0%bd%d0%be%d0%b2-%d0%bd%d0%b0-%d0%b0%d0%ba%d1%82%d1%8c%d0%be%d1%80%d0%b0-%d1%81-%d0%bb%d1%8e%d0%b1%d0%be%d0%b2/", "text": "Когато през 1979-а по кината излезе филмът “Всичко е любов”, се случи нещо необичайно. Абсолютно непознатият актьор Иван Иванов се превърна в най-обсъжданата личност в България. Истерията по синеокия красавец заплашваше да срути дисциплината в българското училище, защото нямаше девойка, която да не се влюби в него, а момчетата буквално копираха героя му Радо в прически, стил и поведение. И така никому неизвестният студент във ВИТИЗ се изстреля на върха на славата си като стана българският секссимвол – вторият след Стефан Данаилов. Режисьорът на филма Борислав Шаралиев решава да заложи на основния холивудски принцип, според който актьорите чаровници се харесват много повече на зрителите. И това е удар в десетката. Иван е невероятно красив, също толкова талантлив, но и ужасно чепат. Героят му – 17-годишният Радо, е ученик от трудово-възпитателно училище. При едно от бягствата си се влюбва в богаташката щерка Албена (Янина Кашева). Ролята така лепва на синеокия чаровник, като че ли цял живот е бил в ТВУ. Популярността му е толкова голяма, че по време на срещите с екипа на филма из страната се налага да го пазят с конна милиция и джипове. Ученичките са луди по него – те плачат, припадат, в киносалоните се чуват писъци и тропане по столовете. “Всичко е любов” се превръща в истинско събитие. Иван обаче не се впечатлява от истерията по него и дори наблюдава случващото се с нескрита ирония. Младите дами никак не го интересуват. Защото в този момент той вече си има своята Петя. Състудентката му от ВИТИЗ Петя Силянова (сега известна театрална актриса), с която са заедно и днес, а Иван никога не е криел колко много я обича. Иван е от Асеновград, роден е през декември 1951 година. Завършва техникум по механотехника, а дипломата му е 3,00. Кандидатства какво ли не – география, школата в Симеоново, право. Изкарва изпитите, но никъде не го приемат. Става радист на софийското летище. Кандидатства във ВИТИЗ ей така, на майтап. И го приемат от раз! Това се случва през 1974 г. Оттогава датира и приятелството му с друг актьорски колос – Любен Чаталов. И двамата са по на 23 години – батковци на 18-годишните първокурсници. Когато още в първия ден на обучението си преподавателите му го питат защо иска да стане актьор, той смотолевя: “Не знам, дипломата ми е ниска и никъде не ме искат. А имам и момченце на годинка…” Преди голямата си любов – Петя Силянова, Иван има кратък брак – около година, с медицинска сестра и син Георги, който сам отглежда. Киното няма как да не забележи красивия светлокос и синеок актьор, но го канят за малки роли. И когато е в трети курс, Борислав Шаралиев го вика на проби за бъдещия си филм “Всичко е любов”. Няколкото еротични и разголени сцени, почти невиждани дотогава на родния екран, добавят щипка захар към новия му образ на секссимвол. Кинорежисьорите след това го грабват и не му остава никакво време за сцената. В Младежкия театър почти няма участия, защото е постоянно на снимки. За кратко е в трупата на Военния, но напуска сам. Казва, че предпочита свободния дух пред живуркането в колектив. “Аз съм индивидуалист-анархист и не мога да търпя затворени пространства. Стрелец съм не само по зодия, но и по природа. А в театъра декорът е условен…”, обяснява отношението си към театъра актьорът и никога повече не се връща към него. От 1983 г. става щатен актьор към Киноцентъра и влиза от филм във филм: “Юмруци в пръстта”, “Ударът”, “Лавина”, “Комбина”, “Мярка за неотклонение”, “Романтична история”, “Борис I”… По два, по три на година. Партньорството с красивата и безкрайно талантлива Ваня Цветкова ги прави любима кинодвойка. Всъщност и трите им любови във филмите “Лавина”, “Комбина” и в по-късният “Другият наш възможен живот”, са нещастни. Двамата екранни любимци стават много добри приятели. Той е кум и на сватбата й с каскадьора Павел Дойчев. След “Комбина” започват да му подражават тийнейджърите – имитират го като поведение и особено като прическа. Всички момчета от един клас във врачанска гимназия се подстригват точно като героя му Вас. След 1989-а българското кино изпада в клинична смърт и за актьора настават трудни времена. Изкарва по някой лев от участие в чуждестранни продукции, дублира филми. Отива в САЩ, където едва издържа 2 месеца. Работи като бояджия, чисти апартаменти, кастри дървета… Когато се прибира, той се затваря в къщата си в село Оборище, която е купил през 1986 г., и все по-рядко се връща в София. Режисьорите също все по-рядко го канят. В селската си къща Иван прописва, издава няколко книги със стихове, разкази и размисли. В края на 2015 г. той получи годишната награда на Столичната община за приноса си в киноизкуството. В книгите си пише: “Животът не може да се замени с нищо друго, защото другото не съществува. За мен красивото преобладава. Ако човек се вгледа в душата и сърцето на хората, няма да открие грозота”.   Най-вдъхновен от Иван е Христо Стоичков. Двамата се сприятеляват по време на филма за Модерния ляв на Борислав Колев (лентата се нарича “Стоичков”). Камата казал: “Без Иван Иванов филм няма да има” и …режисьорът намира актьора. Футболистът споделя с него живота си. Той му доверява, че още когато гледал “Всичко е любов” на кино за първи път, е знаел, че това е “моят филмов прототип – човекът, на когото искам да подражавам – предан на себе си и готов на всичко, за да стигне до крайната цел, независимо от препятствията”.   “Всичко е любов” е любимият ми филм и Иван Иванов е специален за мен. Това е човекът, който е изиграл много важна роля в моя живот. Благодарение на него постигнах много във футбола, успях да тръгна по неговия път. Моето семейство много го обичаме. Аз вярвах винаги в това, което той постигна като артист, продължавам по неговите стъпки, защото без него нямаше да стигна там, за където бях тръгнал.   С Иван се познавахме бегло от ВИТИЗ. За мен беше чудесно партньорство. За Иван това беше страхотна роля и той я изигра великолепно. Беше много подходящ за нея, красавец. Ние двамата никога помежду си не сме имали привличане, тръпка като между Иван и Янина. Не че не съм го харесвала, но чувствата ни бяха насочени към филма и героите ни. Иван е дълбоко емоционален, но свенлив човек. Нищо, че изглежда мъжага. Той е от хората, които трудно показват своето истинско чувство.   Иван е чудесен мой приятел, с когото ме свързват страхотни моменти. Не намерих Иван Иванов в живота си. Щом съм разведена и вече толкова години съм сама, значи не съм го срещала.   Сватбата ни беше морска – в Созопол през 1983 г. Когато Стефан се роди, Иван снимаше “Нощем с белите коне”. Дойде при нас сутринта в болницата да ни види и отиде на снимки. А там им казал: “Роди се Гетсби!” Киното е неговата територия. Снимачният терен е неговият свят.", "date": "2018.02.10", "title": " Иван Иванов – На актьора с любов"}
{"url": "https://trud.bg/%d0%bc%d0%b8%d0%bb%d0%b0%d0%bd-%d0%bf%d0%bb%d0%b0%d1%88%d0%b8-%d0%bb%d1%83%d0%b4%d0%be%d0%b3%d0%be%d1%80%d0%b5%d1%86-%d1%81-%d1%80%d0%b0%d0%b7%d0%b3%d1%80%d0%be/", "text": "„Милан“ разгроми СПАЛ с 4:0 като гост дни преди гостуването на „Лудогорец“ в Разград. „Росонерите“ изиграха силен мач, с който респектираха българския шампион преди първия 1/16-финал в Лига Европа. Младият нападател Патрик Кутроне отбеляза първите два гола. Бившият капитан на „Лацио“ Лукас Билия и Фабио Борини оформиха крайното 4:0 за „Милан“. Така воденият от Дженаро Гатузо тим увеличи серията си без загуба в италианската Серия „А“ на шест.  В петък вечерта „Ювентус“ надделя над „Фиорентина“ като гост с 2:0. Федерико Бернардески и Гонсало Игуаин донесоха победа номер 20 за „черно-белите“ в шампионата този сезон.", "date": "2018.02.10", "title": " „Милан“ плаши „Лудогорец“ с разгром"}
{"url": "https://trud.bg/%d0%bc%d1%83%d0%b7%d0%b5%d0%b9-%d0%b2-%d1%82%d1%8a%d1%80%d0%bd%d0%be%d0%b2%d0%be-%d0%b5%d0%ba%d1%81%d0%bf%d0%be%d0%bd%d0%b8%d1%80%d0%b0-%d0%b4%d0%be%d0%ba%d1%83%d0%bc%d0%b5%d0%bd%d1%82%d0%b0%d0%bb/", "text": "Документална изложба на тема „Забравени снимки и гравюри” подготви Регионалният исторически музей в старата столица. Тя ще бъде експонирана на 19 февруари пред факултет „Изобразителни изкуства” на ВТУ „Св. Св. Кирил и Методий” във Велико Търново. В продължение на месец жителите и гостите на града ще могат да видят 18 платна, свързани с Руско-турската освободителна война. Сред тях са десет гравюри от френски илюстровани издания, които са предоставени на Музея от Национално сдружение „Русофили”. Снимките представляват различни моменти от войната и са дарение от архива на известния фотограф Иво Хаджимишев, разказа за Общинското радио в старата столица Светла Атанасова – главен уредник в Регионалния исторически музей. Това са малко познати и съвсем забравени фотоси и гравюри, които определено ще бъдат интересни за широката публика. Част от тях не са показвани. Куратори на документалната изложба на тема „Забравени снимки и гравюри” са доц. Светла Атанасова, Емил Врежаков и Наталия Борисова от Регионалния исторически музей. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.10", "title": " Музей в Търново експонира документална изложба за Освободителната война"}
{"url": "https://trud.bg/%d0%bf%d1%80%d0%be%d1%82%d0%b8%d0%b2%d0%be%d0%bc%d0%b8%d0%bd%d0%bd%d0%b8-%d0%ba%d0%be%d1%80%d0%b0%d0%b1%d0%b8-%d0%bd%d0%b0-%d0%bd%d0%b0%d1%82%d0%be-%d0%b1%d0%b4%d1%8f%d1%82-%d0%b7%d0%b0-%d1%81%d0%b8/", "text": "Втората постоянна противоминна група кораби на НАТО е в Бургас. Трите кораба са под командването на капитан II ранг Джъстин Хайнс от Кралските военноморски сили. В групата влизат флагманския кораб HMS ENTERPRISE, турският минен ловец TCG AKÇAY и румънският миночистач ROS Lupu Dinescu. Любопитен факт е, че по време на учението те се натъкнали и на истинска мина от Втората световна война.  „Такива мини не само от Втората световна война, но и по-стари има от нос Емине до Резово. Все още ги откриваме и обезвреждаме“, обясни кап ІІ ранг Нено Георгиев. Тези кораби осигуряват безопасния трафик в Черно и Средиземно море. Основната им цел е да намират и обезвреждат мини. Групата пристигна от румънското пристанище Констанца, а в неделя излиза в открито море. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.10", "title": " Противоминни кораби на НАТО бдят за сигурността в Черно море"}
{"url": "https://trud.bg/%d0%bd%d0%b0%d0%b9-%d0%bc%d0%b0%d0%bb%d0%ba%d0%be-19-%d0%b7%d0%b0%d0%b3%d0%b8%d0%bd%d0%b0%d0%bb%d0%b8-%d0%b8-%d0%bf%d0%be%d0%b2%d0%b5%d1%87%d0%b5-%d0%be%d1%82-50-%d1%80%d0%b0%d0%bd%d0%b5%d0%bd%d0%b8/", "text": "Най-малко 19 души са загинали при преобръщане на двуетажен автобус в Хонгконг, а над 50 са ранени, предадоха световните агенции. Десетки са ранени. Причината за инцидента се изяснява. Според един от пострадалите, цитиран от местен вестник, шофьорът е карал с много висока скорост. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.10", "title": " Най-малко 19 загинали и повече от 50 ранени при автобусна катастрофа в Хонконг"}
{"url": "https://trud.bg/%d0%ba%d0%be%d0%bb%d0%b0-%d0%bf%d0%bb%d0%b0%d0%bc%d0%bd%d0%b0-%d0%bd%d0%b0-%d0%b1%d1%83%d0%bb%d0%b5%d0%b2%d0%b0%d1%80%d0%b4-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b2-%d1%81%d0%be/", "text": "Кола пламна на столичния бул. „България“, предава  Дълго време никой не е обърнал внимание на горящия автомобил. Огънят е потушен за минути от пристигнали на мястото пожарникари. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.10", "title": " Кола пламна на булевард „България“ в София"}
{"url": "https://trud.bg/%d0%b8%d1%81%d1%82%d0%be%d1%80%d0%b8%d1%87%d0%b5%d1%81%d0%ba%d0%be-%d0%ba%d0%bb%d0%b0%d1%81%d0%b8%d1%80%d0%b0%d0%bd%d0%b5-%d0%b7%d0%b0-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b2-%d0%bf/", "text": "Историческо класиране за България в Пьонгчанг! Родният представител в ски скоковете на Зимните олимпийски игри в ПьонгЧанг Владимир Зографски се представи отлично във финалния рунд на състезанието на нормалната шанца. В изключително тежките атмосферни условия и при непрестанен силен вятър (често над 4 м/с) сънародникът ни от Самоков подобри най-доброто класиране на страната ни досега в историята на олимпийските игри! Той завърши на 14 място, като по този начин подобри досегашният рекорд на Владимир Брейчев – също на нормалната шанца – 19-а позиция в Сараево през 1984 година. Зографски скочи 108.5 метра във финалния кръг на малката шанца, за което заслужи 81 точки, а съдиите му присъдиха три пъти по 18 за стил, генерирайки резултат от 119.7 точки (15.3 точки компенсация заради вятър). От предишния кръг самоковецът имаше на сметката си 106.8 и така завърши по отличен начин участието си в състезанието със сбор от 226.5 точки.", "date": "2018.02.10", "title": " Историческо класиране за България в ПьонгЧанг!"}
{"url": "https://trud.bg/%d0%bc%d0%b8%d1%88%d0%b8-%d0%b1%d0%b0%d1%82%d1%88%d1%83%d0%b0%d0%b9-%d0%bd%d1%8f%d0%bc%d0%b0-%d1%81%d0%bf%d0%b8%d1%80%d0%ba%d0%b0/", "text": "Миши Батшуай, новото попълнение на „Борусия“ (Дортмунд), отново се превърна в герой за новия си тим. Бившият нападател на „Челси“ се разписа във втори пореден мач. Този път при успеха над „Хамбургер“ за 2:0. Белгиецът откри в 49-ата минута, а Марио Гьотце се разписа в последните секунди на двубоя. Батшуай дебютира на 2-ри февруари за „Борусия“, като отбеляза два гола при победата над „Кьолн“ с 3:2. Така активът му на „Сигнал Идуна Парк“ вече е 3 опънати мрежи в два мача. В другите срещи от кръга в Бундеслигата „Херта“ победи „Байер“ (Леверкузен) с 2:0, а „Хановер“ надделя над „Фрайбург“ с 2:1. „Айнтрахт“ постигна успех над „Кьолн“ с 4:2, а със същия резултат „Хофенхайм“ се наложи над „Майнц“. Снимка: Facebook", "date": "2018.02.10", "title": " Миши Батшуай няма спирка"}
{"url": "https://trud.bg/%d0%bd%d0%b0-94-%d0%b3-%d0%b8%d0%b2%d0%b0%d0%bd-%d1%80%d0%b0%d0%b5%d0%b2-%d0%be%d1%89%d0%b5-%d1%83%d1%87%d0%b8-%d0%bc%d0%bb%d0%b0%d0%b4%d0%be%d1%86%d0%b8-%d0%bd%d0%b0-%d1%81%d0%ba%d0%b8/", "text": "С най-възрастния и все още действащ ски-учител в Пампорово, а и в цяла Европа, се знаем от години. Това е рекордьорът в действие бай Иван Раев – живата ски-легенда на Чепеларе, известен още като Стрику Ваню – “стрику” на родопски диалект е сборно, уважително обръщение, нещо средно между чичо и батко. Многократно със Стрику сме карали ски по пистите около връх Снежанка, неведнъж сме се черпили с кафета, пък и не само, приказвали сме си за какво ли не, та знам и доста любопитни случки от неговия преинтересен живот. А пък разказвачът им е и сладкодумен, че много е преживял и видял през неговите вече 94 години, които ще навърши на идващия 4-и юли. Въпреки годините не си седи кротко на топло в къщи, а всеки ден почти по 5 часа върти ските по южните писти под пампоровския връх, по “Снежанките – 1 и 2” от север, по Малката стена от изток или Стойченската писта от запад, а отделно от това и по трасетата под Мечи чал минава, когато трябва и реши. От 14-годишен е на ски, а на 18 става инструктор, пионер в тази дейност в Пампорово. Но преди това, в 1939-а, успешно е изкарал третия пореден юнашки ски-курс в прохождащия бъдещ родопски курорт, тогава въобще не приличащ на днешния голям, модерен европейски зимен център. Нито като писти, нито като лифтове и влекове, нито като бази, хотели, заведения и оборудване, нито като организация на белите спортове и туризъм. През школата му минават топ-полцаят на Царство България Никола Гешев. Днешните му ски-ученици са четирима, но някога е почнал само с един – самия Гешев. През изминалите 76 пампоровски години под връх Снежанка е обучил над 800 скиори – от Чехия, Полша, Русия, Германия и Ирландия, от Унгария, Македония, Гърция и Турция, и най-много от България, разбира се. Иван Раев си спомня: “Бе през зимата на 42-а и бяхме пуснати в дълга дълга ваканция заради многото сняг и големи студове. Всичко бе обвито с дебела бяла покривка, но ски-писти в Чепеларе още нямаше. Мераклиите скиори караха по къси трасета в Пампорово, отъпкани за пързаляне около малките частни вилички пансиони по на 1-2 етажа с максимум до 4 стаички. Това всъщност бяха 15-ина къщички – вила “Малина”, вила “Къпина”, вила “Боровинка”, вила “Здравец”, вила “Незабравка”, вила “Ружа” и с все от този род цветни имена. Сред които изключение с името правеха само две, едната бе вила “Любов”, а другата бе вила “Сираков” на бай Васил. Впрочем, до Пампорово нямаше път и транспорт, идваше се с мулета, нагиздени с родопски кичени халища и натоварени с хора и багаж, а някои и със ски. Хора пък идваха всякакви – и министри, и големци разни, и богаташи, идваха със и без семейства, със и без деца. Един от тях бе 46-годишният Никола Гешев, ерген. За който аз тогава не знаех нито кой е, нито какъв е и що е. Просто ме извика чичо ми Васил Сираков, който имаше и магазинче в курорта и ми каза, че трябва да уча госта от София да кара ски. Искал човекът и затова бил дошъл чак до тук. Имал обаче роднини в Чепеларе, при които отсядал – семейството на богатия търговец Филчо Филев с разкошна къща в центъра на селото. Имаше голям хотел, отделно ресторант, че и винарска изба, която снабдяваше с алкохол цялото Среднородопие и Смолян. Домът на Филеви и сега се извисява точно до площада в града, обозначен е с надпис “Дом Филчо Филев”, и сега има разкошен вид, но … е съвсем, съвсем празен. Собствениците му са наследници от Пловдив, които не го ползват. В него отсядаше софийското ченге, а стопанката на къщата Мария Филева бе родна сестра на Гешев. Тя бе едно от общо 6-те деца на техните родители, което обаче го научих доста по-късно от самия Гешев. Та с мулета минавахме покрай дъскорезницата до село Проглед, покрай историческия Инджекаровски хан на Капитан Петко войвода и идвахме в Пампорово, а тук слагахме дървените ски. А те бяха някакъв уж унгарски модел, с дупки на заострените им извити нагоре върхове, за да се провира през тях здрав канап с възли за управляване. Бяха нещо средно между алпийски за онова време ски и писалки за дълго бягане. Такива ски караше Гешев, а се прикрепваха към краката, обути в обикновени туристически обувки, с кожени обтяжки със щраймери, наричани кандахари, петите обаче бяха свободни. Така хем можехме да ходим с тези дървени ски, хем да бягаме, хем и да се спускаме по пистите. На напредналите скиори обаче давахме стари дървени шведски писалки “Того”, или пък швейцарски, но за начинаещите писалките бяха забранени, щото ги чупеха лесно. провеждахме заедно с братовчед ми, сина на чичо Васил Сираков – Наско Сираков, мой връстник, ученик в Първа мъжка гимназия в Пловдив .Така че двама, още юноши, бяхме треньорите на видния гост. Почнахме обучението му първоначално с ходене по снега, докато Бай Колю, както ни разреши да му казваме, посвикне със ските и малко се понаучи да се държи върху тах. А маршрутът ни бе изцяло равнинен – от пансиончето на чичо Васил Сираков/ там сега е източната част с боулинг-залата на хотел “Перелик”/, та до днешния разклон за хижа “Студенец” на пътя Пловдив .- с. Стойките. Общо около километър разстояние и още толкова обратно. Когато минаха няколко дни в ходения и “ученикът” ни вече бе посвикнал, преминахме на къси спускания. Правехме ги по ската от северната страна на днешния хотел “Мургавец”, там сами си отъпквахме пистата и по нея се пущахме надолу, а тя стигаше чак до дъното на дерето, наричано Маймундере, под днешния хотел “Евридика”. Разбира се, Бай Колю до дъното на пистата въобще не стигаше, тя беше близо 300-метрова, а приключвахме всяко от спусканията му много по-отгоре, само след някакви си 40-50 метра. Заради ученика ни, разбира се… Така тренирахме с полицая Гешев при първото му идване в Пампорово. А вечер, край камината в пансиончето на чичо Васил, като се съберяха всичките възрастни гости с малки филджанчета понч в ръце /понч на родопски език е греяна ракия!/, ние, младоците, стояхме по-встрани, тогава нашият ски-ученик много емоционално им разказваше за преживяното и наученото със ските през деня и за емоциите по Маймун дере. Много малко понч пийваше нашият ученик, едва до 2 филджанчета, не повече от 50-60 грама. Но разказваше много въодушевено и постоянно ни хвалеше – нас, неговите млади “даскали”, които всъщност тогава бяхме първите ски-учители в Пампорово, други нямаше, ама това и той не го знаеше. След 10-ина дни си замина, но явно бе поразказал за нас тук-там из София, щото после и други министри, и големци, гости в Чепеаре или във вилата на Васил Сираков, заискаха да учим децата им да карат ски. Помня, че един от тях бе министър Никола Габровски, хубавката му дъщеричка-гимназистка също учихме, а бе тя с доста игриви, палави оченца… Върхът обаче бе, но много по-късно го разбрах, че към края на тази много дълга зима със семейството си дойде и съден по-късно от така наречения Народен съд и разстрелян. Дойде с компания от 10-ина човека, от тях 4-5 деца. Каза ни, че лично Гешев ни е препоръчал да ги научим да карат ски. Искаха хората да ги учим на ски и ние с братовчеда Наско – Бог да го прости, почина преди 10-ина години, го правехме. Ама вече ни излезе и име… Добро име. Но пари не сме вземали от никого. Никога! А дали за обучението си са плащали нещо на чичо Васил Сираков, аз не знам, въобще не разбрах. Но и не вярвам. Впрочем, когато дойде време Филови да си отиват, той ни покани на официална вечеря и нас, младоците и тогава ми предложи от есента да ме изпрати да уча в Германия на държавни разноски. Отказах обаче. Заявих му като в ден-днешен, че не искам да напущам България. Тогава той ме потупа по рамото и изрече: “Поздравявам те, Ванчо, че си такъв патриот! Поздравявам те!”. Повече не го видях. Така мина зимата. С Наско обаче и втори път станахме учители на Гешев – но в следващата зима на 1943-а. Пак дойде в Чепеларе и 10-ина дни, карахме с него из Маймун дере, че и по-нагоре дори. Тъпчехме си трасе срещу старата хижа “Студенец”, където сега е пистата Стената, ама в съвсем долната й част – заради госта. Той бе отседнал при сестра си Мария Филева и мъжа й Филчо, като при тях пребиваваше за по няколко дни и в лятно време. Но зиме му беше драго да се пързаля и да се откъсва от полицейските дела. С особен мерак обаче и дори с хъс вече караше ските, щото посвикна с тях. Понаучи се да ги върти доста добре, свободно правеше леви и десни завои с рало, даже и завоя “християния” научи, така й викахме на онази “особена въртележка”, привнесена у нас от Скандинавските страни. Но завоя с успоредни ски така и не успя овладее, а искаше и многократно опитваше. Падаше обаче… Искам да кажа и за друг спомен с Никола Гешев от второто му идване в Пампорово. По вечерно време, при раздумките с понч край камината на чичо Васил Сираков, винаги се появяваше на масата и един шах и полицаят от София заиграваше с някой от присъстващите. Аз тогава шаха не го знаех, не го знам и сега, но чувах, че гостът винаги бие. Но победите си Гешев ги приемаше за нещо съвсем нормално, защото наистина беше много добър играч, което аз го разбрах доста по-късно. След зимата на 1943-а повече не го видях. Нито в Чепеларе, нито на ски. И какво стана с него – не знам. Но споменът остана, че бях първият ски учител в Пампорово и ученик ми бе не кой да е, а топ-полицаят на България Никола Гешев. Който бе един добър и много схватлив ученик. И още в спомена – че в Пампорово аз научих да кара ски и един министър-председател на България – Богдан Филов.", "date": "2018.02.10", "title": " На 94 г. Иван Раев още учи младоци на ски\t\t\t"}
{"url": "https://trud.bg/%e2%80%8b%d0%bd%d0%be%d0%b2%d0%b0-%d0%b7%d0%b0%d0%b3%d0%be%d1%80%d0%b0-%d0%b5-%d0%b1%d0%b5%d0%b7-%d0%b2%d0%be%d0%b4%d0%b0-%d0%b7%d0%b0%d1%80%d0%b0%d0%b4%d0%b8-%d0%b0%d0%b2%d0%b0%d1%80%d0%b8%d1%8f/", "text": "Нова Загора е без вода заради авария, съобщиха от ВиК – Сливен. Поради авариен ремонт до отстраняване на аварията е прекъснато водоподаването на града. При възможност то ще бъде възстановено по-рано, като след това може да се повиши мътността на водата.    АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.10", "title": " ​Нова Загора е без вода заради авария​"}
{"url": "https://trud.bg/%d0%b0%d0%bd%d0%b8-%d1%85%d0%be%d0%b0%d0%bd%d0%b3-%d0%bf%d1%80%d0%be%d1%82%d0%b5%d1%81%d1%82%d0%b8%d1%80%d0%b0-%d1%81-%d0%b3%d0%be%d0%bb%d0%b8-%d0%b3%d1%8a%d1%80%d0%b4%d0%b8/", "text": "Фолк певицата Ани Хоанг за пореден път изрази възмущението си от провала на благотворителното събитие, с което се опитваше да събере пари за болно дете. След като наскоро звездата на „Пайнер“ не успя да намери достатъчно съмишленици за изложбата с нейни снимки и на нея дойдоха само пет човека, сега тя реши да провокира всички, като сподели в социалната мрежа своя гола снимка. Към нея певицата написа и гневен пост, в който упреква всички, които по думите й се интересуват от скандалите. „Възмутени ли сте? И аз съм възмутена! Много! Показвам голите си цици… И за отрицателно време събирам хиляди гледания и стотици коментари. Правя благотворителна кампания, пиша за нея във фейсбук профила си – нулев интерес! Скандалът продава! Лошата новина продава! Простотията продава! Телевизиите превръщат в звезди тунинговани кифли със съмнителен морал. В герои на деня се превръщат абсолютни недоразумения”, е част от текста, който написа фолк изпълнителката под снимката.", "date": "2018.02.10", "title": " Ани Хоанг протестира с голи гърди"}
{"url": "https://trud.bg/%d0%b7%d0%be%d0%b3%d1%80%d0%b0%d1%84%d1%81%d0%ba%d0%b8-%d0%bf%d1%80%d0%b5%d0%bd%d0%b0%d0%bf%d0%b8%d1%81%d0%b0-%d0%b8%d1%81%d1%82%d0%be%d1%80%d0%b8%d1%8f%d1%82%d0%b0-%d0%b2-%d1%81%d0%ba%d0%be%d0%ba/", "text": "Владимир Зографски пренаписа историята в ски скоковете на олимпийски игри. 24-годишният самоковец завърши 14-ти на малка шанца в Пьонгчанг при изключително тежки условия и непрестанен силен вятър. Досегашното най-добро постижение бе на Владимир Брейчев, който бе 19-и в Сараево 84. Във финалния кръг Зографски прелетя 108,5 метра, за което заслужи 81 т. А съдиите му присъдиха три пъти по 18 за стил, като резултатът му набъбна на 119,7 т. От първия полет националът имаше 106 т. и така приключи с общ сбор от 226,5 т.  Българинът за втори път участва на олимпиада. В Сочи 2014 той остана 47-и на голяма шанца (140 м).  От средата на миналата година Владимир работи със словенския треньор Матиаш Зупан. Преди това талантът имаше доста проблеми и често бе дисквалифициран заради екипировката си. След българина в Пьонгчанг останаха някои от звездите на този спорт – Роман Коуделка (Чехия), Грегор Шлиренцауер (Австрия) и японецът Нориаки Касай, който участва на осмата си олимпиада. С титлата триумфира германецът Андреа Велингер, който изравни рекорда на шанцата – 113,5 метра и завърши 259,3 т. С това шампионът донесе първо злато за страната си след 24-годишна пауза в индивидуалното. Последният медал бе спечелен от Свен Ханавалд през 2002-а. Почетната стълбичка бе допълнена от норвежците Форфанг (250,8) и Йохансон (249,7).", "date": "2018.02.10", "title": " Зографски пренаписа историята в скоковете"}
{"url": "https://trud.bg/%d0%b1%d0%b0%d0%bb%d0%ba%d0%b0%d0%bd-%d1%81%d0%bf%d0%b5%d1%87%d0%b5%d0%bb%d0%b8-%d0%b1%d0%b0%d1%81%d0%ba%d0%b5%d1%82%d0%b1%d0%be%d0%bb%d0%bd%d0%be%d1%82%d0%be-%d0%b4%d0%b5%d1%80/", "text": "Тимът на „Балкан“ (Ботевград) измъкна драматична победа срещу гостите от „Рилски спортист“ (Самоков) – 83:78 в дербито на родното първенство. Двубоят бе много оспорван и често двата тима си сменяха водачеството. През последната част „Балкан“ дръпна с 8 т., но серия от 10:0 изведе самоковци отново напред. Подкрепяни от феновете обаче домакините направиха обрат в последните две минути и не изпуснаха успеха. А залогът бе първото място в класирането.  Най-резултатен за победителите бе Игор Кесар с 18 т.  „Не знам защо се стигна до тази драма – заяви Небойша Видич, треньор на „Балкан“. – Играхме, така както бяхме тренирали.“ През следващата седмица и двата тима имат мачове в турнира за купата на България. „Балкан“ излиза срещу „Левски Лукойл“, а „Рилски спортист“ ще играе с „Академик Бултекс 99“.  Същевременно „сините“ постигнаха очаквана победа при гостуването на „Академик“ в Правец. Столичани надвиха младите си противници с 96:70 в първия мач след преминаването на главния спонсор на домакините в софийския клуб. Двубоят се игра пред погледа на изпълнителния директор на „Лукойл България“ Валентин Златев. Силен мач за победителите направи американецът Кийт Клантън, който завърши с „трипъл-дабъл“ с 11 т., 13 борби и 10 асистенции.", "date": "2018.02.10", "title": " „Балкан“ спечели баскетболното дерби с драма"}
{"url": "https://trud.bg/%d1%85%d0%b0%d1%80%d0%b8-%d0%ba%d0%b5%d0%b9%d0%bd-%d0%bd%d0%be%d0%ba%d0%b0%d1%83%d1%82%d0%b8%d1%80%d0%b0-%d0%b0%d1%80%d1%81%d0%b5%d0%bd%d0%b0%d0%bb/", "text": "Хари Кейн, голямата звезда на „Тотнъм“, нокаутира „Арсенал“ със 101-вия си гол във Висшата лига. Таранът вкара единственото попадение с глава и по този начин донесе победата на „шпорите“ в 195-ото дерби на Северен Лондон. С голът Кейн стана вторият най-резултатен играч в сблъсъците между двата тима. Националът на Англия има общо седем опънати мрежи. С една повече е Емануел Адебайор. Двубоят, който се игра на стадион „Уембли“, се превърна в най-посетеният в историята на Висшата лига. Точно 83 222 зрители видяха победата на „Тотнъм“ с 1:0. И още статистика. „Шпорите“ са в серия от 9 мача без загуба в шампионата. Друг отбор с подобни показатели няма. „Арсенал“ пък редува победи и поражения в последните си пет срещи. Стражът Петър Чех пък няма чиста мрежа вече в 9 двубоя. „Това бе просто добра игра на Хари Кейн, а ние сами сме си виновни за загубата – каза Арсен Венгер, мениджър на „Арсенал“. – Ще бъде по-трудно да завършим в топ 4, но ще се борим за това.“ Уейн Руни, капитан на „Евертън“, призна, че иска един ден да стане колега на Венгер. „Искам да остана в „Евертън“ и да стана мениджър на отбора – каза 32-годишният британец, който игра цял мач при успеха над „Кристъл Палас“ с 3:1. – Желанието ми е да съм свързан с клуба за дълго време, но ако не е възможно, ще търся други възможности. Твърдо съм решил един ден да стана мениджър.“ Снимка: Twitter", "date": "2018.02.10", "title": " Хари Кейн нокаутира „Арсенал“"}
{"url": "https://trud.bg/%d0%ba%d0%b0%d0%bc%d0%bf%d0%b0%d0%bd%d0%b8%d1%8f%d1%82%d0%b0-%d0%b0%d0%b7-%d1%81%d1%8a%d1%89%d0%be-%d0%bd%d0%b0%d0%bc%d0%b5%d1%80%d0%b8-%d0%be%d1%82%d0%ba%d0%bb%d0%b8%d0%ba-%d0%b2-%d1%81%d0%b5%d0%b4/", "text": "Кампанията #Аз също срещу сексуалния тормоз намери отклик в Седмицата на модата в Ню Йорк и карнавала в Рио де Жанейро, съобщават световните информационни агенции. Инициативата стигна до нюйоркската модна проява благодарение на френската дизайнерка Мириам Чалек, която заяви, че не е искала просто да изнесе поредното модно шоу. Чалек изпрати на подиума осем жени, които са били жертви на сексуален тормоз, предоставяйки им възможност да разкажат историите си. Участничките първо дефилираха с тоалети от колекцията на дизайнерката, след което окачиха ангелски криле и застанаха на подиума, приковани с белезници към мъже модели, носещи свински глави. От разказите на жените стана ясно, че някои от тях са станали жертви на сексуален тормоз още като деца. При другите това се е случило в гимназията и колежа. Една от жертвите, активистка за безопасен интернет, е била подмамена от „сексуален хищник“, с когото се е запознала в мрежата, след което е била отвлечена от него и държана в плен с верига на врата до спасяването й от ФБР. Дизайнерката Мириам Чалек споделя, че макар самата тя да не е била жертва на сексуално посегателство, е искала да предостави възможност на жените да говорят и да се почувстват по-уверени. Кампанията #Аз също намери отзвук и в започналия вчера карнавал в Рио де Жанейро, Бразилия, в рамките на който посегателствата над жени са неизброими. Вдъхновени от посестримите си по света, огласили травмиращите си преживявания, бразилките използваха грандиозната проява в Рио де Жанейро, за да кажат „Не значи не“. Част от участничките в карнавала „носеха“ лозунга на раменете, ръцете или гърдите си под формата на временна татуировка. „В Бразилия мачизмът е в изобилие и спешно трябваше да се обявим срещу него сега и тук, на карнавала. Ние празнуваме повече време по улиците и с по-малко дрехи, което се използва като претекст за посегателства“, споделя неназована участничка в карнавалните шествия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.10", "title": " Кампанията #Аз също намери отклик в Седмицата на модата в Ню Йорк и карнавала в Рио"}
{"url": "https://trud.bg/%d0%bf%d0%be%d1%81%d0%bb%d0%b0%d0%bd%d0%b8%d0%ba%d1%8a%d1%82-%d0%bd%d0%b0-%d1%80%d1%83%d1%81%d0%ba%d0%b0%d1%82%d0%b0-%d1%84%d0%b5%d0%b4%d0%b5%d1%80%d0%b0%d1%86%d0%b8%d1%8f-%d0%b2-%d0%b1%d1%8a%d0%bb/", "text": "– Не мога да кажа, че от малък съм искал да стана дипломат, но винаги съм имал интерес към историята и международните дела. Това любопитство се поощряваше в училище – по онова време да си в течение на международните въпроси беше модерно. Веднъж седмично всеки подготвяше разказ за събитията в страната и в света и това наистина ме увличаше. Да бъдеш дипломат по онова време, както впрочем и днес, беше престижно и уважавано. Така след казармата се озовах в Московския държавен университет за международни отношения, за което ни най-малко не съжалявам. – Воденето на външна политика предполага защита на националните интереси. Но всяка държава сама избира своята политика – дали това ще е борба за благополучие и процъфтяване на гражданите й при спазване на нормите на международното право, или сляпо следване на блокова дисциплина, без да се зачитат интересите на държавата и народа й. Можете да намерите много примери и за първото, и за второто. При това изобщо не искам да кажа, че международните съюзи и организации вредят. Напротив, пред дипломацията днес стоят мащабни и сложни задачи, които можем да решим само съвместно. Такива са международните кризи, конфликти, терористичната заплаха, изграждане на справедлив и устойчив световен ред. Като човек с над 40 години дипломатическа служба мога убедено да кажа, че нашата работа, макар и не винаги да се забелязва, не се води напразно, а нейните положителни резултати подобряват живота на милиони хора. – В Русия смятаме, че нашето законодателство гарантира достатъчно защита от насилие в семейството, затова няма нужда от приемането на допълнителни правни норми. Още повече, че някои положения в конвенцията противоречат на принципния подход на Русия към защитата на традиционните ценности. Говоря и за морала, и за семейството. Затова не сме я приели. – Последните години не бяха най-лесните в отношенията между нашите страни. На практика замря политическият диалог, деградира търговско-икономическото сътрудничество. И за всички бе очевидно, че подобно положение не отговаря на интересите на страните ни и не може да продължи вечно. Започна да го осъзнава и управляващият елит в България, който видя безперспективността на конфронтацията и се старае да установи конструктивно сътрудничество. През последната година тук пристигаха депутати от Държавната дума и сенатори от Съвета на федерацията, в София бе и генералният прокурор на Русия Юрий Чайка – получи се много продуктивна визита. Заседава работната група по военно-техническо сътрудничество, срещаха се министрите на енергетиката на страните ни. Имаше контакти по църковна линия. Така че не може да се каже, че руско-българските връзки са напълно замразени, но безспорно има към какво да се стремим. – Въпросната част от доклада нямаше как да не предизвика учудването ни. Откакто съм в България успях да посетя много градове. Провел съм и много срещи с представители на ръководството на страната ви, а също и с обикновени граждани, и никога не съм усещал никакъв страх от Русия. Не вярвам, че тези, които са гласували този доклад, наистина смятат Русия за заплаха за националната сигурност на България. По-скоро ми се струва, че тук е проработила „блоковата дисциплина“. Надявам се тази неконструктивна политика в бъдеще до отстъпи място на открития и изпълнен с доверие диалог. Ние сме готови за това, въпреки подобни неприятелски жестове. – Няма да крия – ние наистина разчитаме, че българското председателство на Европейския съвет ще допринесе за нормализацията на отношенията между Русия и ЕС. В същото време оставаме реалисти и не очакваме, че този процес ще е бърз, особено предвид факта, че по-голяма част от решенията не зависи само от България и се взима на ниво ЕС. Така че нямаме завишени очаквания. Важното е, че виждаме позитивната настройка на българското правителство. От своя страна ще подкрепим конкретни стъпки, ако такива бъдат предприети от България по време на „евродежурството“ й или след това. – Реализацията на такива големи проекти като „Турски поток“ не е директно свързана с председателството на която и да е страна от ЕС. И сега, като председател, и след това България може да постави пред Еврокомисията въпроса за продължаването на този газопровод през нейна територия, включително и с цел създаване на газов хъб във Варна. Вашата страна има пълно право на това. Но на нас са ни нужни твърди гаранции от страна на Еврокомисията, които не отстъпват по стабилност на железобетонна конструкция. И в този аспект българското правителство трябва да положи определени усилия в структурите на ЕС. Европредседателството дава уникален шанс на България да съдейства за възстановяването на пълномащабния енергодиалог Русия-ЕС, без който комплексното проучване на отделни съвместни проекти ще бъде затруднено. Строителството на „Турски поток“ върви с пълна сила и дори изпреварва графика. Русия разполага с достатъчно ресурси, за да запълни с газ не само първото разклонение на газопровода, което стига до Турция, но и второто, което е предвидено за потребителите в Югоизточна Европа. Това би бил действителен принос за диверсификация на енергийните доставки в страните от ЕС, за която толкова се говори в европейските столици. Да не говоря за икономическите изгоди за България, в случай че тръбата мине по нейна територия. Но дали Брюксел е готов този път да съдейства на България – това е въпрос към Еврокомисията. – Неведнъж съм казвал, а и моите български партньори са съгласни, че паузата в диалога на най-високо ниво между страните продължава вече твърде дълго. Да припомня, че президент на Русия за последен път бе в България през януари на далечната 2008 г. В тази връзка смятам за изключително важно да съдействам за активизация на контактите между държавните и правителствените ръководители на нашите страни. И, повярвайте ми, полагам много усилия. Смятам, че такива срещи ще се състоят още тази година. Но предвид предстоящите избори за президент на Русия на 18 март да се говори за конкретни срокове към момента не е възможно. – До момента не е представено нито едно доказателство за това Русия да се е намесвала в изборен процес където и да било. Затова не искам да се спирам на тази тема, това е чиста демагогия. Искам само да изкажа съжаление, че нашите американски партньори вече изглежда се чудят в какво да ни обвинят, използвайки абсолютно непродуктивната риторика от Студената война и бесния макартизъм. Президентските избори без преувеличение са най-важното политическо събития в Русия през тази година. И не е учудващо, че някои неприятелски към нас сили могат да бъдат изкушени да повлияят на техните резултати. Ние пък се стараем да не допуснем подобни опити и да проведем открито и честно гласуване. – Провежданата от Вашингтон и Брюксел политика на подриване на икономическите и политически връзки с Русия си е техен избор. Но е време САЩ и ЕС да се замислят над това колко безсмислена е рестриктивната кампания, която не дава и няма да даде резултати. Единственият резултат са нови финансови загуби за бизнеса. Ясно е, че санкциите удариха всички – и Русия, и самите им инициатори. Но не може да става и дума за изолация на Русия. Достатъчно е да се види спектърът от международни контакти на ръководството на Русия – на ниво президент, правителство, парламент. Светът не се изчерпва със САЩ и ЕС и повечето държави са достатъчно мъдри, за да не се присъединяват към този безумен санкционен режим, който не води доникъде. А иначе ние напълно се приспособихме към санкциите. В някои отрасли те дадоха тласък за развитие на производството. Това е особено видимо в агропромишления комплекс, в който постигаме отлични показатели. По всички показатели руската икономика се е адаптирала напълно към новата ситуация. Не бива да се забравя, че американците и европейците губят повече от своите санкции, особено в перспектива. – Във вашата страна се чувствам толкова уютно, колкото в никоя друга, като у дома – без преувеличение. Почти веднага, след като пристигнах в София, започнах да пътувам из България. И това беше уникален опит – да се потопиш в истинския живот на страната, да разбереш с какво се занимават и за какво мислят обикновените българи, разбира се и да почувстваш цялата красота на България. Приятно ме изненада това, че нито веднъж не съм се сблъсквал с негативно отношение към моята страна. Точно обратното – навсякъде ме приемат топло. Така че най-силно впечатление в България ми направиха хората – неравнодушни, отзивчиви, знаещи и уважаващи историята си и Русия.   Анатолий Макаров е роден през 1951 г. На дипломатическа служба е от 1977 г. Работил е в посолството на Русия в Холандия и в постоянното представителство на Русия към ЕС, бил е и посланик в Южна Африка. Преди назначението си в България беше директор на Департамента за работа със съотечественици зад граница към руското МВнР. Поста на посланик в София пое през октомври 2016 г.", "date": "2018.02.10", "title": " Посланикът на Руската федерация в България Анатолий Макаров пред „Труд“: Разчитаме на София за нормализиране на отношенията Русия – ЕС"}
{"url": "https://trud.bg/%d1%80%d0%b5%d1%84%d0%b5%d1%80%d0%b5%d0%bd%d0%b4%d1%83%d0%bc%d0%b8-%d0%b7%d0%b0-%d0%bf%d0%b0%d1%80%d1%82%d0%b8%d0%b9%d0%bd%d0%b0-%d0%b7%d0%bb%d0%be%d1%83%d0%bf%d0%be%d1%82%d1%80%d0%b5%d0%b1%d0%b0/", "text": "След ужаса, който причини на родната партокрация референдумът за избирателната система и партийните субсидии, партиите в един глас обявиха допитванията за безогледен популизъм. Категоричният вот на повече от два милиона граждани за радикално орязване на бюджетната хранилка за партийните апаратчици и за мажоритарен вот, така стресна партийците и техните хранени хора, че те изляха пороища от злословия и пребрежение към волята на народа. Не били разбрали хората за какво гласуват в т.нар. „референдум на Слави“, не били компетентни защото, видите ли, експертният монопол по тези въпроси бил затворен в грантовата секта на философския факултет на СУ. Някои привидяха даже истинско посегателство към националната сигурност. И какви ли не глупости от този род. Само и само гласът на хората да бъде заметен под дебелите килими на партийните централи, щедро издържани от народа на най-бедната държава в ЕС с най-тлъсти бюджетни субсидии. И изведнъж – о, миг поспри! – партиите пак заобичаха пряката демокрация. БСП поиска национален референдум за т.нар. Истанбулска конвенция. ВМРО – за еднополовите бракове. Сигурно се чакат и други. Смея да кажа, че съм един от мъчениците на идеята за въвеждане на гражданска инициатива за национални референдуми. Пиша по темата още от средата на 90-те, а по време на парламентарния си мандат (2001-2005) внесох първото официално законодателно предложение в тази посока. Тогава действаше приетият с мнозинството на Жан Виденов Закон за допитване на народа от 1996 г., чийто основен вносител беше Янаки Стоилов. Този закон не позволяваше гражданска инициатива. Затова и моят законопроект в 39-ото Народно събрание, който предвиждаше такава възможност, беше посрещнат на нож от левицата. „Не се мори, никога няма да стане това, ние решаваме, а не улицата“, покровителствено ме посъветва тогава уважаван червен депутат-многомандатник. Тогава не стана, но реално духът на пряката демокрация беше освободен от партийните окови и започна широка дискусия. Въпросът стана незаобиколим. В следващия парламент, по инициатива и със силен натиск от НДСВ, мнозинството на тройната коалиция прие сегашния закон, който даде право на хората сами да инициират референдуми, а не да чакат благоволението на контролираните от партиите институции. По-сетне, БСП като опозиция даже се възползва от тази възможност, макар и по тема, която е много далеч от реалните граждански интереси и проблеми – за АЕЦ „Белене“. Свидетелствам за всичко това, не за друго, а за да подчертая още веднъж, че водещите партии никога не са имали искрена и последователна позиция за пряката демокрация. Причината? Партийните върхушки не искат да делят властта си с гражданите. Нищо повече и нищо по-малко. За тях референдумите са добри, само когато обслужват техни партийни, а това значи частични и конюнктурни, интереси. В противен случай са „популизъм“. Но да се върнем на днешния ден. Разумно ли е предложението на БСП за пряко допитване до народа относно ратификацията на взривилата обществото Истанбулска конвенция? По принцип хората имат право да се произнасят по всеки въпрос, който засяга живота им. Жалко, че и БСП не мисли така винаги, а само когато и е удобно. Извън партийното лицемерие, стои и един принципен въпрос – добре ли е да се поставя на референдум материя, която се отнася да човешки права? Съвременният конституционализъм няма единна рецепта, но все пак отчетливо е мнението, че когато става дума за права на определени групи от населението, прекият вот не винаги е рационално средство и може да доведе до недопустимо ограничаване на правата. Един човек да има дадено право, то не може да му бъде отричано от целокупното общество. Представяте ли си например референдум дали да се забранят определени религиозни деноминации? В случая с Истанбулската конвенция обаче има един важен нюанс. Иззад нейната правозащитна повърхност прозира сянката на една абсурдна и ненаучна идеология – че биологичният пол не предопределя социалния (джендър), а последният е въпрос на личен избор. В самото начало на обществената дискусия по темата с конвенцията преди месец, в статия за сайта „Гласове“ под заглавие „Джендър“ е абсурдна идеология, домашното насилие – отвратителна реалност“, употребих и поясних, може би за първи път в родния публичен дискурс, понятието джендър-идеология, което се е превърнало в арена на ожесточени дебати и политически битки в много държави по света през последните десетилетия. Всъщност, тази идеология е откровена вулгаризация и изкривяване на някога модното левичарско течение на атеистичния екзистенциализъм, застъпван от поклонниците на маоизма и „културната революция“ Жан Пол Сартр и съпругата му Дьо Бовоар. Според него съществуването предхожда същността, и човек се ражда tabula rasa, след което сам се проектира чрез изборите, които прави. На тази основа, джендър-идеологията отива по-нататък и превръща полът в личен избор, отхвърляйки неговата научно доказана генетична предопределеност. Факт е, че т.нар. Истанбулска конвенция не предвижда изрично въвеждането на тази идеология. Говори за джендър, уж само като социална надстройка на биологичния пол. Но също така е факт, че с неясните си текстове, конвенцията не отрича изрично идеологемата, че джендър може да се различава от биологичния пол, както изрично това е отхвърлено в друг международен акт – Римският статут на Международния наказатален съд. Това вече е проблем. Защото всички виждаме, че има държави (Канада, Великобритания), където тази идеология се трансформира в държавна политика и се налага като общовалидна социална норма. Няма как това да не предизвика напълно легитимни опасения, че в даден момент именно Истанбулската конвенция, която говори за джендър, но не отрича неговата девиация, която го обявява за личен избор, може да се превърне в основание за пълзящо установяване на джендър-идеологията и държавно нормирано индоктриниране на обществото с нея. Това вече не опира до граждански права, а до социално инженерство! Тоест, до държавна намеса в интимния свят на личността, който по правило следва да е неприкосновен за държавата. Опира и до силово налагане на малцинствени стереотипи на цялото общество, при което малцинството получава пълно удовлетворение на свои реални или претендирани права, а мнозинството трябва да жертва своите права, ценности и мироглед, за да заживее според държавно налагания малцинствен стереотип. В пълен разрез с фундаменталния принцип, че правата на личността свършват там, където започват правата на другия. По силата на джендър-идеологията, щом едно малцинство – например транссексуалните – иска полова неутралност в обществото, то всички жени трябва да потиснат своята женска идентичност вместо да се гордеят с нея, и да приемат да бъдат третирани от държавата като „бременни хора“, а не като „бременни жени“. Или пък всички мъже и жени трябва да се съгласят да използват общи тоалетни и съблекални с хора, чиито външни полови белези са на противоположния пол, само защото те се изживяват на психическо ниво като нещо друго. И прочие. Щом става дума не просто за права, а за социално инженерство и държавна намеса в личната сфера на гражданите, то референдумът е допустим и легитимен инструмент. В този смисъл, предложението на БСП е уместно. Отделен е въпросът доколко е искрено, или е плод на партийни сметки за „качване“ на вълната на справедливото недоволство на хората и изтласкване от официално заеманата до преди два месеца от партията позиция на подкрепа към Истанбулската конвенция. Що се отнася до другата огласена идея за национален референдум – за еднополовите бракове. Това е по-скоро удар във въздуха. Не за друго, а защото въпросът за брака в неговия традиционен смисъл – между биологични мъж и жена – е закрепен императивно и в нашата конституция, и в Европейската конвенция за защита на правата на човека и основните свободи. Има и цяла поредица от решения на Съда в Страсбург, които установяват като европейски правозащитен стандарт, че еднополовите бракове не са човешко право, гарантирано от конвенцията и, следователно, всяка държава е свободна да решава този въпрос според своите национални традиции и актуални обществени нагласи. У нас е решен на конституционно ниво. Въобще, референдумът все повече се превръща в инструмент за партийна (зло)употреба, с който се обслужват конюнктурни апаратни интереси. А всъщност допитването трябва да е „оръжие“ на гражданите, с което обуздават партиите.", "date": "2018.02.10", "title": " Референдуми за партийна (зло)употреба\t\t\t"}
{"url": "https://trud.bg/%d0%b4%d0%b6%d0%b5%d0%b9%d0%bc%d1%81-%d0%bc%d0%b0%d1%82%d0%b8%d1%81-%d1%89%d0%b5-%d0%be%d0%b1%d1%81%d1%8a%d0%b4%d0%b8-%d0%b2-%d0%b5%d0%b2%d1%80%d0%be%d0%bf%d0%b0-%d1%83%d0%ba%d1%80%d0%b5%d0%bf%d0%b2/", "text": "Министърът на отбраната на САЩ Джеймс Матис заминава утре на обиколка в редица европейски страни, където ще обсъди укрепването на НАТО и сигурността на континента, съобщи Пентагонът в изявление. Обиколката на Матис започва с посещение в Рим на 12 и 13 февруари, където ще се срещне с италианската министърка на отбраната Роберта Пиноти. На 14 и 15 февруари Матис ще участва в първата среща на министрите на отбраната на НАТО за 2018 г. в Брюксел. Оттам той ще замине за Щутгарт в Германия, където ще се срещне с ръководството и с военнослужещи на Европейското и Африканското командване на въоръжените сили на САЩ. Обиколката на Матис завършва с визита в Мюнхен на 16 и 17 февруари, където ще участва в 54-ото заседание на Мюнхенската конференция по сигурността. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.10", "title": " Джеймс Матис ще обсъди в Европа укрепването на НАТО"}
{"url": "https://trud.bg/%d0%ba%d0%b8%d0%bc-%d1%87%d0%b5%d0%bd-%d1%83%d0%bd-%d0%bf%d0%be%d0%ba%d0%b0%d0%bd%d0%b8-%d1%8e%d0%b6%d0%bd%d0%be%d0%ba%d0%be%d1%80%d0%b5%d0%b9%d1%81%d0%ba%d0%b8%d1%8f-%d0%bf%d1%80%d0%b5%d0%b7%d0%b8/", "text": "Севернокорейският лидер Ким Чен-ун покани южнокорейския президент Мун Дже-ин в Северна Корея,  съобщиха световните агенции. Членове на делегацията на КНДР за Зимните олимпийски игри в ПьонгЧанг са предали на президента на Южна Корея писмо от Ким Чен-ун, уточнява ТАСС, позовавайки се на агенция Йонхап. Според информацията Ким Чен-ун иска да се срещне с южнокорейския държавен глава възможно най-скоро. Според Франс прес, която се позовава на южнокорейското президентство, поканата е предадена от сестрата на севернокорейския лидер, Ким Йо-чен, която е в Южна Корея за Зимните олимпийски игри. Президентът на Южна Корея призова КНДР да започне диалог със САЩ, съобщи Йонхап, цитирана от ТАСС. Президентът на Южна Корея Мун Дже-ин от своя страна обеща да посети Пхенян след необходимите приготовления, в отговор на поканата от свернокорейския лидер Ким Чен-ун. Говорителят на президентството, цитиран от АП заяви, че Мун е отговорил, че Северна и Южна Корея трябва да продължат да работят за създаване на условия за провеждане на такава среща на върха. Евентуално посещение на Мун в Северна Корея би било първата среща между лидерите на двете Кореи от 2007 година, отбелязва Ройтерс. На срещата с делегацията от КНДР Мун е призовал Пхенян да започне диалог с Вашингтон, посочи пред журналисти говорителят на Синия дом, цитиран от ТАСС. „Скорошно начало на диалог между САЩ и Севера е необходимо също така за развитие на междукорейските контакти“, е казал южнокорейският лидер пред делегацията от КНДР. На срещата е постигнато и споразумение да се насърчава диалогът между Севера и Юга с цел укрепване на отношенията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.10", "title": " Ким Чен Ун покани южнокорейския президент в КНДР"}
{"url": "https://trud.bg/%d0%bb%d1%83%d0%ba%d1%81%d0%be%d0%b7%d0%bd%d0%b8-%d0%b1%d1%83%d1%81%d0%be%d0%b2%d0%b5-%d0%b7%d0%b0-%d0%b4%d0%b8%d0%bf%d0%bb%d0%be%d0%bc%d0%b0%d1%82%d0%b8/", "text": "Чуждестранните гости, делегати и министри на Българското председателство на Съвета на ЕС се возят в 40 автомобила Ford Custom. Производителят разполага с най-популярната лекотоварна гама в Европа. Доставчик на бусовете е компанията „Мото-Пфое”, която спечели търга за транспортни услуги на Националната служба за охрана. Автомобилите за председателството са от пътническата версия на Ford Transit Custom Kombi с 8+1 места. Избрана е дългата версия, която разполага с голямо товарно пространство зад последния ред седалки. Задвижването се осъществява от новото поколение двулитров дизелов комън-рейл двигател EcoBlue с мощност 170 конски сили. Благодарение на функционалността, товарния капацитет и модерните технологии Custom бе избран за международен ван на 2013 г. веднага след лансирането си на пазара.", "date": "2018.02.10", "title": " Луксозни бусове за дипломати\t\t\t"}
{"url": "https://trud.bg/%d0%ba%d0%be%d0%b3%d0%b0-%d1%80%d0%b0%d0%b7%d0%b1%d0%b8%d1%80%d0%b0%d1%88-%d1%87%d0%b5-%d1%81%d0%b8-%d0%bd%d0%b0%d0%b4%d1%85%d0%b2%d1%8a%d1%80%d0%bb%d0%b8%d0%bb-%d0%bd%d0%be%d1%80%d0%bc%d0%b0%d0%bb/", "text": "Звъни се… Отваря тъщата…  – Здрасти мамо, идвам ти на гости за час-два…  – А бе ненормалник, ти луд ли си, що ли си?! Не те дишам, я си обирай крушите и да те няма…  – А бе Норче, стига вече с тая “война”… аман… Ей на ти 20 лв. сипи по една ракия, направи една салата и да живеем като хората…  Оная сипала ракийка и взела 20 лв.  – А бе мамо, я направи една хубава вечеря, така… ето ти 40 лв., ако няма нещо в хладилника, вземи и тия 50 лв. иди долу до магазина и купи…  Тъщата вече се усмихнала и се разтичала… слязла до магазина накупила каквото трябва, омесила баница, направила вечеря както си му е редът…  – Еее, я вземи сега тия 40 лв. иди купи студена биричка, малко сладолед, някоя и друга пура…  Оная тича надолу… В тоя момент звъни мобилният на нашия човек:  – Алоооо, милоооо… даде ли пенсията на мама?  – Таман й преведох последните 40 лв. слънце, и тръгвам към нас… Недей да готвиш – вечерял съм… *** Един пиян се блъснал в един стълб и идва полицията и го пита:  – Какво стана?  А той:  – Ами едни стълбове почнаха да пресичат и един не успя … *** Квартална градинка, рано сутрин. Двама притежатели на кучета гордо гледат своите питомци, които радостно тичат по тревата.  – Моето куче може да чете, а също така може и да пее. – хвали се единият.  – Уф, да бе! Моят дог ми разправяше за това онзи ден….. *** – Ти какво правиш в петък вечер?  – Ами излизам да пия две-три бири.  – А после?  – После е понеделник. *** – Кога разбираш, че си надхвърлил нормалното си тегло?  – Когато си почиваш на плажа и някой природозащитник се опита да те върне обратно в морето! *** – Келнер, сигурен съм, че готвачът на вашия ресторант няма да може да яде това ядене!  – Господине, готвачът ни е тук, за да готви, а не да кисне по болниците! *** – Тодоре, много бавно работиш, бе!  – Полека, шефе! На мен жената ми е казала да не бързам, когато свърша, тогава… *** – Иванчо, защо вчера не си бил на училище?  – Ами учителката имаше рожден ден и реших да й направя подарък.  – Какъв подарък?  – Ами не отидох на училище. *** Една жена се приближава към младеж в бара и пита:  – На колко си години, красавецо?  Младежът притеснен отговаря:  – На 20, а вие?  – По-близо съм до 30, отколкото до 20.  – Така ли? И колко прави това?  – Ами 40. *** Трънски строители работят на една къща. Единият от тях маже на скелето и изведнъж чува нещо да тупва на земята.  – Ване, що тупна?  – Епа падна ми ватенката.  – Па много силно тупна бе!!!  – Епа я бех вътре. *** Програмист отива на очен лекар. Слагат го да седне и лекарят започва да му посочва по таблото с буквите:  – Можете ли да прочетете, какво пише на този ред?  Програмистът /гледайки към редицата от букви НЯОВНТОЯ/:  – Докторе, нещо енкодинга не ви е настроен като хората. *** Един митничар умрял и отишъл при Господ. Отворил той една голяма книга и казал:  – Аа-уу ти си много почтен човек, дал си много дарения за домове за сираци, ти си за Рая!  Но като отворил на другата страница какво да види и казал:  – Ама ти толкова много си крал, ти си разорил толкова много хора! Къде да те сложа сега?  И митничарят казал:  – На бариерата, на бариерата! *** Богат фермер от Америка е на екскурзия в България. Решил да провери как са българските фермери. Отива в едно село и чука на вратата на първата къща. Запознава се с фермера и го пита:  – Вие всъщност с какво се занимавате?  – Ами отглеждам кокошки.  – А колко земя имате?  – Ами колко…..ей това пред къщата 50-тина метра и отзад още 100-тина…Що, ти колко земя имаш?  – Ами аз сутрин като се кача на колата и карам, карам, карам и до обед не мога да стигна до края на земите ми….  – А стига бе? Сериозно?  – Съвсем…  – Да ти кажа… и аз преди години имах такава кола… *** – Приятелката ми е като мобилен телефон.  – В смисъл – такава малка?  – Не, в смисъл – като свърша парите, не ми говори. *** Мъж прави ремонт вкъщи. Стигнал до тоалетната и решил да боядиса дъската на тоалетната чиния. След приключване на работата той отива да пийне една бира.  В това време жена му се прибира от работа и бързо влиза в тоалетната. Сяда на дъската и естествено залепва за нея.  Мъжът се прибира след известно време и вижда печалната картинка. Решават да отидат на лекар. Поради понятни причини, жената не може да си облече нищо и мъжът я намята с палтото си.  Влизат двамата в лекарския кабинет, мъжът обръща жената с гръб към лекаря, повдига палтото нагоре и пита:  – Докторе, виждали ли сте подобно нещо?  Докторът:  – Ами, най-общо казано, да, даже много пъти съм виждал…..Но чак пък в рамка… *** Полковият диригент събира сред новобранците попълнения за оркестъра. Приближава се към един редник:  – Свирите ли на някакъв инструмент?- попитал той.  – О да, но само вкъщи.  – Чудесно и на какъв инструмент свирите?  – Втора цигулка, при това на жена ми, сър! *** Млада жена се връща у дома след среща с любимия. Майка й вижда, че е тъжна и я пита какво става.  – Ах, мамо – проплаква дъщерята. – Той току-що ми предложи да се оженим…  – Прекрасно, чудесно… А ти защо си тъжна?  – Той сподели, че е атеист. Значи не вярва, че съществува ад?!  – Не се коси, детето ми – успокоява я майката. – Ти пак се омъжи за него, пък после ще му покажем, че греши! *** Въпрос към радио “Ереван”:  – Защо министерствата вместо да купуват коледни картички не изпращат онлайн картички?  Отговор на радиото:  – Защо онлайн картичките са без комисионна… *** Младеж – любител на риболова непрекъснато получава укори от своята приятелка блондинка, че не й обръща внимание и само виси по язовирите. Писва му на човека и я взима с него на риболов. Отиват на язовира, намират си място, хвърлят въдиците. Седят и чакат. По някое време блондинката притеснено се обажда:  – Жоре, колко струва онова шареното нещо, дето се връзва на конеца?  – Плувката ли, ма? 30-40 стотинки. Що питаш?  – Абе, като се приберем в София, ще ти ги върна…. щото моето току-що потъна…. *** Ден след сватбата младоженката се обажда на майка си и разказва през сълзи:  – Ужас, скарахме се с мъжа ми! Такъв скандал, такава караница!  – Няма страшно, във всяко семейство се случва. Успокой се.  – Добре, щом казваш. А с трупа какво да правя? *** Между приятелки:  – Взе ли си шофьорския изпит?  – Не знам, инструкторът още не е дошъл в съзнание.", "date": "2018.02.10", "title": " Кога разбираш, че си надхвърлил нормалното си тегло?"}
{"url": "https://trud.bg/%d0%ba%d1%80%d0%b8%d1%81%d1%82%d0%b8%d0%bd-%d1%81%d0%ba%d0%be%d1%82-%d1%82%d0%be%d0%bc%d0%b0%d1%81-%d1%85%d0%be%d0%bb%d0%b8%d0%b2%d1%83%d0%b4-%d1%89%d0%b5%d1%88%d0%b5-%d0%b4%d0%b0-%d0%bc%d0%b5-%d1%81/", "text": "– Това е естеството на моя занаят – актьорското майсторство. Нашата професия разчита страшно много на техническите елементи от производството на дадено произведение – театрално, телевизионно или филмово. Например, за ролята на Клементин Чърчил беше много важно да успеем да пресъздадем нейния личен стил. Тя е била една изключително елегантна жена, но с много строго индивидуална, дори уникална, естетика. От дрехите и прическата, до позата и походката. При подготовката започнахме с косата. Тя е имала някак странна прическа, архаична, немодерна, като от друга епоха. Вратата, през която може да се намери един персонаж и да се пресъздаде ефектно и ефективно е изградена именно от физическите, материалните неща – главата, костюмите, обувките, пръстените. – Несъмнено да изиграя централния персонаж от “Електра” на Софокъл беше едновременно предизвикателство, приключение и признание. Играх в трагедията на сцена през 2014-а и пазя скъпоценни спомени. Бих казала дори, че това изпълнение е най-важното за мен в цялата ми кариера. Благодарение на ролята си в “Електра” на Софокъл успях да приспя много от личните си демони. Успях и да изкарам желанието да играя в трагедиии от себе си. Беше важно. Вече не искам да участвам в трагедии, просто не ми е интересно. За мен “Електра” беше дар. – Не съм сигурна. Това е все едно да ме питат да избирам измежду две деца. Със сигурност не бих могла да понеса мисълта някой да ми каже, че вече не мога да участвам във филм, но преди четири години бях на прага да се откажа от киното завинаги. – Защото дълбаенето в личните ми емоции и преживявания ми дойде в повече в един момент. За “Английският пациент” на Антъни Мингела от 1996-а година постоянно ровех в собствените си страхове от изоставяне с идеята да ги изведа на повърхността и да ги демонстрирам пред камерата. Това е задачата ти в един филм – да си сграбчиш емоциите и да ги покажеш на преден план, а после режисьорът ще избере и вземе това, което пожелае. Усещането, че си изцяло в чуджи ръце и нямаш контрол над собственото си творчество е много силно в света на киното и това може да подейства демотивиращо на актьорите. – Там процесът на работа е различен – в театъра откриваш нещо от себе си и изграждаш върху него. Там използваш тялото си, влагаш всичко и създаваш цялостно завършено произведение. В театъра си пред публика, която ще чуе репликите ти по един начин в понеделник и по съвсем друг начин в сряда. Задачата на актьора в театъра е да заведе публиката там, където поиска да ги заведе. Много различно от киното. – Не знам. Аз произхождам от военно семейство от средната класа. Майка ми винаги е искала да бъде актриса. За мен, предполагам, е било важно още от ранна възраст да изследвам нови територии и да се опитав да узная какво е да бъдеш някой друг. – Бях там само за един филм и останах не повече от четири месеца. Прекарах си прекрасно, работих с интересни хора като Кевин Клайн по филм “Къщата на жвота ми”, режисиран от Ървин Уинклър – чудесен човек. Но в Холивуд актьорите са сякаш обществена собственост. Много странно усещане. Винаги съм успявала да водя много балансиран живот, но това според мен се дължи на факта, че взехме решение да си останем в Европа. Аз съм прекалено крехка за света на Холивуд. Тази система щеше да ме смачка. Не притежавам достатъчно амбиция и не съм агресивна, не мога да се боря за роли и да се състезавам с конкуренцията. А конкуренцията в Холивуд е жестока, там ситуацията е радикално разлчина. – Липсват ми снимачните площадки, атмосферата, участието на всички в едно колективно усилие. Липсват ми и репетициите за роля в пиеса, както и излизането на сцена. Харесва ми, въпреки че е ужасно изтощително. Щастлива съм когато не работя. – Винаги съм искала да режисирам и в момента работя да осъществя това свое желание, но все още има път за извървяване.", "date": "2018.02.10", "title": " Кристин Скот Томас: Холивуд щеше да ме смачка"}
{"url": "https://trud.bg/%d0%bd%d0%b5%d1%88%d0%ba%d0%b0-%d1%80%d0%be%d0%b1%d0%b5%d0%b2%d0%b0-%d0%bd%d0%b5-%d1%81%d0%bc%d1%8f%d1%82%d0%b0%d0%bc-%d1%87%d0%b5-%d1%82%d0%be%d0%b2%d0%b0-%d1%81%d0%b5-%d0%be%d1%82%d0%bd%d0%b0/", "text": "Легендарната треньорка по художествена гимнастика Нешка Робева каза, че не тя е обект на обвиненията в некоректно заснемане на новите съчетания на българския ансамбъл на Илиана Раева, която заподозря, че  . „Не смятам, че това се отнася за мен, защото български треньори има над 200 в чужбина. Не смятам да задълбочавам в тази история, защото звучи много несериозно. В събота и неделя целият свят може да гледа всички съчетания в интернет. Руският отбор го гледахме още декември. Заради интернет не може да се говори, че нещо ще бъде изненада, да се запази в тайна. Според мен се пренатягат нещата. Сензацията винаги се търси. Дълбокомислено написано, но не смятам да го коментирам. То просто не се отнася за мен“, каза Робева пред  , която през новия сезон ще води ансамбъла на Германия. Тя е категорична, че отдавна не се е чувствала толкова спокойна в работата си, въпреки че условията в чужбина не са идеални. „Никога не съм гледала на гимнастиката като на съчетание. За мен това е една танцова миниатюра. Слава Богу, сега регламентът стимулира танцът. Би трябвало сега да бъда в силата си, въпреки че има толкова много правила, толкова много изисквания, че човек трябва да бъде факир, за да излавира между всички тях и да направи една танцова миниатюра. Една композиция не е дело само на един човек. Трудни са съчетанията на германките. Тръгнах да ги облекчавам. В този момент те започнаха да ми предлагат различни варианти. Когато завършихме съчетанието, то стана по-трудно. До мен стоеше една руска колежка и каза: „Нешка, това ви прилича!“, разказа тя. Робева добави, че на този етап ансамбълът на Германия не е конкурент на българските момичета на Весела Димитрова за място на почетната стълбичка. „Категорично отказвам да приемам спорта като война. Не смятам, че трябва на някой нещо да доказвам, защото аз съм това, хората ме познават. Поела съм ангажимента да изведа този отбор и да покажа в България какво могат тези деца. В този момент не мисля, че германският отбор може да се конкурира за много предни позиции. За мен е важно те да се представят добре. Никой не бива да се страхува от конкуренция, защото това е спортът. Само тя блъска нещата напред. Бих се радвала, ако се окажа един такъв двигател за българския спорт“, каза Робева. Желая истински успех на нашите български деца, защото те наистина работят и защото Весела Димитрова, е прекрасен треньор. Ансамбълът ни в този си вид е много добър и те ще претендират за златни медали!, завърши Нешка Робева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.10", "title": " Нешка Робева: Не смятам, че това се отнася за мен"}
{"url": "https://trud.bg/%d0%b3%d0%b5%d0%bd-%d0%b2%d0%b0%d1%81%d0%b8%d0%bb-%d0%b2%d0%b0%d1%81%d0%b8%d0%bb%d0%b5%d0%b2-%d1%81%d1%8a%d0%b7%d0%b4%d0%b0%d0%b4%d0%b5-%d1%81%d0%b5-%d0%bf%d1%80%d0%be%d1%81%d0%bb%d0%be%d0%b9%d0%ba/", "text": "Държавата не взема никакви мерки за сигурността на регион София-област. Това заяви пред   бившият шеф на полицията ген. Васил Василев във връзка с   и последвалата акция там. „Преди 1 години е имало също такъв случай, в който циганите са счупили коли на МВР – камъни, тояги… В коя държава полицията е подложена на такива издевателства? 20 и толкова години създаваме една прослойка хора, които директно газят закона – не плащат данъци, не плащат ток, женят се на 10-12 години, имат собствено правосъдие (мешере), строят незаконни сгради”, коментира генералът, който припомни, че е бил началник и на ОДМВР-София. Той беше категоричен, че трябва да има истинско върховенство на закона и „при първата незаконна лопата да идва държавата, да казва „няма да строиш” и да ти взема лопатата”. По отношение на видеото с гавра със задържан в РУ-Ихтиман, Василев заяви, че би проучил случая и би наказал замесените, но не би прибегнал до уволнения, „защото това ще е победа на тези, които са срещу закона”. Във връзка с   с първата дама в нея, генералът коментира, че при извършено нарушение и гардовете на властта трябва да бъдат спирани. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.10", "title": " Ген. Васил Василев: Създаде се прослойка от хора, които директно газят закона"}
{"url": "https://trud.bg/%d1%83%d1%87%d0%b5%d0%bd%d0%b8%d1%86%d0%b8-%d0%b8-%d1%81%d1%82%d1%83%d0%b4%d0%b5%d0%bd%d1%82%d0%b8-%d0%bf%d0%be-%d0%bf%d1%80%d0%b0%d0%b2%d0%be-%d0%bf%d1%8a%d1%80%d0%b2%d0%b8-%d0%bf%d0%be%d1%81%d0%b5/", "text": "Ученици от 129 ОУ „Антим I“ и студенти по право от Софийския университет „Св. Климент Охридски“ бяха първите посетители на Народното събрание в  . Посрещна ги зам.-председателят на парламента Емил Христов. „Всеки в сърцето си е готов да пази България независимо от всичко и да даде за нея онова, което са дали дедите ни“, каза Христов. Децата от столичното 129-то училище призоваха от пленарната зала на Народното събрание депутатите да взимат мъдри решения, да се гордеят с историята на България и да се гордеят, че са българи. Емил Христов показа на учениците оригиналите на Търновската конституция и на „Сребърната конституция“, издадена заради приети промени в основния закон на 9 юли 1911 г. и наричана така за това, че корица й е от ковано сребро с позлата. По думите на Христов Търновската конституция е най-доброто от европейската мисъл тогава, а и много неща от нея са актуални и днес и с нея можем да се гордеем. „Знайте, че днес сте се докоснали до светиня“, каза той пред децата. След обща снимка пред официалния вход на сградата Христов покани учениците да идват по-често в нея. Народното събрание отваря врати за посетители по повод 139-ата годишнина от Учредителното събрание. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.10", "title": " Ученици и студенти по право първи посетиха парламента (СНИМКИ)"}
{"url": "https://trud.bg/%d1%81%d1%82%d0%b0%d0%bd%d0%ba%d0%b0-%d0%b4%d0%b5%d0%bd%d1%87%d0%b5%d0%b2%d0%b0-%d0%be%d1%82-%d0%b3%d0%be%d1%80%d0%bd%d0%b0-%d0%be%d1%80%d1%8f%d1%85%d0%be%d0%b2%d0%b8%d1%86%d0%b0-%d0%be%d1%82-16/", "text": "Трудно е да си представиш Станка като изтормозена от болежки лелка, тежка почти 100 килограма. Жената е със стройна фигура, лека походка и много радостни искрици в живите светли очи. За патилата си разказва на един дъх, но е очевидно как много неща са щастливо забравени. За част от спомените подсеща съпругът Денчо, който също е правил програмата с добър ефект заради тежка дископатия и камъни в бъбреците. И за контрол на трайно неподдаващите се с други методи килограми. Станка е убеден последовател на лечението с плодове, чай и мед от януари 2002 г. С д-р Емилова се среща подготвена – носи всички медикаменти, които пие всеки ден и всички епикризи от болнични лечения. Подготвена е и с въпроси – как ще й помогне лекарката при целия дълъг списък с болести само с плодове и чай. Към въпросите имало и голяма доза недоверие. Но лекарката била безусловно убедителна. Спираш веднага всички лекарства и гарантирам, че ще оздравееш, отсякла тя пред смаяната жена. Станка потърсила медицинския център почти случайно. Била изписана от болницата, където я приели заради диабета й с препоръка след седмица да постъпи отново и да започне инсулиново лечение, тъй като другите медикаменти не давали резултат. Жената вървяла по улицата и сълзите й на отчаяние се стичали безконтролно по лицето й. Почти се сблъскала със своя съученичка, акушерка по професия, която дала съвет да се потърси за помощ д-р Емилова и на парченце вестник записала телефона й. Станка не се обадила веднага, защото хвърчащото листче потънало някъде. Вечерта съпругът й се прибрал и казал, че носи телефонен номер на лекарка от Варна, която иска да потърсят, защото помагала за най-различни болести. Чул за нея по телевизията. И подал на Станка… листче от вестник. Тя набрала номера, обяснила, че търсят лечение за дископатия и човек от екипа на д-р Емилова уверил, че могат да са полезни. Жената се разровила за своето парче вестник, открила го и с удивление видяла записан същия номер. Пак позвънила и разпитала дали помагат при диабет втори тип и високо кръвно. Отговорът бил положителен. По-късно за Станка не било странно, че на лекциите пред пациентите д-р Емилова често напомня как нищо не става случайно, а следва предначертан път, който сами откриваме, ако загърбим съмненията и невярата във възможностите на собствения ни организъм. А Станка била не просто невярваща в изцелението, а ходещ списък с болестите на съвременния човек, натоварен допълнително с обезсърчение от официалната медицина. Жената се чувствала постоянно уморена и потисната. Имала високо кръвно налягане със стойности около 150/90, затлъстяване и уголемен черен дроб, почти постоянно бучене в главата и влошен слух, болки в раменете, лактите и кръста. Диабета й открили през 1998 г. От него с тежки поражения страдала и майка й. Станка си спомня кошмара от четири мъчителни припадъка, при които е губила съзнание. След лекциите на д-р Емилова за диабета е убедена, че е имала хипогликемии, след които организмът много трудно нормализира ритъма си. Кошмарно било и сърцебиенето. Усещала, че “сърцето й ще изхвръкне през устата”, ако я отвори, докато то тупти свръх учестено. Болестите и килограмите Станка натрупала най-активно, когато решила да направи свой бизнес със закуски и сладки. Ароматът бил съблазнителен, вкусът завладяващ. Усетила, че е загубила контрол, когато вече трудно се побирала в малкото пространство на павилиона. Появили се и проблеми със зрението. Хобито на Станка били гоблените. Но бродирайки една голяма холандска мелница си дала сметка, че няма да успее да задвижи крилата й, защото губи очите си. Днес отново бродира с голямо удоволствие. С първото идване в медицинския център на д-р Емилова само за няколко дни почувствала, че силите се връщат заедно с отдавна загубеното спокойствие. Бързо се изличавало усещането за обреченост, депресията пред нерадостната картина на болестите отстъпвала като стопена от слънце мъгла. На седмия ден от програмата Станка трябвало да се върне до Горна Оряховица, защото малкият й син имал войнска клетва. Тя организирала предварително кой от фамилията какво да приготви и с пристигането се озовала сред обилни изкушения и настоятелни покани да опита от лакомствата за здравето на войника. За удивление на всички Станка не вкусила и залък. След първото 20-дневно гладуване на жената списъкът с болестите се редуцирал, килограмите се топели, зрението се възвръщало, а постепенно и фамилията Денчеви станали последователи на д-р Емилова. Медицинският център са посещавали освен съпруга на Станка, нейните свекърва и свекър, малкият син, големият внук, който носи трите имена на дядо си. Момчето страдало от уголемена трета сливица и му била предписана операция. Направило 5-дневна програма с 5 дни захранване и операцията станала ненужна. През първата година от вече дългата поредица на плодове, чай и мед, Станка направила пет дълги програми под лекарски контрол и стриктно провеждала захранването. Още след първите плодолечения кръвното й било 120/75, кръвната захар се нормализирала, болките отшумели и Станка се чувствала като в ученическите години- весела, с лека походка и работоспособна за трима. Без нито едно хапче! Двамата със съпруга направили в Дряновския балкан “Клуб на приятелите на д-р Емилова”. Всъщност мястото в планинската махаличка между Дряново и Трявна било наследствено от свекъра. През годините било занемарено и обрасло в къпини и коприва с човешки бой. Но семейство Денчеви открили там смисъла на живота си с мечтата все повече хора да бъдат в хармония с природата и да се радват на дълъг живот в здраве и спокойствие. На това ги научила д-р Емилова и не намирали по-подходящо име за този дом освен нейното. Засели 400 овошки, направили две оранжерии, имат безброй билки и зеленчуци, а имотът е благословен и със собствена изворна вода. Мястото е от категорията безценно диво богатство и засега е само диво, но с времето ще става безценно за идващите поколения. Престоят през 2002 г. в медицинския център преобърнал живота на Станка. След връщането си тя споделила с консултираща я лекарка какво е преживяла и колко добре се чувства. Лекарката била критична до възмущение и отсякла- ако се излекуваш от диабет с глад, ще си изям дипломата. Не се стигнало до там, само защото Станка повече не я потърсила. Наскоро тя открила пациентската си здравна книжка. Мислела, че е изгубена, тъй като не я ползвала близо 16 години, през които редовно провежда плодолечение в медицинския център, и самостоятелно. Хапчетата, ходенето по мъките, тежестта на болестите и килограмите са вече затворена страница, прочетена с поука за неограничените възможности на собствения организъм. Задушават се лук и моркови, към които се прибавя булгур. Слагат се и натрошени орехи и всичко се сварява добре на тих огън с малко сол. Към края се слагат червен пипер, черен пипер, магданоз, чубрица, кимион, сминдух. Запича се във фурната, да хване лека коричка. Суровият нахут се накисва за 8-12 часа в студена вода. Прясното зеле се нарязва на ситно и се задушава с малко сол. Прибавя се нахута, слагат се дафинов лист, кимион и други, предпочитани според индивидуалния вкус подправки и сместа се пече във фурна, първо покрита с фолио. Допича се без покритие, докато получи златиста коричка. И двете ястия се приготвят без придържане към съвсем точни пропорции, но задължително с обилно прибавени любов и загриженост за близките хора. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.10", "title": " Станка Денчева от Горна Оряховица: От 16 години съм здрава без лекарства\t\t\t"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd-%d1%86%d0%b2%d0%b5%d1%82%d0%b0%d0%bd%d0%be%d0%b2-%d0%bf%d1%80%d0%be%d0%b2%d0%b5%d0%b4%d0%b5-%d1%81%d1%80%d0%b5%d1%89%d0%b8-%d0%b2%d1%8a%d0%b2-%d0%b2%d0%b0%d1%88/", "text": "В последния ден от своето посещение в САЩ председателят на ПГ на ГЕРБ и зам.-председател на партията Цветан Цветанов се срещна с американски конгресмени и депутати от Европа и Балканския регион. Припомняме, че вчера зам.-председателят на ГЕРБ взе участие в традиционната Молитвена закуска при президента на САЩ Доналд Тръмп. Първата работна среща за деня бе с влиятелния конгресмен от Републиканската партия на САЩ Робърт Адерхолд от щата Алабама. През 2017 г. Адерхолд взе участие в Регионалната молитвена закуска, която се проведе в Пловдив. По време на днешната среща двамата обсъдиха бъдещи съвместни дейности в тази насока. Цветан Цветанов и конгресмен Адерхолд изразиха общо мнение, че духът на разбирателство и толерантност трябва да бъде водещ за Балканския регион. Именно като такъв положителен пример беше посочен сключеният с Македония в средата на 2017 г. Договор за приятелство и добросъседство. „Този договор трасира бъдещото успешно взаимодействие между гражданите на двете страни“, коментира председателят на ПГ на ГЕРБ. Той също така представи идеите за различни съвместни инфраструктурни проекти в региона, които ще допринесат още повече за развитието на културните, социалните и икономическите отношения между хората на Балканите. Беше отправена и покана към конгресмен Адерхолд да посети отново България в удобно за него време. По-късно през деня Цветанов разговаря със зам.-председателя на сръбския парламент Владимир Маринкович и депутата от германския Бундестаг Фолкмар Клайн. С Маринкович бяха обсъдени двустранните отношения в областта на парламентарното сътрудничество, както и бяха представени приоритетите на българското председателство на Съвета на ЕС. По време на срещата с депутата Фолкмар Клайн, двете страни споделиха задоволството си от факта, че основният приоритет на българското председателство – европейската перспектива пред Западните Балкани, се явява естествено продължение на Берлинския процес. Цветан Цветанов и Фолкмар Клайн бяха категорични, че с оглед на следващите председателстващи ЕС държави (Австрия и Румъния) фокусът върху Западните Балкани ще се задържи за по-дълъг период от време. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.10", "title": " Цветан Цветанов проведе срещи във Вашингтон с американски конгресмени и европейски депутати"}
{"url": "https://trud.bg/%d0%b0%d0%bc%d0%b5%d1%80%d0%b8%d0%ba%d0%b0%d0%bd%d0%ba%d0%b0-%d1%81%d0%b5-%d0%b7%d0%b0%d0%bf%d0%b8%d1%81%d0%b0-%d0%bf%d1%8a%d1%80%d0%b2%d0%b0-%d0%b7%d0%b0-%d0%bc%d0%b5%d0%b6%d0%b4%d1%83%d0%bd%d0%b0/", "text": "Американка от Станфорд е първата записала се участничка в 41-ия Международен летен семинар по български език и култура във Великотърновския университет „Св.Св.Кирил и Методий“. Каролин Прийст е на 23 години, студентка в Уорчестърския университет в Англия. Тя подаде документите си за новото издание на семинара, което ще се проведе от 16 юли до 5 август тази година. И тази година програмата на семинара включва практически обучения по български език и осем специализирани семинара, съобразени с интересите на участниците – съвременен български език, българската литература и изобразителното изкуство, съвременно българско кино, съвременна българска литература, български фолклор, история и култура на България, българска етнография, култура и изкуство на България. В рамките на две седмици участниците ще изучават български песни и народни танци. По традиция са предвидени и две екскурзии, които ще запознаят гостите с красотата на българските градове. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.10", "title": " Американка се записа първа за международния семинар по българистика във ВТУ\t\t\t"}
{"url": "https://trud.bg/%d0%bf%d0%be%d1%87%d0%b8%d0%bd%d0%b0-%d0%b0%d0%bc%d0%b5%d1%80%d0%b8%d0%ba%d0%b0%d0%bd%d1%81%d0%ba%d0%b8%d1%8f%d1%82-%d0%b0%d0%ba%d1%82%d1%8c%d0%be%d1%80-%d0%b4%d0%b6%d0%be%d0%bd-%d0%b3%d0%b0%d0%b2/", "text": "Американският актьор Джон Гавин, известен с ролята си в психологическия трилър „Психо“ (1960) на Алфред Хичкок, почина на 86-годишна възраст, предадоха световните информационни агенции. Гавин, който е страдал от левкемия, е починал в дома си в Бевърли хилс, заобиколен от близките си. Като причина за кончината му се посочват усложнения след прекарана пневмония, съобщава сайтът TMZ. Джон Гавин е роден на 8 април 1931 г. в Лос Анджелис. Освен с ролята си в „Психо“, актьорът е известен и с превъплъщението си в образа на Юлий Цезар в историческия филм „Спартак“ (1960) на Стенли Кубрик. Гавин е бил президент на американската Гилдия на филмовите актьори от 1971 до 1973 г. и посланик на САЩ в Мексико от 1981 до 1986 г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.10", "title": " Почина американският актьор Джон Гавин"}
{"url": "https://trud.bg/%d1%84%d1%81%d0%b1-%d0%bf%d1%80%d0%b5%d0%b2%d0%b7%d0%b5%d0%bc%d0%b0%d1%82-%d0%ba%d1%80%d0%b5%d0%bf%d0%be%d1%81%d1%82%d1%82%d0%b0-%d1%85%d0%be%d1%82%d0%b0%d0%bb%d0%b8%d1%87-%d0%b2-%d1%81%d0%b5/", "text": "ФСБ ще превземат средновековния град и крепост „Хоталич“ в първия ден на Рок фест „Хоталич“ – Севлиево`2018. Рок легендите обещават грандиозно шоу с незабравимите хитове: „Високо“, „Протегнах две ръце да те прегърна“, „Обичам те дотук“, „След десет години“, „Пак ще се прегърнем“ и много други. Това е единственият фестивал с участието на бандата тази година у нас. Останалите изпълнители в рок феста все още се пазят в тайна, но организаторите споделят, че готвят много изненади. Второто издание на феста в Севлиево ще бъде едно от мега музикалните събития на годината, а Севлиево ще затвърди окончателно титлата, която получи миналата година като „новата рок столица на България“.  За втора поредна година организаторите ще обявят и конкурс за най-добра фотография от рок феста. Припомняме, че миналогодишният фотоконкурс „СЕВЛИЕВО РОК“ вдъхнови хиляди любители на обектива да заснемат неповторими мигове от шоуто и атмосферата, а спиращи дъха кадри запечатаха магията на древната крепост „Хоталич“. „Община Севлиево очаква всички феновете на рока на Втория национален рок фест „Хоталич“, който ще се превърне в традиция, благодарение на общите усилия на общината и на спонсори“, коментира кметът на Севлиево д-р Иван Иванов. По думите му „тази година ще изненадаме приятно феновете и ще им подарим едно незабравимо изживяване“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.10", "title": " ФСБ превземат крепостта „Хоталич“ в Севлиево"}
{"url": "https://trud.bg/%d0%bf%d1%80%d0%be%d1%82%d0%b5%d1%81%d1%82%d0%b8%d1%80%d0%b0%d1%89%d0%b8-%d0%b1%d0%bb%d0%be%d0%ba%d0%b8%d1%80%d0%b0%d1%85%d0%b0-%d0%b3%d0%bb%d0%b0%d0%b2%d0%b5%d0%bd-%d0%bf%d1%8a%d1%82-%d0%b5-79/", "text": "На пореден протест излязоха жители на северозападни общини с искане за по-добри пътища, съобщи  . Искането е до София да се стига по магистрала, а под Петрохан да се изгради тунел. Въпреки плътния полицейски кордон, в района на Видин движението по международния път Е-79 беше блокирано минути след 11:30 часа. При Бързия беше затворен пътят за Петрохан. В протестите участват хора от всички възрасти, има и родители с деца. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.10", "title": " Протестиращи блокираха главен път Е-79"}
{"url": "https://trud.bg/%d0%b8%d0%b7%d1%80%d0%b0%d0%b5%d0%bb-%d0%b8%d1%80%d0%b0%d0%bd-%d0%b8-%d1%81%d0%b8%d1%80%d0%b8%d1%8f-%d1%81%d0%b8-%d0%b8%d0%b3%d1%80%d0%b0%d1%8f%d1%82-%d1%81-%d0%be%d0%b3%d1%8a%d0%bd%d1%8f/", "text": "Израел предупреди днес, че Иран и Сирия си играят с огъня и че макар да не се стреми към ескалация на напрежението, има готовност за всякакви сценарии след   в израелското въздушно пространство от Сирия, предаде Ройтерс. Готови сме да ги накараме да платят висока цена за такива действия, посочи военният говорител, генерал-лейтенант Джонатан Конрикус. Израел извърши днес въздушни удари срещу ирански и сирийски цели в Сирия, след като прехвана и свали иранския дрон. Според говорителя дронът е бил с военна мисия и е бил изпратен и управляван от иранските военни сили. Израелското военно командване заяви, че само един от неговите самолети е бил ударен от сирийската противовъздушна отбрана, докато е извършвал мисия срещу ирански цели в Сирия. Изтребителят Ф-16 се е разбил, а единият пилот е тежко пострадал. След това Израел е нанесъл мощен удар по противовъздушни системи и ирански цели в Сирия. Това е най-значителната намеса на Израел в Сирия до този момент, отбелязва Ройтерс. Говорителят изтъкна, че Израел е готов за всякакви сценарии и ще продължи да действа в съответствие с оценката на ситуацията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.10", "title": " Израел: Иран и Сирия си играят с огъня"}
{"url": "https://trud.bg/%d0%bc%d1%8a%d0%b6-%d0%b7%d0%b0%d0%b3%d0%b8%d0%bd%d0%b0-%d0%bf%d1%80%d0%b8-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d0%bd%d0%b0-%d0%bf%d1%8a%d1%82%d1%8f-%d1%80%d1%83%d1%81%d0%b5/", "text": "Тежка катастрофа на пътя Русе – Бяла взе жертва. При удар между турски камион и лек автомобил загина 57-годишният шофьор на колата, съобщи  . Инцидентът е станал малко преди 8:30 ч. на втория разклон за град Две могили. Камионът е пътувал от Турция към Дунав мост за Беларус. Леката кола е излизала от разклона към главния път. Шофьорът не е изчакал тира, който е с предимство, и камионът го е блъснал. Ударът е бил толкова силен, че двете превозни средства са излетели в крайпътните храсти. Шофьорът на колата е загинал на място. Движението не е затруднено, причините за инцидента се изясняват. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.10", "title": " Мъж загина при катастрофа на пътя Русе – Бяла"}
{"url": "https://trud.bg/%d0%be%d1%81%d0%b5%d0%bc-%d0%b7%d0%b0%d0%b3%d0%b8%d0%bd%d0%b0%d0%bb%d0%b8-%d0%b8-%d0%be%d1%81%d0%b5%d0%bc-%d1%80%d0%b0%d0%bd%d0%b5%d0%bd%d0%b8-%d1%81%d0%bb%d0%b5%d0%b4-%d0%ba%d0%b0%d1%82%d0%b0%d1%81/", "text": "Осем души загинаха и осем бяха ранени днес при тежка катастрофа на път в окръг Кахраманмараш (Югоизточна Турция), съобщи турската телевизия НТВ. Пътнотранспортното произшествие е станало, след като микробус се е врязал в камион на пътя Кайсери-Кахраманмараш. На мястото на инцидента са пристигнали полицейски екипи и много линейки. Ранените при катастрофата са закарани в болници в Кахраманмараш. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.10", "title": " Осем загинали и осем ранени след катастрофа в Турция"}
{"url": "https://trud.bg/%d1%81%d1%8a%d0%b7%d0%b4%d0%b0%d0%b2%d0%b0%d1%82-%d0%bf%d1%80%d0%be%d1%84%d0%b5%d1%81%d0%b8%d0%be%d0%bd%d0%b0%d0%bb%d0%bd%d0%b0-%d0%bf%d0%b0%d1%80%d0%b0%d0%bb%d0%b5%d0%bb%d0%ba%d0%b0-%d0%b3%d1%80/", "text": "Професионална паралелка Графичен дизайнер заяви за учебната 2018/19 година училищното ръководство на СУ „Емилиян Станев” във Велико Търново. Планираният прием е в VIII клас. Паралелката е уникална за цялата Великотърновска област. Обучението ще бъде съчетано с учебна практика в местна печатница. Учениците ще изучават шрифт, предпечатна подготовка, илюстрация и оформление на полиграфическите издания, фотография, видеотехника паралелно с графичен дизайн. Завършилите специалността, ще получават свидетелство за професионална квалификация. Очаква се новата дисциплина да бъде утвърдена от Регионалното управление на образованието. По традиция в VIII клас гимназията ще има прием в една профилирана паралелка по изобразително изкуство и музика с интензивно изучаване на английски език и прием за трети път в профилираната паралелка за защита на информацията. Общо 142 деца, които подлежат на записване в I клас, живеят по настоящ и постоянен адрес в района на школото. Те са достатъчни, за да се сформират шест паралелки, коментира Котларска. За учебната 2018/19 година учебното заведение планира прием на 5- и 6-годишни момичета и момчета в две подготвителни групи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.10", "title": " Създават професионална паралелка графичен дизайнер в търновско училище"}
{"url": "https://trud.bg/%d1%83%d1%87%d0%b5%d0%bd%d0%b8-%d0%be%d1%82%d0%ba%d1%80%d0%b8%d1%85%d0%b0-%d0%b2%d0%b8%d1%80%d1%83%d1%81%d0%b8-%d1%81%d1%8a%d0%b7%d0%b4%d0%b0%d0%bb%d0%b8-%d1%87%d0%be%d0%b2%d0%b5%d1%87%d0%b5%d1%81/", "text": "Учени от университета на Айова са открили ново семейство от гигантските вируси Marseilleviridae, което съдържа гените, притежавани от еукариотни организми, съобщи Лента. Учените предполагат, че инфекциозните агенти са допринесли за появата на хистони – белтъци, които участват в опаковането на ДНК и регулират активността на гените, в клетките. Това защитило жизненоважна генетична информация и в резултат се появили многоклетъчни, сред които и човекът. Прокариотите не притежават определени хистони, обозначени като Н2А, Н2В, Н3 и Н4. Тези съединения се срещат в клетките на еукариотни организми и участват в образуването на нуклеозоми – частици, около които се увива ДНК. У вирусите хистоните обаче образували белтъци, съставени от две по-прости молекули. Учените предполагат, че Marseilleviridae може да са източник на гени, които кодират хистони за много други организми. Според учените най-вероятен е следният сценарий – вируси заразили протоеукариотни организми, разменили с тях генетичен материал и от него се получили хистонни гени. Впоследствие Marseilleviridae заразили други клетки, като разпространили в тях заимстваната по-рано ДНК. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.10", "title": " Учени откриха вируси, създали човечеството"}
{"url": "https://trud.bg/%d0%be%d0%b1%d1%89%d0%be-17-648-%d0%b4%d1%83%d1%88%d0%b8-%d1%81%d0%b0-%d1%83%d1%87%d0%b0%d1%81%d1%82%d0%b2%d0%b0%d0%bb%d0%b8-%d0%b2-33-%d0%ba%d0%b0%d0%bc%d0%bf%d0%b0%d0%bd%d0%b8%d0%b8-%d0%bd%d0%b0/", "text": "Общо 17 648 души са участвали във всичките 33 кампании на проекта „Движи се и победи” по програма „Синди” във Велико Търново. Туристическите маршрути вече 17 години увличат млади и стари, като сред участвалите са и 379 семейства. Организатори на проявата са Регионалната здравна инспекция, община Велико Търново, Туристическо дружество „Трапезица 1902” и Младежкият дом в старата столица. През изминалата 2017 г. по шестте маршрута са преминали 733 души, в това число 31 семейства и 385 деца и ученици. 230 души са преминали профилактика против тютюнопушене, употребата на алкохол и ПТП в РЗИ – Велико Търново през 2017 г. В инициативата „Интернет платформа за добри практики за здравно образование” са се включили 10 училища от областния град. В Клиниката на открито в парк „Марно поле” в старата столица през изминалата година 41 търновци, бивши и настоящи пушачи, са си направили спинометрии, като при 11 от прегледаните са установени отклонения от нормалните стойности на дишането. 589 души са се възползвали от импровизираните кабинети за измерване на кръвно налягане, кръвна захар и носителство на СПИН. Прегледаните са били на възраст от 19 до 88 г. И през 2018 г. РЗИ – Велико Търново ще продължи реализацията на програмата „Здрави деца в здрави семейства”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.10", "title": " Общо 17 648 души са участвали в 33 кампании на „Движи се и победи” в Търново\t\t\t"}
{"url": "https://trud.bg/%d0%b1%d0%b5%d1%80%d0%bb%d0%b8%d0%bd%d0%b0%d0%bb%d0%b5-2018-%d1%84%d0%b8%d0%bb%d0%bc%d0%b8-%d0%b7%d0%b0-%d0%b2%d1%81%d0%b8%d1%87%d0%ba%d0%be-%d0%b8-%d0%b7%d0%b0-%d0%b2%d1%81%d0%b5%d0%ba%d0%b8/", "text": "  За своите почти 70 години кинофестивалът в Берлин се превърна в едно от най-големите културни събития в Европа и света. С над 400 филма в многобройните си секции и близо 334 хиляди продадени билети, повече от 21 хиляди професионални посетители от 127 страни (през 2017) включително над 3700 журналисти кинофорумът е съчетание на изкуство и бизнес, светски блясък и авангардистки провокации, луди партита и остри дискусии. Фактът, че се провежда в един от най-големите европейски градове и е финансиран преобладаващо с обществени средства, задължава организаторите да обърнат своята програма към най-разнообразна публика. (Включително и към обитателите на един от местните затвори, което ще се случи за първи път в историята на фестивала.) Но най-вече към почитателите на новаторското и социално ангажирано кино, което трудно намира екран в търговската киномрежа. На 15-и февруари започва 68-ото Берлинале. Изданието ще бъде белязано и от едно друго търсене – творческо и кадрово. След писмо на 79 водещи немски кионережисьори германската министърка на културата обяви, че настоящият мандат на 69-годишния директор Дитер Кослик ще бъде последен и от май 2019 г. начело на фестивала ще застане ново лице. Какво да бъде то, как да се отговори на все по-големите предизвикателства в съвременния свят и модерното кино, как Берлинският кинофестивал да стане равностоен на Кан по блясък, авторитет и художествено качество? Това са главните въпроси, които вълнуват не само местната, но и световната филмова общественост, защото Берлинале е ключово събитие не само в националния, но и в международния филмов живот. Срокът за намиране на новото решение е само една година. Колкото и разочарован да е Кослик от преждевременната според него смяна (но закъсняла според други предвид близо 20 годишното му управление), той разполага с още две официални фестивални програми, за да увенчае своята епоха в историята на Берлинале. Селекцията на първата от тях е сглобена почти до последните детайли и предстои да бъде пусната в ход от 15 февруари. По своята географска, художествена и политическа представителност тя е 100% въплъщение на досегашния модел “Кослик”. Той означава силно местно присъствие (четирима германски режисьори в конкурса) , масиран принос на американските независими – микс от утвърдени имена като Гюс Ван Сант, Уес Андерсън и Стивън Содърбърг и нови звезди като братята Зелнър, двама добри, но без световни успехи, френски режисьори – Седрик Кан и Беноа Жако. По един филм от Италия, скандинавските страни (Швеция), британските острови (Ирландия) и съседна Швейцария. Солидно участие на автори от Източна Европа – с имена от Полша, Румъния, Русия и дори България. Авторитетно азиатско представителство чрез едно от модните лице в световното арт кино – филипинеца Лав Диаз и иранския майстор на жанровото кино Мани Хагиги. Филмовата чест на Латинска Америка защитават трима режисьори с различни артистични нагласи от Парагвай, Мексико и Бразилия. В стилово отношение официалната селекция се опитва да обхване разнообразието от жанрове и творчески подходи в съвременното художествено кино – от анимационната антиутопия “Островът на кучетата” на Уес Андерсън (”Грандхотел Будапеща”, 2014) до документалното третиране на темата за бежанците чрез “Елдорадо” на швейцареца Маркус Имхоф (”Повече от мед”, 2013). Актуални социални проблеми намират отзвук във френския “Молитвата” за една наркокомуна високо в планината и в шведския “Недвижим имот”, посветен за черния пазар на жилища в Стокхолм. Тематичен акцент тази година са биографичните драми за творци: неспособния да се интегрира в съветската система писател Сергей Довлатов (”Довлатов” на Алексей Герман-син), изправената пред ръба на катастрофата европейска кинозвезда от 70-те Роми Шнайдер (”Три дни в Киберон” на Емили Атеф), американския карикатурист Джон Калахан, един от символите на политическа некоректност, прекарал 40 години от живота си в инвалидна количка (”Не се безпокойте, няма да стигне далече пеша” на Гюс Ван Сант). (Към списъка можем да добавим биографичните филми за Оскар Уайлд (”Щастливият принц”, режисьорски дебют на Рупърт Еверет) и за Астрид Линдгрен (”Да бъдеш Астрид” на Перниле Фишер Кристенсен), представени в секцията “Берлинале спешъл” ). Продължение на екзистенциалната тематика са поредица от драми с персонажи, които търсят себе си: “Транзит” на германеца Кристиан Петцолд (по едноименния роман на Анна Зегерс, 1942), “Кал” на полякинята Малгожата Шумовска, “Не ме докосвай” (с българската актриса Ирмена Чичикова) на румънската режисьорка Адина Пинтилие, “Ева” на Беноа Жако (по романа на Джеймс Хедли Чейз) с Изаел Юпер. Като най-откровен съвременен артхаус могат да бъдат определени антимюзикълът “Сезонът на дявола” на Лав Диаз, социалната парагвайска драма “Наследничките” на Марчело Мартинеси, историята на съвременно семейство ескимоси “Ага”, дело на Милко Лазаров. Сред жанровите филми, обърнати към по-широка публика, правят впечатление психологическият трилър “Ненормално” на Стивън Содърбърг (заснет изцяло с iPhone 7 plus), уестърн комедията “Момата” на братя Зелнър с Робърт Патисън и Миа Васиковска, историческата драма “Черната 47-а” за един от най-острите конфликти на ирландците с британското правителство от средата на ХIХ век, антитерористичният екшън “7 дни в Ентебе”, черната мексиканска крими-комедия “Музеят”. По традиция програмата на Берлинале включва още отделен конкурс “Поколение” за детски и тийнейджърски филми, популярният раздел “Кулинарно кино”, богата ретроспектива с акцент върху немското кино от епохата на Ваймарската република, селекция от епизоди на най-оригиналните предстоящи телевизионни сериали. В престижната секция “Панорама” тази година присъстват и два документални филма с българска връзка: “Процесът”, посветен на процедурата по импийчмънт на бразилската президентка Дилма Русеф, и “Виждам червено” на френската режисьорка Божина Панайотова, която изследва своето и на родителите си минало в комунистическа България.", "date": "2018.02.10", "title": " Берлинале 2018 – филми за всичко и за всеки"}
{"url": "https://trud.bg/%d0%b8%d0%b7%d0%b3%d0%be%d0%bd%d0%b8%d1%85%d0%b0-%d0%b4%d0%b2%d0%be%d0%b9%d0%bd%d0%b8%d1%86%d0%b8-%d0%bd%d0%b0-%d1%82%d1%80%d1%8a%d0%bc%d0%bf-%d0%b8-%d0%ba%d0%b8%d0%bc-%d1%87%d0%b5%d0%bd-%d1%83%d0%bd/", "text": "Двойници на американския президент Доналд Тръмп и севернокорейският лидер Ким Чен Ун бяха изгонени по време на церемонията за откриването на зимните олимпийски игри в Пьонгчанг. Двамата направиха голямо шоу, а зрители се скупчиха да се снимат с тях. Организаторите обаче ги помолиха да излязат, защото бяха на път да откраднат шоуто от церемонията. Иначе и двамата реални политически лидери, които в последните месеци са в обтегнати отношения, не присъстваха на олимпийския стадион, но бяха изпратили свои високопоставени представители. Във ВИП-ложата имаше обаче много президенти и премиери на отделни страни. Снимка: Twitter", "date": "2018.02.10", "title": " Изгониха двойници на Тръмп и Ким Чен Ун"}
{"url": "https://trud.bg/%d0%bf%d0%be%d0%b6%d0%b0%d1%80-%d0%b3%d0%be%d1%80%d1%8f-%d0%b2-%d0%be%d1%80%d1%82%d0%be%d0%bf%d0%b5%d0%b4%d0%b8%d1%87%d0%bd%d0%be%d1%82%d0%be-%d0%be%d1%82%d0%b4%d0%b5%d0%bb%d0%b5%d0%bd%d0%b8%d0%b5/", "text": "Полицията в Русе изяснява причините за пожар станал в ортопедичното отделение на университетска болница „Канев“, информира  . Сигналът е подаден около 5 часа сутринта от медицинския персонал. По всяка вероятно пожарът е предизвикан от 57-годишен лежащо болен пациент, който не е спазил забраната за тютюнопушене в болницата, запалил е цигара и е заспал. Огънят е унищожил ортопедичното легло, а стаята ще остане за известно време неизползваема, тъй като се нуждае от основен ремонт. Тепърва ще се изчисляват щетите за болницата, а пациентът е преведен за лечение в болница „Медика“, тъй като има изгаряния по тялото от втора и трета степен. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.10", "title": " Пожар горя в ортопедичното отделение на болница в Русе"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d0%b2%d0%b5%d0%bb%d0%b8%d0%ba%d0%be-%d1%82%d1%8a%d1%80%d0%bd%d0%be%d0%b2%d0%be-%d0%bf%d1%80%d0%b5%d0%b4%d0%be%d1%81%d1%82%d0%b0%d0%b2%d1%8f-%d1%80%d1%83%d1%81/", "text": "Общинският съвет във Велико Търново ще разгледа на 22 февруари на сесия предложение от общинска администрация за предоставяне на допълнителен терен на храма „Възкресение Христово”. Църквата е построена с дарения в района на Руските гробища в старата столица, а искането за изграждането църковен двор е отправено от свещеник Петър Иванов. „Храмът е най-големия по размери от новопостроените в града през последните десетилетия и обслужва десетки хиляди енориаши. Мястото е историческо и има символично значение за града, тъй като там са гробовете на воини, дали живота си за нашето освобождение”, заявява в молбата си до местния парламент и кметството отец Петър. Предложението на общинската администрация към Общинския съвет е да се изготви техническо задание и проект за частично изменение на подробния устройствен план с цел отделянето на парцела за нуждите на храма. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.10", "title": " Община Велико Търново предоставя руските гробища на храма „Възкресение Христово”\t\t\t"}
{"url": "https://trud.bg/%d0%b4%d0%b5%d0%b2%d0%b5%d1%82%d0%b0-%d1%81%d0%b0%d0%bd%d0%b8%d1%80%d0%b0%d0%bd%d0%b0-%d1%81%d0%b3%d1%80%d0%b0%d0%b4%d0%b0-%d0%bf%d0%be%d0%bb%d1%83%d1%87%d0%b8-%d0%b0%d0%ba%d1%82-16-%d0%b2-%d0%be/", "text": "На 8 февруари бе подписан Акт 16 за установяване годността за ползване на строеж на още две сгради в община Тетевен. Това са блоковете: „Обединение“ и блок „144“ вх. „Е“ и вх. „Ж“, които бяха сред първите одобрени за саниране сгради, но поради обжалване на обществената поръчка, бе забавено и изпълнението на строително-ремонтните дейности. Документът бе подписан от кмета на Общината д-р Мадлена Бояджиева, зам.-областният управител на Ловеч – Бойко Пъдарски и останалите длъжностни лица, които отговарят за осъществяването на строежа /строителен надзор, изпълнител и т.н./. Присъстващите отидоха и на място, за да видят как е извършено санирането и да се запознаят с детайлите около изпълнението на обектите. Така през 2018 г. общият брой на сградите получили удостоверение за въвеждане в експлоатация и разрешение за ползване е девет. От изпълнението на Националната програма за енергийна ефективност, на територията на община Тетевен, успяха да се възползват около 400 апартамента, а броя на живеещите в обновените сгради е над 1000 души. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.10", "title": " Девета санирана сграда получи Акт 16 в община Тетевен"}
{"url": "https://trud.bg/75-%d0%bf%d0%b0%d1%80%d1%82%d0%b8%d0%b8-%d0%bd%d0%b0-%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82%d0%b0%d1%80%d0%bd%d0%b8%d1%82%d0%b5-%d0%b8%d0%b7%d0%b1%d0%be%d1%80%d0%b8-%d0%b2-%d0%b8%d1%82/", "text": "На парламентарните избори в Италия на 4-и март, вътрешното министерство допусна 75 партии от близо 100 изявили желание за участие, информира  . Проучванията сочат като първа партия движението „Пет звезди”, но като коалиция начело е Силвио Берлускони. Ако убеди две трети от колебаещи се избирателни райони в някои от областите, може и да успее да спечели изборите, е мнението на експерти. В дясното политическо пространство на първо място е „Форца Италия” на най-опитния в предизборни кампании политик от над 25 години насам Силвио Берлускони. Той няма право да бъде премиер, тъй като очаква решение на съда в Страсбург по негова жалба относно закон в Италия забраняващ на лица, осъждани за укриване на данъци да заемат обществени служебни места. Въпреки това, името му е изписано като кандидат-премиер на символа на партията. Коалиция с него е „Братя на Италия” – израз от химна на Италия. Негов кандидат е Джорджа Мелони, която основа тази партия през 2013 година отцепвайки се от Берлускони, но иначе в негова опора при необходимост. Другият му коалиционен партньор е „Северна лига” с лидер Матео Салвини, който е с амбиции за премиерския пост. Четвъртата опора на Берлускони е „Ние с Италия” на християндемократите. В лявото политическо пространство са управляващите демократи с кандидат Матео Ренци. Подкрепа ще имат от отцепилите се от тях преди няколко месеца и основали партии – ” Гражданска популярност” на здравния министър Беатриче Лоренцин, „Заедно-Италия Европа”, съставена от социалисти, Федерацията на зелените и други, както и тази на председателя на Сената Пиетро Грасо – „Свободни и равни”. На индивидуален успех се надява движението „Пет звезди” с кандидат за премиер 31-годишния Луиджи Ди Майо. За изборите той се представя с нова емблема под надслов „Блогът на звездите”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.10", "title": " 75 партии на парламентарните избори в Италия"}
{"url": "https://trud.bg/%d0%b7%d1%8a%d0%b1%d0%be%d0%bb%d0%b5%d0%ba%d0%b0%d1%80%d0%b8-%d0%bf%d1%80%d0%b5%d0%b3%d0%bb%d0%b5%d0%b4%d1%8a%d1%82-%d0%b8%d0%b7%d0%b8%d1%81%d0%ba%d0%b2%d0%b0%d0%bd%d0%b5-%d0%bf%d1%80%d0%b5%d0%b4/", "text": "Втора година стоматолози водят кампания прегледът на детските зъби да се въдеде като изискване преди старта на учебната година. Има законова база, може да се осъществи, а особено в Шуменско това е наложително, защото регионът е на първо място по извадени детски постоянни зъби. Това каза д-р Елка Баева, председател на шуменската регионална колегия на Български зъболекарски съюз. Шумен е домакин на двудневен стоматологичен форум „Мадарски конник 2018“, който събра 310 лекари по дентална медицина от страната през уикенда. В Шуменско едва 23,9% от децата на възраст от 7 до 18 години са били прегледани превантивно от зъболекар по данни за 2016 г. При тези до 7 години пък, процентът е едва 10,5 и тази тенденция продължава. Здравната каса дава възможност за преглед и 4 дейности при децата и това е добре, но проблемът е, че родителите не ги водят. В ангажиментите си те забравят, идват като дойде болката в детската устата, но тогава вече е късно, коментират медици. Темата вече е коментирана в първия ден на форума със зам.-кмета по здравеопазване на Шумен д-р Светлана Маркова. Стоматолозите нямат проблеми по разплащания на дейността им от здравната каса. Коментира се в пакета за възрастни да се включи евентуално право на 4-та дейност – протези. Възможно е пилотното й въвеждане от 1 септември. Дали това ще стане, ще бъде ясно от новия рамков договор, който ще влезе в сила от 1 април. За пети път Шумен е домакин на национален форум по дентална медицина. Той се организира от Българския зъболекарски съюз и Районната колегия в Шумен. Сред гостите на откриването бе и шуменският депутат и зам.-председател на Народното събрание д-р Нигяр Джафер. Сред стоматолозите имаше и към 60 студенти от факултетите във Варна, София и Пловдив. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.10", "title": " Зъболекари: Прегледът – изискване преди учебната година"}
{"url": "https://trud.bg/%d0%bf%d1%80%d0%be%d1%82%d0%b5%d1%81%d1%82-%d1%81%d1%80%d0%b5%d1%89%d1%83-%d0%bd%d0%b0%d1%81%d0%b8%d0%bb%d0%b8%d0%b5%d1%82%d0%be-%d0%bd%d0%b0%d0%b4-%d0%b4%d0%b5%d1%86%d0%b0/", "text": "Мандатност на директорите в детските градини, по-малко деца в групите и камери в забавачките. Това поискаха бургаски родители, които се събраха в събота на протест срещу насилието над деца пред общината в Бургас. Протестът се проведе на площад „Атанас Сиреков“, а майките и бащите, бяха довели със себе си и малчуганите. Поводът за недоволството им е  , който нашумя преди дни. На клип, се видя как една от възпитателките обижда и удря децата, а други две стоят безучастно. Четири възпитателки бяха уволнени, в това число и директорката на детското заведение след скандала, а прокуратурата образува досъдебно производство и предстоят разпити на свидетели и експертизи, за да се прецени ще има ли и повдигане на обвинения. От понеделник детската градина вече е с нови директорка и възпитателки. В събота родителите, които се събраха на протест, заявиха, че искат спокойствие за децата си. Сред тях бяха и майки, и бащи на деца от „Брезичка“. Майката на едно от потърпевшите деца, които се виждат на клипа заяви, че в момента дъщеричката и ходи с удоволствие на забавачка. Момиченцето се казва Ани и бе скубано и влачено от уволнената вече ръководителка на групата. „Новите госпожи са невероятни, а новата директорка е уникален човек, имаме диалог“, каза майката пред журналисти. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.10", "title": " Протест срещу насилието над деца"}
{"url": "https://trud.bg/%d1%87%d0%b5%d1%82%d0%b2%d1%8a%d1%80%d1%82%d0%b8-%d0%bf%d1%80%d0%be%d1%82%d0%b5%d1%81%d1%82-%d0%bf%d1%80%d0%b5%d0%b4-%d0%bd%d1%81-%d1%81%d1%80%d0%b5%d1%89%d1%83-%d0%b8%d1%81%d1%82%d0%b0%d0%bd%d0%b1/", "text": "Граждани се събраха пред Народното събрание за протест срещу Конвенцията на Съвета на Европа срещу домашното насилие. Демонстрантите твърдят, че документът е „гавра с българските деца” и ще ги принуди да изучават „сатанински понятия” като „джендър” и „социален пол”. „Призоваваме прокуратурата да разследва пропагандата на гей, лесбиян и хомо технологии чрез филми и печатни издания”, заяви пред БТВ организаторът на мероприятието Румен Дечев. Той беше категоричен, че заедно със съмишлениците си ще продължи с протестите, докато подписът на България под документа не бъде оттеглен. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.10", "title": " Четвърти протест пред НС срещу Истанбулската конвенция (СНИМКИ)"}
{"url": "https://trud.bg/%d0%b8%d0%b3%d1%80%d0%b0%d0%bb-%d0%b7%d0%b0-%d0%bb%d0%b8%d0%b2%d1%8a%d1%80%d0%bf%d1%83%d0%bb-%d0%bf%d1%80%d0%b0%d0%b2%d0%b8-%d1%81%d0%b5%d0%ba%d1%81-%d0%bf%d1%80%d0%b5%d0%b4-%d0%ba/", "text": "Джърмейн Пенант, бивш играч на „Ливърпул“, стана за резил, след като стана ясно, че заедно със съпругата си Елис Гудуин участват в платформа за онлайн секс срещу 7 евро на минута. Във видеото, качено на подобен сайт, футболистът се опитва да прикрива лицето си, но е разпознат от наблюдателни потребители, които го познали по татуировките. Все пак феновете свалят от вината на Пенант, като упрекват за идеята съпругата му Елис Гуудуин, която му хвана окото с пищните си форми и откровени фотосесии. Брюнетката се е снимала дибидюс за повечето мъжки списания на Острова. Двамата с Пенант са семейство от 2014 година.", "date": "2018.02.10", "title": " Играл за „Ливърпул“ прави секс пред камера"}
{"url": "https://trud.bg/%d0%b6%d1%8a%d0%bb%d1%82-%d0%ba%d0%be%d0%b4-%d0%b7%d0%b0-%d1%81%d0%bd%d0%b5%d0%b3%d0%be%d0%b2%d0%b0%d0%bb%d0%b5%d0%b6%d0%b8-%d0%b8-%d1%81%d0%b8%d0%bb%d0%b5%d0%bd-%d0%b2%d1%8f%d1%82%d1%8a%d1%80-%d0%b2/", "text": "През нощта в по-голямата част от страната ще е с валежи от дъжд, в Северна България и високите полета на Западна България – от сняг. Утре почти в цялата страна ще вали сняг, само на места в Горнотракийската низина все още дъжд, но по-късно и там ще се примесва със сняг. Ще се образува снежна покривка. В почти цялата страна е обявен жълт код за снеговалежи и силен вятър, съобщават от НИМХ при БАН. Привечер от запад валежите ще започнат да отслабнат и да спират. Ще духа умерен, в Източна България до силен вятър от север-североизток, който през деня постепенно ще се ориентира от северозапад и с него ще продължи да нахлува студен въздух. На места в Дунавската равнина, Предбалкана и Родопите, където валежите ще са по-интензивни, ще има условия за снежни виелици и навявания. В началото на следващата седмица вятърът ще се ориентира от северозапад, ще отслабне, на места временно и ще стихне, а впоследствие ще стане южен. Облачността ще се задържи предимно значителна, но вероятността за валежи е малка. Минималните температури ще се понижат, а дневните ще се повишават. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.10", "title": " Жълт код за снеговалежи и силен вятър в почти цялата страна в неделя"}
{"url": "https://trud.bg/%d0%b3%d0%bb%d0%be%d0%b1%d0%b8%d1%85%d0%b0-%d0%b7%d0%b0%d1%89%d0%b8%d1%82%d0%bd%d0%b8%d0%ba-%d1%81%d1%82%d0%b8%d1%81%d0%bd%d0%b0%d0%bb-%d1%87%d1%83%d0%b6%d0%b4%d0%b8-%d0%b3%d0%b5%d0%bd%d0%b8%d1%82/", "text": "Мат Миазга от „Витес“ беше глобен от клуба си за изключително непрофесионална и неспортсменска проява по време на мача срещу „Хееренвеен“ (1:1). В един от епизодите на мача камерите уловиха как бранителят сграбчва гениталиите на съперниковия футболист Дензел Дъмфрис, който се извива от болка и пада на терена. Близо три седмици по-късно от отбора му обявиха, че Миазга ще плати сурова финансова глоба, която ще влезе в клубната каса. Американският защитник играе под наем от „Челси“ във „Витес“. Бранителят записа 23 мача за холандския клуб и помогна за спечелването на купата на страната.", "date": "2018.02.10", "title": " Глобиха защитник, стиснал чужди гениталии"}
{"url": "https://trud.bg/%d1%82%d1%83%d1%80%d1%81%d0%ba%d0%b8-%d0%b2%d0%be%d0%b5%d0%bd%d0%b5%d0%bd-%d1%85%d0%b5%d0%bb%d0%b8%d0%ba%d0%be%d0%bf%d1%82%d0%b5%d1%80-%d0%b5-%d0%b1%d0%b8%d0%bb-%d1%81%d0%b2%d0%b0%d0%bb%d0%b5%d0%bd/", "text": "Турски военен хеликоптер е свален по време на операция „Маслинова клонка“ срещу кюрдските милиции в северозападния сирийски регион Африн, съобщи президентът на Турция Реджеп Тайип Ердоган, предава AFP. „Преди малко един от хеликоптерите ни бе свален“, заяви Ердоган, без да уточни кой е отговорен, но заяви, че „ще бъде платено тежко“. По информация на местни медии инцидентът се е случил в южната турска гранична провинция Хатай. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.10", "title": " Турски военен хеликоптер е бил свален по време на операция „Маслинова клонка“"}
{"url": "https://trud.bg/%d1%81%d1%8a%d1%81-%d0%b7%d0%b2%d1%8a%d0%bd-%d0%bd%d0%b0-%d0%ba%d0%b0%d0%bc%d0%b1%d0%b0%d0%bd%d0%b8-%d0%b8-%d1%80%d0%be%d0%b4%d0%be%d0%bf%d1%81%d0%ba%d0%b0-%d0%bf%d0%b5%d1%81%d0%b5%d0%bd-%d0%bf%d0%be/", "text": "Стотици жители на Монтана и района посрещнаха в събота по обед новият видински митрополит Даниил при влизането му във Видинската епархия.  Първата спирка на новия владика бе в монтанското село Сумер пред храма  „Света Параскева”, където камбанен звън огласи събралото се множество. Малко по-късно митрополит Даниил пристигна и в областния град  Монтана, където  пред черквата „Св. Св. Кирил и Методий” го чакаха миряни, граждани, представители на общинската и областната управа. По стар български обичай новият владика бе посрещнат  с хляб и сол, а над събралите се хора прозвуча  народна песен от Родопите – родния край на митрополит Даниил. „Тази песен отвори сърцето ми!”, каза разчувстван духовникът. „Ще отдам силите и живота си на този край! Решен съм да не пожаля нито време, нито усилия за тази поверена ми от Господа епархия!”, заяви пред множеството видинският владика. Кметът на Монтана Златко Живков приветства с „Добре дошъл!”духовния пастир на региона и  припомни огромните заслуги на православната църква за опазването на българската вяра и държава през вековете. „В най-тежките времена  архипастирите  са били винаги до народа си и са му помагали  не само да оцелее, но и да съхрани паметта, традициите и духа си! Вярвам, че такава ще бъде ролята и на Ваше Високопреосвещенство!”, каза Живков. След посрещането в Монтана митрополит Даниил замина за Видин. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.10", "title": " Със звън на камбани и родопска песен посрещнаха митрополит Даниил в Северозапада"}
{"url": "https://trud.bg/%d0%bf%d1%80%d0%b8%d0%ba%d0%bb%d1%8e%d1%87%d0%b8-%d0%b1%d0%bb%d0%be%d0%ba%d0%b0%d0%b4%d0%b0%d1%82%d0%b0-%d0%bd%d0%b0-%d0%bf%d1%8a%d1%82-%d0%b5-79-%d0%bf%d1%80%d0%b8-%d0%b2%d0%b8%d0%b4%d0%b8%d0%bd/", "text": "Блокадата на Е-79 при Видин падна, информира  Протестиращите освободиха пътя заради идването на новия Видински митрополит Даниил. В 16 ч. той трябва да е във Видин. По-рано днес жители на северозападни общини Искането е до София да се стига по магистрала, а под Петрохан да се изгради тунел.  Това е трети пореден протест на жителите на Северозапада. Въпреки плътния полицейски кордон, в района на Видин движението по международния път Е-79 беше блокирано минути след 11:30 часа на входно-изходната артерия на дунавския град. Пътят беше освободен към 15 ч. Той е използван основно от  от товарните автомобили, тръгнали към „Дунав мост 2“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.10", "title": " Приключи блокадата на път Е-79 при Видин"}
{"url": "https://trud.bg/%d1%86%d0%b0%d1%80%d1%81%d0%ba%d0%be-%d1%81%d0%b5%d0%bb%d0%be-%d0%bf%d0%be%d0%ba%d0%b0%d0%b7%d0%b0-%d0%bd%d0%be%d0%b2%d0%be%d1%82%d0%be-%d1%81%d0%b8-%d0%bb%d0%b8%d1%86%d0%b5-%d0%bd/", "text": "„Царско село”, лидерът във Втора професионална лига, показа зъби на ЦСКА в представянето на двата отбора за новата година. Контролата на стадион „Българска армия” завърши 2:1 в полза на „червените”, но победата бе повече от трудна за гранда. „Царско село” продължи да демонстрира възход и при новия треньор Веселин Великов. Бившият наставник на „Дунав” смени Никола Спасов, който пое към Казахстан. И въпреки очакванията на публиката втородивизионният тим първи удари на „Армията”. Светослав Диков използва грешка на литовския вратар Черниаускас. Стражът „асистира” на съперника, който вкара в празната мрежа. ЦСКА демонстрира по-високата си класа в атака, но „Царско село” се защитаваше с класа. Отборите на Великов се славят със стабилна отбрана. Самият защитник сам бранеше цветовете на ЦСКА и преди почти 20 години имаше за задача да брани великия английски голмайстор Алън Шийрър в мачовете срещу „Нюкасъл”. След почивката ЦСКА обърна резултата. Обичайният заподозрян Фернандо Каранга припомни на „червените” фенове колко много гола вкара през 2017-а и изравни. В 53-ата минута бразилецът използва грешка на вратаря Филип Димитров, за да вкара първото си попадение на българска земя през годината. Трибуните аплодираха и дебютен гол. За първи път у нас вкара новитя колумбийски нападател Жан Бланко четвърт час преди края. Така ЦСКА завърши предсезонните контроли през загуба. През сезона „червените” имат само едно поражение от „Лудогорец” с 0:1 за първенство. А „Царско село” показа, че заслужено е сред фаворитите за влизане в Първа професионална лига. Сезонът стартира следващата седмица. За „червените” не можеха да играят по различни причини Рубен Пинто, Кристиян Малинов, Кирил Десподов, Станислав Манолев, Слави Петров и Радослав Живков. Дебют на „Армията” направиха бразилецът Жеферсон и холандецът Роланд Алберт, който е у нас още от ноември. В същото време Спортният арбитражен съд в Лозана не е поставил делото на ЦСКА срещу УЕФА в заседанията си за следващите два месеца. „Червените” подадоха жалба срещу изваждането им от евротурнирите. Според официалния сайт на КАС поне до 23 април такова дело няма да има. Снимки CSKA.BG", "date": "2018.02.10", "title": " „Царско село” показа новото си лице на ЦСКА"}
{"url": "https://trud.bg/%d0%ba%d0%be%d1%80%d0%b5%d0%b9%d1%81%d0%ba%d0%b8-%d0%b4%d0%be%d0%b1%d1%80%d0%be%d0%b2%d0%be%d0%bb%d1%86%d0%b8-%d0%bd%d0%b0%d0%bf%d0%b8%d1%80%d0%b0%d1%82-%d0%b7%d0%b0-%d1%81%d0%bd%d0%b8%d0%bc%d0%ba/", "text": "Появата на Стефка Костадинова в Олимпийското село предизвика огромен фурор не само сред нашата делегация, но и сред доброволците, обслужващи българските спортисти. Корейците не можеха да повярват, че пред тях стои световната рекордьорка в скока на височина. Малко, след като отмина шокът, азиатците окупираха легендарната лекоатлетка за снимки, автографи и непринудени разговори. Костадинова поздрави и всеки един от нашите спортисти. „Искам да ви дам цялата си сила, която имам – каза председателят на БОК. – Вие преминахте тежки квалификации и в Пьонгчанг можете само да спечелите. Стартът е равен за всички, ще ви подкрепяме всячески! На откриването бяхте най-красивите. Всички ме поздравяваха в официалната ложа за начина, по който изглеждаше нашата делегация и пожелаваха успех на България.“  В Олимпийското село тя бе придружавана от Спас Русев, председател на Надзорния съвет на най-големия телеком у нас „Виваком“, който е партньор на БОК и вече трета година подпомага българските олимпийци. На срещата присъства и генсекът Белчо Горанов.", "date": "2018.02.10", "title": " Корейски доброволци напират за снимки със Стефка"}
{"url": "https://trud.bg/%d1%80%d1%83%d0%bc%d1%8a%d0%bd%d0%b5%d1%86-%d1%81-%d0%b4%d0%b5%d0%b1%d1%8e%d1%82%d0%b5%d0%bd-%d1%84%d0%b8%d0%bd%d0%b0%d0%bb-%d0%b2-%d0%ba%d0%b0%d1%80%d0%b8%d0%b5%d1%80%d0%b0%d1%82%d0%b0/", "text": "Турнирът „София оупън“ се оказа щастлив за румънеца Мариус Копил. За първи път в кариерата си тенисистът от северната ни съседка ще играе финал на състезание от АТП. 27-годишният Копил бе категоричен срещу словака Йозеф Ковалик -6:4, 6:2 и до момента не е загубил сет, нито сервис гейм. За титлата в неделя Мариус ще излезе вероятно срещу №1 в схемата Стан Вавринка. Снощи приключи полуфинала на швейцареца с Мирза Башич (Босна и Херцеговина).  „Важното е, че се наслаждавам на корта и на битките – заяви Стан. – И се надявам да вдигам нивото на играта си.“ Преди това Вавринка постигна успех над един от фаворитите Виктор Троицки (Сърбия) с 6:1, 7:6.", "date": "2018.02.10", "title": " Румънец с дебютен финал в кариерата"}
{"url": "https://trud.bg/%d0%bb%d0%b5%d0%b2%d1%81%d0%ba%d0%b8-%d0%bf%d1%80%d0%b5%d0%b4%d1%81%d1%82%d0%b0%d0%b2%d0%b8-%d0%be%d1%82%d0%b1%d0%be%d1%80%d0%b0-%d1%81-%d1%80%d0%b0%d0%b7%d0%b3%d1%80%d0%be%d0%bc/", "text": "С разгром над „Слившнишки герой“ с 5:1 бе представен отборът на „Левски“ преди пролетния дял на шампионата. Близо 1500 души изгледаха проверката от Сектор „А“ на стадион „Виваком Арена Георги Аспарухов“, въпреки лошите атмосферни условия. Най-много аплодисменти по време на кратката церемония преди мача получиха капитаните Божидар Митрев и Роман Прохазка, както и реализиралият седем гола през есента бранител Давид Яблонски. От новите играчи най-топло посрещнат бе полузащитникът Филипе Нашименто, привлечен от „Динамо“ (Букурещ). А нападателят Станислав Костов се превърна в голмайстор на тима по време на зимната подготовка. Бившият играч на „Пирин“ реализира едно от попаденията във вратата на „Героя“. Това бе трети негов гол, след като преди това се разписа още срещу „Флориана“ и „Флорисдорфер“. Останалите попадения за гръмкия успех бяха дело на Жерсон Кабрал, Габриел Обертан, Аймен Белаид и Серджиу Буш. Делио Роси, треньор на „Левски“, използва два състава по време на полувремената. От новопривлечените сред титулярите започнаха единствено Костов и Нашименто. През втората част на терена се появиха Афонсо Фигейредо, Паулиньо и Белаид. Ривалдиньо не игра, тъй като все още не е в оптимална форма. На трибуните от ръководните органи очаквано бе само изпълнителният директор Красимир Иванов, отказал да коментира каквото и да било. По същият начин процедираха и останалите от лагера на „Левски“ след мача. Единствено собственикът на клуба Спас Русев даде кратко изявление по повод оставката на координатора по спортните въпроси Асен Букарев. Босът стори това от Пьонгчанг, където гледа зимните Олимпийски игри. „Няма абсолютно никакви сътресения – обяви Русев пред БНТ. – Това е част от живота. Сега предстои първи мач от втория дял на първенството срещу „Ботев“ (Пловдив). През пролетта ще се стремим към по-добро представяне.“ Снимка: СПОРТАЛ", "date": "2018.02.10", "title": " „Левски“ представи отбора с разгром"}
{"url": "https://trud.bg/%d0%b2-%d0%b0%d0%bd%d0%ba%d0%b0%d1%80%d0%b0-%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-17-%d1%82%d0%b5%d1%80%d0%be%d1%80%d0%b8%d1%81%d1%82%d0%b8-%d0%be%d1%82-%d0%b8%d0%b4%d0%b8%d0%bb/", "text": "В Турция са задържали 17 членове на терористична групировка „Ислямска държава“, съобщи телевизия ТРТ. Операцията по задържането на бойци е проведена на няколко адреса в турската столица. Някои от терористите са планирали да извършат терористични атентати в страната. В началото на февруари в Анкара беше задържан терористът Омер Йетек, който отговаря за медиите в групировката ИДИЛ. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.10", "title": " В Анкара задържаха 17 терористи от ИДИЛ"}
{"url": "https://trud.bg/%d0%b2%d0%b0%d1%81%d0%b8%d0%bb-%d0%bc%d0%b8%d1%85%d0%b0%d0%b9%d0%bb%d0%be%d0%b2-%d0%be%d1%82%d0%ba%d0%b0%d0%b7%d0%b0-%d0%bd%d0%b0%d0%b3%d1%80%d0%b0%d0%b4%d0%b0%d1%82%d0%b0-%d0%b8%d0%ba%d0%b0/", "text": "Васил Михайлов не желае наградата “Икар” “за изключителен принос към българския театър”, която му присъжда Съюзът на аристите. Актьорът обяви отказа си по БНР ден след обявяването на номинациите. Церемонията по награждаването ще бъде на 27 март в Народния театър. “Няма да взема тази награда!”, сподели Михайлов и обясни:” Това е моят малък протест за всичко онова, което става и не се случва в театъра”. Вторият почетен “Икар” “за чест и достойнство” тази година ще бъде връчен на Иван Иванов. Михайлов сподели, че за него 27 март – Международният ден на театъра – е голям празник. “Но аз съм много възрастен вече – през април ще направя 80 години – каза Васил Михайлов и добави: С моя опит, с моите успехи, с моите грешки – които сигурно са много – съм си извоювал привилегията да отказвам приятелства, да отказвам срещи, да отказвам роли и да отказвам награди. Михайлов пожела да признае една своя “вина”, която се оказа неуспехът му да прокара в Народното събрание преди години Закон за театъра: “Когато бях във Великото народно събрание, последното – аз, Тодор Колев, Вили Цанков, Стоян Попов и един режисьор – Реджеб Садък – бяхме създали Закон за театъра, който успяхме да раздадем по банките на депутатите. Но тогава министърът на културата Димо Димов и председателят на Съюза на артистите Стефан Илиев не харесаха закона, който игнорираше и министерството, и Съюза. Та затова съм виновен – защото много харесвам промените, реформите… Но реформи без закон не се правят, приятели – за това трябва да се носи отговорност.” Васил Михайлов се извини на “хората, които с радост приемат наградата” – и повтори, че си е извоювал правото да отказва.", "date": "2018.02.10", "title": " Васил Михайлов отказа наградата „Икар”\t\t\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-114/", "text": "Това е моят малък протест за всичко онова, което става и не се случва в театъра, обясни актьорът.             Хора без висше образование консултират депутати по право и икономика. Сред тях е отстраненият кмет на Септември.         Предоставиха на чичо Траян дрехи, одеяла, храна, битови стоки и продукти и дърва за огрев – поредната история от съвместна рубрика на „Труд“ със сдружение „Приятели, помагайте“.         Тръмп поиска военни паради във Вашингтон по примера на Париж. №1 по мащаби и мощ са тези в Москва.         Руснаците така и не разбраха защо се появи „вражеският“ списък. Външната политика на САЩ се контролира от ционистките неоконсерватори – коментар на Пол Крейг Робъртс, Свободная пресса.     30 години вярвах, че всичко ще се промени, вече – не, казва актьорът Герасим Георгиев – Геро в интервю за „Труд“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.10", "title": " Вижте акцентите в броя на вестник „Труд“ в неделя, 11 февруари 2018"}
{"url": "https://trud.bg/%d0%b4%d0%b2%d0%b0%d0%bc%d0%b0-%d0%b4%d1%83%d1%88%d0%b8-%d1%81%d0%b0-%d0%b7%d0%b0%d0%b3%d0%b8%d0%bd%d0%b0%d0%bb%d0%b8-%d0%b7%d0%b0%d1%80%d0%b0%d0%b4%d0%b8-%d0%bb%d0%be%d1%88%d0%be%d1%82%d0%be-%d0%b2/", "text": "Силни снеговалежи и минусови температури връхлетяха Средния запад на Съединените щати. Лошото време отне живота на най-малко двама души. Снегът предизвика транспортен хаос в Съединените щати. Над 1500 полета бяха отменени, а много пътища са блокирани. По някои оценки лошото време може да засегне 23 милиона души. Особено тежка е ситуацията в Детройт и Чикаго. Ситуацията е сходна и в Канада. За да избегнат евентуални инциденти, властите в Британска Колумбия отцепиха район близо до натоварена магистрала и предизвикаха лавина, информира Зимата създаде проблеми и в Япония. През последните дни тя е отнела живота на най-малко четирима души. А в Малта силни ветрове изтласкаха търговски кораб на брега. Няма данни за пострадали. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.10", "title": " Двама души са загинали заради лошото време в САЩ"}
{"url": "https://trud.bg/%d0%ba%d0%be%d0%bb%d0%b0-%d0%b1%d0%bb%d1%8a%d1%81%d0%bd%d0%b0-12-%d0%b3%d0%be%d0%b4%d0%b8%d1%88%d0%bd%d0%be-%d0%bc%d0%be%d0%bc%d0%b8%d1%87%d0%b5-%d0%bd%d0%b0-%d0%bf%d0%b5%d1%88%d0%b5%d1%85%d0%be%d0%b4/", "text": "Лек автомобил е блъснал в събота вечерта пешеходка във Велико Търново. Инцидентът е станал около 18,30 часа на 10 февруари на ул. „Краков“. Пострадалата е 12-годишна ученичка. Шестокласничката е откарана в областната болница с фрактура на глезена. На местопроизшествието се извършва оглед. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.10", "title": " Кола блъсна 12-годишно момиче на пешеходна пътека в Търново\t\t\t"}
{"url": "https://trud.bg/%d1%81%d1%80%d0%b5%d0%b4%d0%bd%d0%b8%d1%81%d1%82%d0%b8-%d1%88%d0%b5%d1%82%d0%b0%d1%82-%d0%b2-%d0%bd%d0%b0%d1%80%d0%be%d0%b4%d0%bd%d0%be%d1%82%d0%be-%d1%81%d1%8a%d0%b1%d1%80%d0%b0%d0%bd%d0%b8%d0%b5/", "text": "Двадесет нещатни сътрудници със средно образование са ангажирали депутати от 44-ото Народно събрание. Това сочи регистърът на сътрудниците, в който са вписани техните имена, образование и дейност. Среднисти консултират народни представители в областите право, икономика, местно самоуправление, информационни технологии. Със средно образование е сътрудничката по “правни въпроси” Нели Николаева на депутата от ГЕРБ Васил Цветков, както и Теодора Марковска, сътрудничка по “правна политика” на депутатката от ГЕРБ Йорданка Фикирлийска. Среднист за сътрудник по “правни въпроси” има и Стефан Бурджиев от БСП – Александър Пенков. Отстраненият от длъжността заради прокурорски обвинения кмет на Септември Марин Рачев е сътрудник-среднист по икономика на пазарджишката депутатка от ГЕРБ Даниела Малешкова. Александър Сиди от “Обединени патриоти” е консултиран по информационни технологии от Стефан Грънчаров със средно средно образование. Бургаският общинар и предприемач Георги Манев, лидер на “Средна европейска класа”, който също е със средно образование, консултира Валентин Касабов от “Обединени патриоти” (ОП) по “коалиционни политики”. Депутатът в 42-ото НС Адриан Асенов от Козлодуй, който се изявяваше като енергиен експерт, се оказа среднист и в момента се води медиен консултант на Павел Шопов от ОП. Димитър Данчов Хаджиев със средно образование е сътрудник на парламентарната група на Патриотите по “обществеността и медиите”. Депутати от БСП имат сътрудници със средно образование в областите “местни политики и местно самоуправление”, “преработвателната промишленост” и “връзка с избирателите и медийно отразяване”. Останалите среднисти са вписани като пиари или като технически сътрудници. Помощниците със средно образование на депутати от БСП са 10, от ОП – 5, от ГЕРБ – 4, от ДПС – един. Завършената образователна степен на над 80 от 400-те нещатни сътрудници не е вписана в регистъра. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.10", "title": " Среднисти шетат в Народното събрание\t\t\t"}
{"url": "https://trud.bg/%e2%80%8b%d0%b1%d1%8a%d0%bb%d0%b3%d0%b0%d1%80%d0%ba%d0%b0-%d0%bd%d0%b0-%d0%b2%d1%82%d0%be%d1%80%d0%be-%d0%bc%d1%8f%d1%81%d1%82%d0%be-%d0%b2-%d0%bc%d0%b5%d0%b6%d0%b4%d1%83%d0%bd%d0%b0%d1%80%d0%be%d0%b4/", "text": "Българка с второ място на международен конкурс за дизайнери на академия Риачи в Италия. Ивана Янкова създава проекта „Мома“ в категорията „Интериорен дизайн“. Темата, по-която работи младата дизайнерка, е национален костюм, който трябва да се преправи в категорията „Интериорен дизайн“. Конкурсът се провежда ежегодно, а наградата е едногодишно обучение в академията. „Мъжът е главата на семейството, но жената е шията, която дава посоката, в която да се обърне главата“. Около тази поговорка и около образа на българската мома е ориентиран проектът на младата дизайнерка. „Българското семейство е патриархално, но майката е един символ, който е събирателен за семейството. Тя прави силата, символ е на самото семейство. Именно оттам тръгва идеята за момата и за новото начало, което идва в последствие и символът за майката.“, каза Ивана Янкова пред  . И така, освен образа на момата в българския фолклор, в проекта си Ивана използва и традиционната българска шевица, пафтите, познати още като чапрази, менчето, красивите чипровски килими. „Шевицата, като елемент, който присъства в декоративните възлгавнички, във фрезованите врати, интериорни, в самите мебели, които проектирах. Също присъства в принтове и във фрезованите елементи. Всъщност шевицата е част от визуалната комуникация от фолклора ни.“, обясни тя. Съчетанието на битови и модерни елементи, картини на красиви български девойки и народното творчество, което вдъхновява Ивана, създават проекта „Мома“. Проект, който съхранява българските традиции и образът на майката, като пазител на българския дух и любовта в семейството. Момата, която присъства като образ и акцент в проекта е символ именно на това разбиране, на женското начало, на новото поколение. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.10", "title": " ​Българка на второ място в международен конкурс за дизайнери"}
{"url": "https://trud.bg/%d0%bb%d0%b5%d1%82%d0%b8%d1%89%d0%b5%d1%82%d0%be-%d0%b2-%d1%82%d0%b5%d0%bb-%d0%b0%d0%b2%d0%b8%d0%b2-%d1%81%d0%bf%d1%80%d1%8f-%d1%80%d0%b0%d0%b1%d0%be%d1%82%d0%b0-%d1%81%d0%bb%d0%b5%d0%b4-%d0%b8%d0%bd/", "text": "Летище „Бен Гурион“ в Тел Авив днес временно спря работа, след като   и беше свален над Голанските възвишения от израелски хеликоптер, съобщи в. „Джерузалем пост“, цитиран от ТАСС. Преди това говорителят на израелската армия подполковник Джонатан Конрикус съобщи в Туитър, че в отговор на навлизането на дрона израелски военни самолети са нанесли удари по ирански обекти в Сирия. Впоследствие сирийската противовъздушна отбрана е изстреляла няколко зенитни ракети по израелски изтребител Ф-16, след което Израел е нанесъл мощен удар по противовъздушни системи и ирански цели в Сирия. Израелският премиер Бенямин Нетаняху и министърът на отбраната ще направят оценка на ситуацията на границата със Сирия, съобщи армията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.10", "title": " Летището в Тел Авив спря работа след инцидента с иранския дрон"}
{"url": "https://trud.bg/%d0%bc%d0%b5%d0%b6%d0%b4%d1%83%d0%bd%d0%b0%d1%80%d0%be%d0%b4%d0%bd%d0%b0-%d0%b8%d0%b7%d0%bb%d0%be%d0%b6%d0%b1%d0%b0-%d0%bd%d0%b0-%d0%ba%d0%be%d1%82%d0%ba%d0%b8-%d1%89%d0%b5-%d1%81%d0%b5-%d0%bf%d1%80/", "text": "Международна изложба на котки ще се проведе в Градска художествена галерия в Благоевград. Събитието ще се състои на 10 и 11 февруари от 10.00 часа. Организатор на изложбата са фелиноложки клуб „ЕСТЕТИКЕТ“ и Антония Алексова. Международната котешка изложба е под егидата на Международната котешка асоциация ТИКА. Съдиите са от Австрия, Белгия, Дания. В изложбата участие ще вземат котки от различни породи от България, Гърция, Румъния, Франция и Италия. Журито ще следи за правилното отглеждане и хранене на котките. TICA е интернационална асоциация за домашни котки с най-големия регистър с членове от цял свят. Членовете й са развъдници, клубове или просто любители на котки от всички континенти. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.10", "title": " Международна изложба на котки ще се проведе в Градска художествена галерия в Благоевград"}
{"url": "https://trud.bg/%d0%b7%d0%b0%d0%bc%d1%8a%d1%80%d1%81%d0%b5%d0%bd%d0%b8%d1%8f%d1%82-%d0%b2%d1%8a%d0%b7%d0%b4%d1%83%d1%85-%d0%bf%d0%be%d0%b4%d1%82%d0%b8%d0%ba%d0%b2%d0%b0-%d1%85%d0%be%d1%80%d0%b0%d1%82%d0%b0-%d0%ba/", "text": "Изследователи от САЩ и Индия са установили, че замърсеният въздух подтиква хората да извършват престъпления и измами, съобщи Нюзру. Причината може да е в тревожността, нивата на която се повишават от мръсния въздух. Специалистите са анализирали данните, събрани от 9360 американски града за 9 години. В населените места със силно замърсен въздух нивата на престъпността са се оказали по-високи. Освен това, експертите са провели и редица опити. При един от тях е оценена склонността на участниците да използват неетични стратегии за преговори. Доброволците е трябвало да опишат в писмена форма живота в районите с мръсен или чист въздух. Учените са открили, че онези, които пишат за замърсените места, са били по-склонни да се държат неетично и са били по-неспокойни, отколкото онези от чистите райони. При друг експеримент на 256 души е показана снимка със замърсяване или без. Доброволците е трябвало да си представят, че живеят на това място и да размишляват за чувствата, които пробужда фотографията у тях. След това те са решавали задача на компютъра, като за всеки правилен отговор са получавали по 50 цента. В даден момент на участниците е съобщено, че могат да видят правилния отговор, ако поставят курсора на мишката на определено място, но са били помолени да не го правят. Специалистите са проследили колко често надникват доброволците. Оказва се, че участниците, живеещи в райони с мръсен въздух, го правят по-често. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.10", "title": " Замърсеният въздух подтиква хората към престъпления"}
{"url": "https://trud.bg/%d1%88%d0%b2%d0%b5%d0%b4%d0%ba%d0%b0%d1%82%d0%b0-%d1%88%d0%b0%d1%80%d0%bb%d0%be%d1%82%d0%b5-%d0%ba%d0%b0%d0%bb%d0%b0-%d1%81%d0%bf%d0%b5%d1%87%d0%b5%d0%bb%d0%b8-%d0%bf%d1%8a%d1%80%d0%b2%d0%b8%d1%8f/", "text": "Шведката Шарлоте Кала спечели първия златен медал на зимните Олимпийски игри в ПьонгЧанг. Тя триумфира с титлата по ски-бягане в скиатлона на 15 километра. Кала финишира по трасето от 7,5 километра класически стил и 7,5 километра свободен стил за 40:44.9 минути. 30-годишната шведка атакува в последните 3 километра от дистанцията и завоюва шесто олимпийско отличие в кариерата си и трето злато след 10 километра свободен стил във Ванкувър 2010 и с щафетата на Швеция на 4 по 5 километра в Сочи 2014. Кала взе реванш от Марит Бьорген (Норвегия), която я изпревари в скиатлона на Игрите в Сочи преди четири години. Защитаващата титлата си и действаща световна шампионка Бьорген финишира втора на 7.8 секунди и не успя да стане първата състезателка по ски-бягане с три поредни олимпийски титли в една дисциплина. Финландката Криста Пармакоски, световна вицешампионка от Лахти 2017, си осигури бронза с изоставане от 10.1 секунда. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.10", "title": " Шведката Шарлоте Кала спечели първия златен медал в ПьонгЧанг"}
{"url": "https://trud.bg/%d0%b4%d0%b2%d0%b5-%d0%bb%d1%8e%d0%b1%d0%be%d0%b2%d0%bd%d0%b8-%d0%b2%d0%b5%d1%87%d0%b5%d1%80%d0%b8-%d0%b7%d0%b0-%d1%81%d0%b2-%d0%b2%d0%b0%d0%bb%d0%b5%d0%bd%d1%82%d0%b8%d0%bd-%d0%b2%d1%8a%d0%b2-%d0%b2/", "text": "Спектакълът „Любовна вечер в операта” ще се завърти два пъти –на 14 и на 17 февруари на основна сцена на Държавната опера във Варна, съобщиха от пресцентъра на ТМПЦ. Огромно червено сърце ще посрещне зрителите и ще ги изкуши да влязат в него и да си направят снимка за спомен. Символът на Деня на Св.Валентин ще бъде монтиран на сцена Ротонда.По същото време във фоайето на първи балкон ще отвори и барчето, така че в интродукцията към вечерта може да се отдаде дължимото и на Свети Трифон. За същинската „Любовна вечер в операта“ от 19.00 часа режисьорката на концерт-спектакъла Сребрина Соколова подготвя мултимедия с картини, които от екрана ще „слязат“ на сцената, за да „оживеят“ в реални ситуации. Това ще се случи с прочутата студентска мансарда от операта „Бохеми“ и не само с нея. Емоционалната вечер ще направлява с диригентската си палка Маестро Ян ван Маанен, а оркестърът и солистите на Варненската опера Линка Стоянова, Ирина Жекова, Мария Павлова, Михаела Берова, Силвия Ангелова, Венцеслав Анастасов, Свилен Николов и гостът Михаил Михайлов ще разчувстват публиката с вечни любовни хитове. Сред тях ще са : „La donna è mobile“ от „Риголето“ на Верди; “Un bel di vedremo“ от „Мадам Бътерфлай“ на Пучини; “Mon coeu“ от „Самсон и Далила“ на К. Сен Санс и други. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.10", "title": " Две любовни вечери за Св. Валентин във Варненската опера\t\t\t"}
