{"url": "https://trud.bg/%d0%b5%d1%80%d0%b4%d0%be%d0%b3%d0%b0%d0%bd-%d0%b8-%d1%82%d1%80%d1%8a%d0%bc%d0%bf-%d1%89%d0%b5-%d0%bf%d0%be%d0%bf%d1%80%d0%b5%d1%87%d0%b0%d1%82-%d0%bd%d0%b0-%d0%b5%d0%bb%d0%b5%d0%bc%d0%b5%d0%bd%d1%82/", "text": "Президентът на Турция Реджеп Таийп Ердоган е провел телефонен разговор с американския си колега Доналд Тръмп в понеделник за последните събития в Сирия и двустранните отношения на фона на дипломатическото напрежение покрай изтеглянето на САЩ от близкоизточната страна, пише онлайн изданието на вестник Sabah. Ердоган отново е повторил, че Турция няма проблеми с кюрдите и нейната цел е да освободи региона от терористични групировки, като „Ислямска държава“, „Работническата партия на Кюрдистан“ и сирийските й клонове „Отрядите за народна самоотбрана“ (ОНС) и „Партията на демократическото единство“ (ПДЕ). Двамата лидери са подчертали, че ще попречат на елементите, които се опитват да предотвратят изтеглянето на САЩ от Сирия и са обсъдили установяването на зона свободна от терористи в Северна Сирия, която ще се основава на териториалния интегритет на страната. Турският президент е добавил, че страната му подкрепя решението на Вашингтон за изтегляне от близкоизточната страна и е уверил, че Анкара е готова да предостави всякаква подкрепа. Освен това Тръмп и Ердоган са подчертали важността на реализирането на „пътната карта“ за Манбидж, за да бъде предотвратено създаването на вакуум на властта. Държавните глави са се съгласили да насърчават двустранните икономически отношения. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.01.14", "title": " Ердоган и Тръмп ще попречат на елементите, които се опитват да предотвратят изтеглянето на САЩ от Сирия"}
{"url": "https://trud.bg/916-%d0%bc%d0%b8%d0%bb%d0%b8%d0%be%d0%bd%d0%b0-%d0%bb%d0%b5%d0%b2%d0%b0-%d0%b5-%d1%81%d1%82%d0%b0%d1%80%d1%82%d0%be%d0%b2%d0%b8%d1%8f%d1%82-%d0%b1%d1%8e%d0%b4%d0%b6%d0%b5%d1%82-%d0%bd%d0%b0-%d0%b2/", "text": "91,6 милиона лева е стартовият бюджет на Община Велико Търново за 2019 година. Това обявиха по време на обществено обсъждане заместник-кметовете на Старата столица Снежана Данева-Иванова и проф. Георги Камарашев, както и директорът на финансовата дирекция Мариян Маринов. Обстойно бяха представени разчетите по функции и пера. Образованието и инфраструктурата са сред ключовите приоритети за годината, а развитието влияе благоприятно на всички сектори, посочи Снежана Данева-Иванова. Запазват се ставките на данък сгради и на таксата за битови отпадъци. Променя се единствено методиката за налога за автомобили, в съответствие със законодателните изменения. За три от общо шест категории автомобили са избрани минималните ставки, а за другите три класа нивата на облагане намаляват. На 30% от всички автомобили данъците ще намалеят, включително и на голям брой масови возила. На още 27% от по-старите автомобили облагането не се променя, или ако има увеличение, е с до 5 лева на година. На други 30% от по-старите превозните средства данъкът расте символично с до 10-15 лева на година. 43,3 милиона лева е общата субсидия за делегирани от държавата дейност – с 6,7 милиона лева повече. Средствата за образование са 27,7 милиона лева, или с 4,8 милиона лева над тези за 2018 година. Увеличение на парите ще има за здравеопазването, културата и туризма, социалните дейности и здравеопазването. Местните и дофинансирани от държавата дейности са в размер на 41,4 милиона лева – с 8,4 милиона лева повече спрямо 2018 година. Това подчертава усилията на Община Велико Търново да обезпечи със собствени средства развитието на всички сектори. Прогнозираните местни данъчни приходи са 20 милиона лева, още толкова е планът и за неданъчните постъпления. Финансовата стабилност е подчертана и от общия размер на дълга е около 8% от собствените приходи на общината, при таван от 15%. За над 28 милиона лева е инвестиционната програма на Община Велико Търново за 2019 година. Планът предвижда строителство на нова детска градина и завършване на корпуса на ДГ „Здравец“, изграждане на нови улици в кварталите и основна реконструкция на редица отсечки, продължаване на подобряването на условията в училищата и детските градини, строителство на тренировъчен футболен терен и др. Сред акцентите е и поставянето на подземни контейнери за битова смет, като първите ще са в Стария град. Вече е в ход изработването на нов генерален план за организация на движението. Заделени са средства и за отсечката покрай Скалния венец, която ще е изцяло нова. Увеличават се средствата и за населените места, като парите за инфраструктура, извън програма „Местни инициативи“ и издръжката, ще бъдат над 400 000 лева. Общо 10 европейски проекта на обща стойност от близо 30 милиона лева ще бъдат изпълнявани през настоящата година. Предстои финализиране на мащабните подобрения по градската среда в Старо Търново и кв. „Чолаковци“, завършване на модернизацията на три училища и три детски градини. През втората половина на 2019 година ще започне рехабилитация на над 10 улици в кварталите „Света гора“, „Асенов“ и Стария град, включително улица „Опълченска“, а също и входовете на града от север /Русе/ и изток /Варна/. В процес на разработка и одобрение са още десет европейски проекта за над 40 милиона лева. Сред тях са „Интегриран градски транспорт“, създаване на атрактивна зона за конгресен туризъм на територията на Старото военно училище, която ще постави началото на изграждането на новия градски център на Велико Търново. Проектирано е разширяване на Мултимедийния посетителски център и реконструкция на Музей „Възраждане и учредително събрание“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.14", "title": " 91,6 милиона лева е стартовият бюджет на Велико Търново за 2019 година\t\t\t"}
{"url": "https://trud.bg/8-848-000-%d1%82%d1%83%d1%80%d0%b8%d1%81%d1%82%d0%b8-%d1%81%d0%b0-%d0%bf%d0%be%d1%81%d0%b5%d1%82%d0%b8%d0%bb%d0%b8-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b7%d0%b0-11-%d0%bc%d0%b5%d1%81/", "text": "Заместник-министър Ирена Георгиева откри Туристически информационен център в Свищов България е посетена от повече от 8 848 000 туристи за 11 месеца на миналата година. Това е ръст от 4.9% спрямо същия период на предходната 2017 година, а международният туризъм отбелязва ръст от 6.8%, спрямо първите 10 месеца на 2017 година.Това обяви в Свищов заместник-министърът на туризма Ирена Георгиева. В рамките на Алековите дни в Свищов Георгиева и кметът на общината Генчо Генчев откриха първият в града Туристически информационен център. „Няма съмнение, че Свищов е град, който има изключително богато културно-историческо наследство. Той е роден град на велики българи и ние, като съвременници сме длъжни, не само да показваме това богато историческо минало, но и да го надграждаме и да развиваме в модерното стопанство“ , заяви Георгиева. Тя подчерта, че за развитието на туризма, съвместните усилия на централната администрация, местна власт и бизнеса имат огромно значение. „Туристическите информационни центрове са сърцето на индустрията. В момента в България действат около 100 такива центъра, но само 9 са сертифицирани спрямо изискванията на Наредбата, която прие Министерство на туризма през 2015 година. Туристическият център в Свищов ще бъде 10-я такъв, а това означава, че той отговаря на определени изисквания и стандарти, което респективно ще доведе до наистина качествено обслужване“, добави Георгиева. На тържественото честване по повод 156 годишнината от рождението на Алеко Константинов, зам.-министър Ирена Георгиева изтъкна, че туризмът е колективно дело, както ни го е завещал патрона Алеко Константинов и именно съвместните усилия са тези, които ще направят България просперираща туристическа дестинация и през четирите годишни сезона. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2019.01.14", "title": " 8 848 000 туристи са посетили България за 11 месеца"}
{"url": "https://trud.bg/%d0%b2%d0%b4%d0%b8%d0%b3%d0%b0%d1%82-9-%d0%bd%d0%be%d0%b2%d0%b8-%d1%86%d0%b5%d0%bd%d1%82%d1%8a%d1%80%d0%b0-%d0%b7%d0%b0-%d0%b2%d1%8a%d0%b7%d1%80%d0%b0%d1%81%d1%82%d0%bd%d0%b8-%d1%81-%d1%83%d0%b2%d1%80/", "text": "В София стартира проект за изграждане на 9 нови социални центъра за подкрепа и грижа за възрастни и хора с увреждания. Финансирането от над 5 млн. лева е по Оперативна програма “Региони в растеж” 2014-2020 г., а договорът за изпълнение на проекта подписаха заместник-министърът на регионалното развитие Деница Николова и кметът на София Йорданка Фандъкова. Проектът предвижда строителство на нова подходяща и ефективна социална инфраструктура в 2 обекта. Единият ще се намира в Княжево, в двора на  Дома за пълнолетни лица с деменция. Вторият ще е в “Подгумер”, Нови Искър, където в момента работят Дом за пълнолетни лица с умствена изостаналост и Защитено жилище за лица с психични разстройства. Там ще  бъдат изградени нови шест центъра за грижа за лица с умствена изостаналост и два центъра за грижа за лица с психични разстройства. В новите центрове качествена социална услуга ще получа 160 души с увреждания.", "date": "2019.01.14", "title": " Вдигат 9 нови центъра за възрастни с увреждания\t\t\t"}
{"url": "https://trud.bg/%d1%80%d1%83%d1%81%d0%ba%d0%b8-%d0%bf%d0%b8%d1%81%d0%b0%d1%82%d0%b5%d0%bb-%d0%b5-%d1%82%d0%b0%d0%b7%d0%b3%d0%be%d0%b4%d0%b8%d1%88%d0%bd%d0%b8%d1%8f%d1%82-%d0%bb%d0%b0%d1%83%d1%80%d0%b5%d0%b0%d1%82/", "text": "Виктор Шендерович е известен руски писател, драматург, сценарист, публицист, сатирик и журналист в родината си, който се отличава и като активен опозиционер, спрямо управляващите. Той спечели гласовете на журито в международния конкурс „Алеко“ с разказа „Свободна конкуренция“. Надпреварата бе между 59 писатели от 14 страни. Журито, с председател Деян Енев и членове-Михаил Вешим, Румен Белчев, Галя Константинова и Людмил Симеонов, избира разказа на Шендерович сред 96 други произведения. Творбата бе отличена заради това, че се доближава най-много до Алековата традиция. Конкурсът се организира за поредна година от община Свищов, МФ „Алеко Константинов“ и вестник „Стършел“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.14", "title": " Руски писател е тазгодишният лауреат на международния конкурс за къс хумористичен разказ „Алеко“\t\t\t"}
{"url": "https://trud.bg/%d0%b2%d1%8a%d0%b7%d1%81%d1%82%d0%b0%d0%bd%d0%be%d0%b2%d0%b5%d0%bd%d0%be-%d0%b5-%d0%b8%d0%b7%d0%b4%d0%b0%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d0%bb%d0%b8%d1%87%d0%bd%d0%b8-%d0%ba%d0%b0/", "text": "Ръководството на Дирекция „Български документи за самоличност“ е предприело допълнителна организация и съгласно предварително изготвен график служителите на звената в районните полицейски управления в София и на бул. „Мария Луиза“ № 48 ще работят в днешния ден с удължено работно време, съобщиха от пресслужбата на МВР. Поводът за създадената организация е причиненото неудобство за хората,  на информацията при подаване и издаване на нови документи. Гишетата ще бъдат отворени, докато има граждани, желаещи да бъдат обслужени.     АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.14", "title": " Възстановено е издаването на лични карти и шофьорски книжки\t\t\t"}
{"url": "https://trud.bg/%d0%b4%d0%be%d0%bd%d0%b0%d0%bb%d0%b4-%d1%82%d1%80%d1%8a%d0%bc%d0%bf-%d0%bf%d0%be%d1%82%d0%b2%d1%8a%d1%80%d0%b4%d0%b8-%d1%87%d0%b5-%d0%b5-%d0%b7%d0%b0-%d0%bf%d0%be%d0%b4%d0%be%d0%b1%d1%80%d1%8f%d0%b2/", "text": "Президентът на САЩ Доналд Тръмп продължава да настоява за подобряване на отношенията между Москва и Вашингтон, независимо от множеството обвинения срещу него едва ли не в предателство на националните интереси на родината му. Американският лидер потвърди това в понеделник, когато отговаряше на въпроси на журналисти пред Белия Дом, предава ТАСС. „Имам отлични отношения с (президента на Китай) Си (Дзинпин). Добре е да имаме отношения с Русия и Китай, както и Индия, и Япония. Аз имам добри отношения с почти всички. Това е нещо хубаво, а не лошо“, заяви американският президент. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.14", "title": " Доналд Тръмп потвърди, че е за подобряване на отношенията между САЩ и Русия"}
{"url": "https://trud.bg/%d0%b2-%d0%bd%d0%be%d0%b2%d0%b0-%d0%b7%d0%b0%d0%b3%d0%be%d1%80%d0%b0-%d0%b8-%d1%82%d0%b2%d1%8a%d1%80%d0%b4%d0%b8%d1%86%d0%b0-%d1%87%d0%b5%d1%81%d1%82%d0%b2%d0%b0%d1%85%d0%b0-%d0%be%d1%81%d0%b2%d0%be/", "text": "Почетни церемонии по повод 141-годишнината от Освобождението се състояха в Нова Загора и Твърдица. Двете общини бяха организатори на ритуалите, които започнаха с панихиди за загиналите. Кметовете Николай Грозев и Атанас Атанасов, техните екипи, представители на родолюбиви организации и много граждани поднесоха цветя пред паметниците на освободителите в двата общински центъра. В церемонията в Нова Загора се включи и народният представител Галя Захариева. Нова Загора е освободена през лятото на 1877 година, от Предния отряд, командван от ген.Гурко. На 14 януари 1878 г. в трижди опожарения град влизат частите на Първи Улански Санктпетербургски полк под командването на полк.Василий Балк и Нова Загора е окончаелно свободна. На същата дата Петрозаводски и 13-ти хусарски конен полк, командван от полк. Александър Пушкин-син, първи слизат от Балкана и освобождават Твърдица. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.14", "title": " В Нова Загора и Твърдица честваха Освобождението"}
{"url": "https://trud.bg/%d1%81%d0%b2%d0%b0%d0%bb%d1%8f%d1%82-%d1%86%d0%b5%d0%bd%d0%b0%d1%82%d0%b0-%d0%bd%d0%b0-%d1%82%d0%be%d0%ba%d0%b0-%d1%81-3-%d0%bc%d0%b5%d1%80%d0%ba%d0%b8/", "text": "Правим общи борси със съседите Три мерки предлага държавата, за да се намали цената на електроенергията на свободния пазар у нас. Те са договорени на среща на енергийния министър Теменужка Петкова с шефовете на НЕК, АЕЦ “Козлодуй”, ТЕЦ “Марица Изток 2”, КЕВР и представители на трите електроразпределителни дружества. Първата от тях, която трябва да заработи в кратки срокове, е държавните дружества да осигурят допълнителни количества ток на енергийната борса в сегмента “Ден напред”. В момента по закон НЕК, АЕЦ “Козлодуй” и ТЕЦ “Марица Изток 2” осигуряват по 690 мегавата на час. След 19 януари количеството енергия ще бъде увеличено над 700 мегавата, обясни министър Петкова. Прави се анализ коя от компаниите ще осигурява допълнителните количества ток, поясни тя. Но допълни, че ТЕЦ “Марица Изток 2” работи на пълна мощност. “Но има една особеност – това са разходите за въглеродни емисии, които ТЕЦ-ът прави. Централата ще предложи такава цена, която да покрива нейните разходи и да отговаря на пазарните условия и очаквания, за да може да бъде продадена тази енергия”, каза Петкова. Като друга мярка се предлага пазарно обединение с борси от региона, които допълнително ще стабилизират сектора и по този начин ще отговорим на изискване на ЕК за единен пазар в региона, каза председателят на КЕВР Иван Иванов. За да се реализира тази мярка обаче, ще са необходими поредните промени в Закона за енергетиката, за да отпадане на петпроцентната такса за износ на електроенергия. Работим с всички пет съседни държави на нашата за обединение на пазарите, коментира ръководителят на енергийната борса Константин Константинов. По думите му най-напреднали сме в разговорите с Македония за обединение на пазара “Ден напред”, напреднали сме и с Румъния в сегмента “В рамките на деня”, каза той. Третото предложение предвижда държавните енергийни дружества да подготвят заедно с електроразпределителните компании нови продукти, които са свързани с продажбата на различни количества ток за различни периоди. Дружествата ще имат една седмица, за да представят детайлно предложенията си, които бяха дадени на срещата. След това ще се проведе втора среща за съгласуване и уточняване реализацията на тези мерки.   Индустрията иска компенсации Индустрията настоява да бъде въведен у нас механизъм за компенсиране на индиректните разходи за емисии парникови газове, които влизат в цената на тока. Това съобщи за “Труд” Константин Делисивков, изпълнителен директор на Българската федерация на индустриалните енергийни консуматори. Предложението е представено на заседание на Националния икономически съвет. Въпросният механизъм е одобрен от ЕК още през 2012 г. и 11 страни вече се възползват от него, но не и България. Сега с драстичното повишаване на цената на електроенергията на нашия пазар, настояваме да има компенсации, който да бъдат приложени за 2018 г., посочи той. Максималният размер, който всяка държава може да даде, е 25% от сумата от приходите от продажби на квоти парникови газове. За 2017 г. за нашата страна те са възлизали на 415 млн. лева, уточни Делисивков.   Тръгва процедурата за АЕЦ „Белене“ През февруари ще стартира процедурата за избор на стратегически изпълнител за проекта АЕЦ “Белене”, съобщи министърът на енергетиката Теменужка Петкова. По думите й към проекта има интерес, но дали той е реален, предстои да разберем. Досега четири компании, сред които Китайската национална ядрена корпорация и Корейската хидро-атомна енергийна корпорация, са заявили намерения да участват в проекта, припомни тя. И уточни, че някои от потенциалните кандидати имат интерес да участват в проекта с доставката на част от оборудването като “Фраматом” и “Дженерал Електрик”. “Държавата, чрез НЕК, ще участва в този проект. Тя ще може да влияе върху важните неща по проекта чрез блокираща квота”, поясни още министърът. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.14", "title": " Свалят цената на тока с 3 мерки\t\t\t"}
{"url": "https://trud.bg/%d0%b4%d0%b2%d0%b0%d0%bc%d0%b0-%d0%be%d0%b1%d0%b2%d0%b8%d0%bd%d0%b5%d0%bd%d0%b8-%d0%b7%d0%b0-%d1%80%d0%b0%d0%b7%d0%be%d1%80%d0%b0%d0%bd%d0%b8-%d0%b4%d1%8e%d0%bd%d0%b8-%d0%be%d0%b1%d0%b7%d0%be%d1%80/", "text": "Заплашват ги до 3 г. затвор Прокуратурата повдигна обвинения на собственик на имот в района на къмпинг “Смокиня” като поръчител и на багерист като изпълнител на унищожаването на дюни. Държавното обвинение образува дело и нареди задържането на извършителите веднага, след като екоинспекцията в Бургас потвърди, че с багер са увредени природните образувания на Морски плаж “Смокини” север, който е държавна собственост и представлява защитена територия. Под наказателна отговорност е подведен Иван Нончев, който има авторемонтна работилница в Бургас и притежава парче реституирана нива от около 650 кв. м в района на къмпинга. Там той живеел на каравана и според местни хора многократно се заканвал да разруши дюните, които му пречели на гледката. След повдигане на обвинението Нончев е пуснат на свобода срещу 10 000 лв. Той твърдял, че не познава багериста и помощника му, а те заявили, че ги наел да изорат срещу 1000 лв. Пред закона ще отговаря и 24-годишният Манол Пазвантов, управлявал багера, който нямал регистрационен номер. Младежът е от село Равадиново и е роднина на тамошния кмет. Наложена му е гаранция от 2000 лв. Той е бил придружаван от свой 18-годишен приятел ученик, който е освободен без обвинение. Посегателството е престъпление от общ характер, за което всеки от извършителите може да получи до 3 години затвор и глоба до 10 000 лв. Според министърd на туризма Николина Ангелкова отговорност има и концесионерът. “Една част от дюната е в плажа и съгласно договора, който имаме с концесионера, за да бъдем максимално сигурни, че ще се опазват всички природни богатства, ние сме сключили една разпоредба, която задължава концесионера да опазва дюните, независимо от действията на него или трети лица”, каза министър Ангелкова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.14", "title": " Двама обвинени за разорани дюни (обзор)\t\t\t"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%ba%d1%80%d0%b0%d1%81%d0%b8%d0%bc%d0%b8%d1%80-%d0%b2%d1%8a%d0%bb%d1%87%d0%b5%d0%b2-%d0%b2-%d1%81%d1%80%d0%b5%d0%b4%d0%b5%d1%86-25-%d0%bc%d0%bb/", "text": "25 милиона лева са предвидени за настоящата година за дейности по интереси в училищата в цялата страна. 10 на сто от тези средства ще остават в общините, които координират проекти към Центровете за междуличностно развитие. Идеята е клубовете там да бъдат разширени и такива да има и в училищата. Община Средец е прпимер как развива такива дейности в Центъра за междуличностно развитие и за това как се работи с представители от разлилични етноси, коментира образователният министър Красимир Вълчев. В Средец той посети Общинския детски комплекс и се срещна с местни учители и директори на детски градини.  Министерството ще продължи да инвестира в образователни медиатори, каза още Красимир Вълчев. Това са медиатори, които работят и с децата, и с родителите от малцинствените групи. В учебните заведения в големите градове ще се премине в едносменен режим на учене през следващите 9- 10 години, заяви министърът. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.14", "title": " Министър Красимир Вълчев в Средец: 25 млн. лв. са предвидени за дейности по интереси"}
{"url": "https://trud.bg/%d0%bc%d0%b0%d0%ba%d1%80%d0%be%d0%bd-%d0%b4%d0%b0%d0%b4%d0%b5-%d1%81%d1%82%d0%b0%d1%80%d1%82-%d0%bd%d0%b0-%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%b5%d0%bd-%d0%b4%d0%b5%d0%b1%d0%b0%d1%82/", "text": "Събира идеи по ключови теми като данъците, публичните разходи, екологията Президентът на Франция Еманюел Макрон даде старт на тримесечен национален дебат по ключови теми, който цели и да потуши кризата, разпалена от протестите през последните два месеца на “жълтите жилетки”, предаде Ройтерс. Началото на дебата бе дадено с писмо на Макрон, състоящо се от 2330 думи, публикувано във френски медии. “За мен няма забранени теми. Няма да можем да постигнем съгласие по всички проблеми, което е нормално за демокрацията. Но поне ще покажем, че сме хора, които не се страхуват от разговор, размяна на мнения, дебат”, пише президентът. Същевременно той посочва, че ще остане верен на позициите от предизборната си кампания и намеква, че няма да оттегли някои от извършените пробизнес реформи, като отмяната на данък богатство, заради които получи прозвището “президент на богатите”. Данъците са една от основните теми, по които Макрон иска да чуе сънародниците си. И ги пита които налози смятат, че могат да бъдат намалени, като подчертава, че високите данъци от една страна лишават икономиката от ресурси, които биха могли да бъдат инвестирани, а от друга лишава работещите от заплащането на труда им. Друга тема, която задава президентът, са публичните разходи и как те да бъдат оптимизирани. Пита ги и за екология и за предложения за реформи с цел опазване на околната среда. Макрон повдига и темата за евентуални промени в изборното законодателство, например дали гласуването да бъде задължително, както и дали да се организират повече референдуми.", "date": "2019.01.14", "title": " Макрон даде старт на национален дебат\t\t\t"}
{"url": "https://trud.bg/%d1%80%d0%be%d1%81%d0%b5%d0%bd-%d0%b6%d0%b5%d0%bb%d1%8f%d0%b7%d0%ba%d0%be%d0%b2-%d0%bf%d0%b0%d0%ba%d0%b5%d1%82-%d0%bc%d0%be%d0%b1%d0%b8%d0%bb%d0%bd%d0%be%d1%81%d1%82-%d1%82%d1%80/", "text": "Пакет „Мобилност“ трябва да бъде оставен за нови обсъждания и приемане от следващия Европейски парламент. Само така могат да бъдат защитени интересите на превозвачите от периферните страни на Евросъюза. Това обяви транспортният министър Росен Желязков пред шефа на Европарламента Антонио Таяни на среща в Страсбург. Подобна позицията изрази пръв българският премиер Бойко Борисов веднага след българския протест в Брюксел. Срещата днес между Желязков и Таяни е част от дипломатическите ни ходове в защита на родните превозвачи. Приемането на пакета на този етап може само да увеличи евроскептицизма в Съюза и усещането за две скорости сред членките, повтори българският транспортен министър. „Ние в никакъв случай не казваме, че Европа няма нужда от общо законодателство по темата. Ние казваме, че това, която е предложено още 2017 г., не е пропорционално и е дискриминативно”, коментира Желязков. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.14", "title": " Росен Желязков: Пакет „Мобилност” трябва да остане за следващия ЕП"}
{"url": "https://trud.bg/%d1%81%d0%b8%d0%bc%d0%b2%d0%be%d0%bb%d0%b8%d1%87%d0%bd%d0%b8-%d0%b3%d0%bb%d0%be%d0%b1%d0%b8-%d0%b7%d0%b0-%d1%80%d0%b8%d1%81%d0%ba%d0%be%d0%b2%d0%b8-%d1%81%d0%ba%d0%b8%d0%be%d1%80%d0%b8/", "text": "Често намерените сноубордисти нямат застраховки Няма как да бъдат санкционирани скиорите или сноубордистите, които карат извън очертанията на зоните, въпреки предупрежденията от лавинна опасност. Според правилата ако се докаже, че тъй наречените фрирайдъри съзнателно предизвикват лавини, те може да бъдат единствено глобени по 50 лева от дирекцията на НП „Пирин“, например. Но всички скиори прибягват до тарикатски номера и винаги казват, че са се загубили или заблудили и затова са излезли извън очертанията. Това разказаха пред „Труд“ спасители, които често рискуват живота си, за да вадят закъсали адреналинови скиори от опасни места в Пирин планина. Когато акцията приключи, редовно се оказва, че спасените нямат застраховки, а именно от тях се покриват разходите на спасителите. В това отношение в курорта Банско най-нередовни със застраховките са туристите от Македония и Гърция. Тогава разходите си остават за сметка на бюджета на спасителните служби. Това коментираха спасители по повод провелите се няколко акции в Пирин планина за спасяването на скиори, които въпреки сериозните предупреждения, че е опасно, навлизат в опасните Демянишки улеи. Мечтата на фрирайдърите била да отцепят лавина и да я яхнат. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.14", "title": " Символични глоби за рискови скиори\t\t\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-320/", "text": "Край на куриозите при изборите за Европарламент ГЕРБ с дебат и решение по проблема с феномена 15/15.           От 30 хил. до 165 хил. евро за къща или парцел до София Извън столицата се изнасят семейства, бъдещи пенсионери и хора със свободни професии. Има интерес към терени до 50 км от града. Търсят до 1,5 декара с равен двор.           Работодателите трябва да се съобразяват с ниските температури при работа Трудово-правна консултация на „Труд“.             Тероризмът атакува чрез международни клетки Трябва да бъде създаден списък на радикалните проповедници в ЕС – анализ на евродепутата Емил Радев.         От БСП рано или късно ще разберат, че диалог с ГЕРБ е необходим Президентът постави темата за самолетите, все едно говорим за кренвирши, казва Емил Христов, зам-председател на 44-ото НС, в интервю за „Труд“.       Европа не е братство на влюбени нации Пакетът „Макрон“, атаката срещу ТЕЦ-овете, зеленият блицкриг срещу ските в Северозапада и рудодобива доказаха това – коментар на „Труд“.           Фифти – фифти секс Силует на Дженифър Анистън. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.14", "title": " Вижте акцентите в броя на вестник „Труд“ във вторник, 15 януари 2018"}
{"url": "https://trud.bg/%d0%b1%d0%b0%d0%b1%d1%85-10-528-%d1%81%d0%b0-%d0%b8%d0%b7%d0%b2%d1%8a%d1%80%d1%88%d0%b5%d0%bd%d0%b8%d1%82%d0%b5-%d0%bf%d1%80%d0%be%d0%b2%d0%b5%d1%80%d0%ba%d0%b8-%d0%bf%d1%80%d0%b5%d0%b7-%d0%b4%d0%b5/", "text": "През декември 2018 г. инспекторите на дирекция „Контрол на храните” към Българската агенция по безопасност на храните са извършили общо 10 528 бр. проверки в цялата страна. Това съобщиха от пресслужбата на БАБХ. 2 836 кг храни от животински и неживотински произход и 45 600 яйца са изтеглени и насочени за унищожаване. Количеството е конфискувано от производствени обекти, складове и магазини за търговия на едро и дребно, и заведения за обществено хранене. Част от иззетите храни са били неправилно съхранявани, некоректно етикетирани и с изтекъл срок на годност, а други – без документи за произход и без здравна и идентификационна маркировка. За установени нарушения са издадени 376 предписания и са съставени 86 акта. Затворените обекти в страната с временно преустановена дейност са два.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.14", "title": " БАБХ: 10 528 са извършените проверки през декември, иззети са 2 836 кг храни"}
{"url": "https://trud.bg/%d0%bf%d1%80%d0%b5%d0%b4%d0%b2%d0%b8%d0%b4%d0%b5%d0%bd-%d0%bf%d0%be%d0%bb%d0%b8%d1%82%d0%b8%d1%87%d0%b5%d1%81%d0%ba%d0%b8-%d1%82%d1%80%d1%83%d1%81-%d0%b2-%d0%b0%d1%82%d0%b8%d0%bd%d0%b0/", "text": "Хаос в парламентарната група на Каменос, върху която той няма контрол Ситуацията е притеснителна не само за Гърция, а и за Македония Гръцкото правителството навлезе в „огнено опасна зона”, поради предстоящото гласуване на Преспанското споразумение от Парламента и очакваното напускане на гръцкият министър на отбраната и лидер на партията „Независими гърци“, Панос Каменос, която партия е коалиционен партньор в кабинета на Алексис Ципрас. Премиерът прие оставката на Каменос и на негово място застана началникът на генералния щаб адмирал Евангелос Апостолакис. След отпътуването на германския канцлер Ангела Меркел от Атина, Алексис Ципрас и Панос Каменос се срещнаха в „тежка” атмосфера и обявиха политическия развод на гръцката коалиция. Очакван ход, тъй като премиерът след посланията, които изпрати относно вота на доверие (в случай, че лидерът на АНЕЛ, оттегли подкрепата си към правителството) показа, че няма да промени ориентацията си относно споразумението от Преспа и то ще бъде внесено в парламента. Независимо, че коалиционният партньор Каменос ден по-рано обяви, че „аз няма да сваля това правителство и ако възникне въпрос за вот на доверие ще го подкрепя и няма да предизвикам правителствена криза, но ще гласувам против Преспанското споразумение“, смени позиция и предизвика очакван политически трус вследствие на което премиера Ципрас поиска „вот на доверие” от депутатите. На пръв поглед ситуацията изглежда притеснителна, не само за гръцкото политическо бъдеще, но и за съседите от Северна Македония. Времето за влизането на Скопие в НАТО тече бързо, а Гърция трябва да оттегли наложеното вето. След фиаското, което направи бившия вече военен министър Каменос с напускане на кабинета очакванията са, че настъпва правителствена криза, договора от Преспа ще забуксува и поискаия вече „вот на доверие” от премиера Ципрас няма да получи необходимото мнозинство от 151 гласа и така правителството ще се разпадне. Коалиционното съотношение е 145 депутата /Сириза/ и 7 депутати /АНЕЛ/. На втори поглед ситуацията изглежда спокойна и всеки ход на лидера на АНЕЛ Панос Каменос е предвиден и овладян още преди да оттегли правителствената си подкрепа. Докато бившият военен министър и коалиционен партньор размахваше пръст и се заканваше, че ще срине правителството, управляващите се погрижиха да си подсигурят необходимите им допълнителни депутатски вота, в случай на политически трус като този. Прогнозите са, че премиерът Ципрас с лекота ще получи вота на доверие, тъй като всички министри от коалиционната АНЕЛ се оттеглиха и преминаха негласно в лагера на СИРИЗА. И така в този момент Ципрас вече разполага с мнозинство, което ще гласува и „вота на доверие”, и Преспанското споразумение. В същото време ръка на правителството ще подаде и един депутат от партия Потами. И така вотът на доверие, предвиден за внасяне във вторник, ще се гласува най-вероятно в четвъртък, тъй като са необходими 48-часа от момента на внасяне. Ще бъде ЗА правителството на Ципрас, а след този вот ще бъде внесено и Преспанското споразумение, което ще се гласува в следващите 10 дни от същото мнозинство. И така всеки ход на избухналата „политическа криза“ на практика е предвиден и овладян. Друг специфичен момент е, че чл. 84 от Конституцията и по-подробно член 142 от Правилника за дейността на Парламента позволява на премиера да управлява дори и при липса на мнозинство или може да остане Премиер в случая и без 151 гласа, при положение, че няма да бъде внесен срещу него „вот на недоверие” от опозицията. В парламентарната група на АНЕЛ цари пълен хаос и Каменос няма контрол върху нея. Двама от министрите на Каменос заминаха за чужбина и няма яснота какво ще правят. Трети декларира, че независимо от създалата се ситуация ще гласува ЗА Ципрас. Политическият рейтинг на Каменос се срина под 1% и твърде вероятно е партията му да се разпадне ако не привлече и обедини противници на Преспанското споразумение около АНЕЛ. „Заклещен” Панос Каменос, търси точки на равновесие, за да се спаси политически, след като остана без подкрепа на всички свои депутати, които не са съгласни с неговите алтернативи. Това е и вероятната причина да се оттегли от коалицията и да се подготви за предстоящите през месец октомври избори. Той ще се възползва да яхне и вълната на протестите срещу Преспанското споразумение, обявени за 20 януари като по този начин ще се опита да се върне като победител на бял кон в гръцкото политическо пространство като поиска всенароден референдум за споразумението със Скопие. Лидерът на „Независими гърци“ е категорично против използването на думата „Македония“ в наименованието на съседната страна. Той се позовава на социологически проучвания, според които 55-80 процента от гърците не подкрепят споразумението между Атина и Скопие за промяната на името на бившата югославска република в Северна Македония. Панос Каменос е скандален гръцки политик с 25 години стаж като депутат. Представител на Нова Демокрация, през 2012 година се отцепва и създава партията „Независими гърци”. Партията първоначално печели над 10 % от гласовете, но постепенно губи гласоподаватели. След изборите през януари 2015 г. „Независими гърци“ влиза в съюз със СИРИЗА и става част от управляващата коалиция. На изборите през септември 2015 година получава 3,7% от гласовете и 10 места в парламента. Какво ще се случи на „следващия ден”? • В случай, че Ципрас си осигури 151 гласа, ще направи правителствен лифтинг, който вече започна и ще остане начело на Държавата до редовните избори през м. октомври 2019 г. • В случай, че Ципрас не си осигури 151 гласа ще отведе страната – както самият той каза – организирано и в рамките на определен срок от време към предсрочни избори.  ", "date": "2019.01.14", "title": " Предвиден политически трус в Атина\t\t\t"}
{"url": "https://trud.bg/%d0%b5%d0%ba%d1%81%d0%bf%d0%b5%d1%80%d1%82%d1%8a%d1%82-%d0%bf%d0%be-%d0%b0%d0%bd%d1%82%d0%b8%d1%82%d0%b5%d1%80%d0%be%d1%80-%d1%85%d1%80%d0%b8%d1%81%d1%82%d0%be-%d1%81%d0%bc%d0%be%d0%bb%d0%b5%d0%bd-4/", "text": "Обществото настръхна след поредната атака срещу нищо неподозиращ български военнослужещ от група цигани в пловдивското село Войводиново. Защо се отприщи през последните години подобна агресия. И кой стои зад нея? Не само у нас, но и в „Просветена Европа“? За всичко това разговаряме с известния експерт по антитероризъм Христо Смоленов.  Той дава свои варианти за справяне с положението, но и посочва поименно „силите на мрака“, както и техните вдъхновители и организатори. – Г-н Смоленов, многократно сте предупреждавали, че циганското насилие, ако му позволяваме да се развихря, излиза извън контрол. Ето, стигна се и до побоя във Войводиново срещу военнослужещ… – Преди две години български разузнавателни служби публикуваха в годишния си доклад ясно предупреждение. Според тях радикализацията в ромските гета е заплаха за националната сигурност. Някои по-свободомислещи медии направиха коментари и тревожни изводи. Но като цяло предупреждението потъна в мътните води на политическата коректност. Престъпленията продължиха да се трупат – след убийството в Катуница последва Асеновград (там детският отбор по гребане беше нападнат с хладно оръжие от тълпа дангалаци, водени от подсъдим по делото в Пазарджик за проповядване на радикален ислям). След убийството в Смолян дойде случаят в Бяла, а по-късно и зверското убийство на журналистка от Русе. Но въпреки гнева на хората и доказаната вина, извергът извършил убийството беше изведен извън полезрението на обществеността, сякаш, за да измислят как да се облекчи присъдата му. Дали няма да го изкарат невменяем? На какво се дължи странната мекушавост на институциите, когато трябва да се накаже толкова чудовищно престъпление? Дали някой отвън не размахва пръст пред тукашни кариерно зависими фактори – да не си въобразяват, че са поставени на високи постове, за да защитават собствения си народ? Нищо подобно – издигат ги да обслужват либерално-фундаменталисткия световен ред, в който националните държави са ерозирани от ГМО-елит и електорален башибозук. – На какво се дължи дефицитът на справедливост в многобройните случаи на посегателство върху живота на българите? – Древна самурайска мъдрост гласи, че ако едно престъпление не бъде справедливо наказано, това руши равновесието на целия свят. Да не говорим за равновесието на прекрасния малък свят, който от 1400 години се нарича България. Явно сили с чудовищно много пари и перверзни планове за бъдещето на Европа са инвестирали в обезбългаряването на тази благодатна земя. Преди 50 години един прехвален гео-политик (който по-късно се оказа духовен баща на глобалния тероризъм) се заканваше да натика българите в региона от Ловеч до Лом. Но, слава Богу и напук врагу, оцеляхме и надживяхме тези кроежи. В такива случаи споменавам, че Господ е българин под прикритие… (и то не е само фигуративно казано). – Кой е заинтересован от всичко това? – Срещу народа ни се води психологическа война. Тя цели да го демотивира, да му внушава комплекси за несъществуващи прегрешения, да прогони младите извън границите на страната и да остави старите не просто „на доизживяване“, а на произвола на новия башибозук. Липсата на възмездие създава усещане за безнаказаност у престъпниците. Да се поддържа такова усещане значи да се насъскват в сегашно и бъдеще време кандидат-убийци. Като че ли им е гарантирана протекция от страна на заинтересовани среди: НПО, политически лобита и финансисти, позиращи като икони на неолиберализма. Но защо такива лъскави фактори биха се интересували от процеси в някакво далечно гето, където брадати проповедници подбуждат местни младежи към насилие? „Пак ли теории на конспирацията?“ – ще попита някой със самочувствието на разбирач. И ще има известно основание: в случая не става дума за конспиративно движение отдолу нагоре, а за нещо напълно противоположно и от политическа, и от кибернетична гледна точка. Иде реч за властови и финансов заговор (отгоре надолу!) в рамките на модел за дестабилизация на национални държави и народностни общности, които досега са давали облика на Европейската цивилизация. Интересно с какво ли се готвят да ги заместят? – И какви са икономическите мотиви за тази подмяна? – Ще продължа и аз с още въпроси. Има ли връзка между въпросната подмяна и миграционното цунами, което се стовари върху Европейския континент? И с какво да се обясни безогледното упорство, с което Макрон и Меркел натрапват на страните от Централна и Източна Европа стотици хиляди мигранти. Не само да ги приемат и заселят на своя територия, а и да продължават да правят това година след година. Защото глобалният спекулант Джордж Сорос препоръчва на Европа да приема по четвърт милион мигранти годишно. И то след като два милиона вече пристигнаха в Западна Европа, за да се влеят в гета като брюкселския Мьоленбек. Радикализация в тези гета тече отдавна и без подкрепленията, които се стичат след Арабската пролет от Близкия изток и Северна Африка. Тя е хранителна среда за екстремизъм, който вече надхвърля обичайните „мулти-култи“ противоречия. – Каква е връзката между радикализацията в гетата и тероризма? – Радикализирането на гетата неминуемо води до тероризъм. Това ли искаме да се случва и в страните от Централна и Източна Европа?! Допреди три десетилетия те се бореха за национален суверенитет, а сега трябва да се отказват от него в името на „мулти-култи“ експерименти с неясни цели и съмнителни резултати… Сега заплашват тези страни със санкции заради нежеланието им да участват в етно-авантюри. Унгария и Полша вече са на прицела на такъв бюрократичен и финансов шантаж. Какво, по дяволите, се случва в Европа? В какво се превръща Европейският съюз и защо неговата бюрокрация постепенно заприличва на съветската бюрокрация? И защо неолибералната агресия срещу националните държави толкова много прилича на троцкисткия хъс да ги претопят в казана на перманентната революция (сега заменена с тотална пазарна дерегулация)? – Но нали все пак живеем и работим в условията на демокрация и на пазарна икономика? – В условията на царящ пазарен тоталитаризъм настъпват гротескни промени в характера на обществата, които претендират да са демократични. Механичното разпростиране на процедури, напомнящи за демократични практики, съвсем не значи реално демократизиране на обществата. Ако в тях липсват икономически предпоставки и цивилизационни устои за просветена демокрация, се получава либерално-фундаменталистки флирт с масовото невежество. То е удобно за далавери и за глобално пране на пари от трафик на наркотици, а сега вече и от междуконтинентален трафик на хора. Обаче това няма нищо общо с класическия капитализъм, който се основава на правото на народите да произвеждат. Днес това право се нарушава дори на нивото на национални държави, чийто бизнес е плячкосан от международни спекуланти. Ограбването на нациите продължава под флага на криворазбраната глобализация. Един характерен пример в последно време е свързан с т.нар. пакет за мобилност, предложен от Макрон. Не случайно транспортният бранш в България, Румъния и Полша въстана срещу облечената в евро-лицемерие несправедливост! – Обичате да давате примери с т. нар. Стокхолмски синдром. Къде е тук връзката с него? – Лицемерно е отношението на бившите колониални метрополии към миграционните процеси. Ясно е, че те носят отговорност за социално-икономическите диспропорции, които са резултат на колониални практики столетия наред. Затова е разбираемо общественото мнение в бившите империи, което проявява загриженост за съдбите на милионите мигранти. Но е съвсем неприемливо желанието на пост-колониалните върхушки в тези центрове на благоденствието да прехвърлят „горещия картоф“ на своите отговорности към страните от европейската периферия, както посланици си позволяват да наричат Централна и Източна Европа. Ние не сме използвали колониални ресурси и робски труд за натрупване на национално богатство. Не сме създатели, нито бенефициенти на систематаq създала огромното неравенство, което днес кара милиони бедни хора да напускат родните си места в търсене на препитание. Ние всъщност сме жертви на същата гнила система, която днес ни се презентира като либерална грижа за абстрактния човек. Този типаж е средоточие на неолибералния Франкенщайнов експеримент, който цели да създаде безроден, безполов, безалтернативен субект на пазарна екзалтация който да няма друг бог освен парите! И като заложник на същия този паричен комплекс, да развие така наречения Стокхолмски синдром. Да се влюбва с перверзна отдаденост в своя пазарен похитител, да се включва тялом и духов в ежедневния ритуал на покупко-продажбите и да мрази всички, които се опитват да го освободят от заложничеството. –  Доказано е, че пазарите функционират най-добре при минимална интелигентност на пазарните участници. Как си го обяснявате? – Обяснението е, че стратезите на неолиберализма се стремят да минимизират интелигентността на човешкия фактор в обществата, които те са взели на прицел? А където интегралният интелект на нацията е исторически утвърден и закален, там бива задействана друга провокация. Към гетата от по-слабо образовани и етнически обособени лица се изпращат сигнали, които предизвикат или усилват процесите на радикализация. Малцинствата там се превръщат в заложници на агресивни послания, които им се доставят отвън чрез проповедници на насилие. Между другото, грешка е да се търсят писмени потвърждения за агресивна агитация. Тези, за които тя е предназначена, едва ли изобщо могат да четат. Затова отровата на религиозно или етническо противопоставяне им се доставя вербално от обучени и финансирани за целта хора. Те проникват в гетата заедно с дрогата, която е едно от обясненията за наглото самочувствие на „удостоените“ с такъв бизнес главатари. Парадоксът е, че в безпринципния флирт с лидерите на електоралния башибозук, някои политически сили контактуват точно с такива главатари! А щом стане дума за законодателен отпор срещу радикализацията, съответните политици се потапят в логореята на фалшивия либерализъм. Явно освен срещу фалшивите новини, ни предстои да се борим и срещу фалшивите политически лозунги на един уродлив „нов световен ред“. Системата, която го въплъщава от три десетилетия вече агонизира! – Няма ли все пак нормални, мислещи хора? – Знаем, че настъпаната змия хапе най-опасно. Агонията на либерал-фундаментализма е не повод за еуфория, а причина за гражданска мобилизация. Нормално мислещите хора са повече от заблудените, сред които също има надежда за отрезвяване. Само че инерцията на заблудите не е от вчера – тя има своята дълга предистория, свои лобисти и чудовищно богати финансисти. Беше част от глобализаторския проект, започнал още преди Първата световна война и продължил чрез кървавите събития след октомври 1917 г. в Русия. Не случайно световният гуру на неолиберализма прилича на Троцки и финансира глобалното обезсилване на националните държави. Европейският съюз в неговият брюкселско-бюрократски вариант заприличва все повече на Съветския съюз. Има един начин да си върнем Европа – такава, каквато си я представяше генерал Де Гол. Европа, за която работеше и Еркхарт – създателят на християнската социална доктрина за социално-пазарно стопанство. Нео-либерализмът ни отдалечи фатално от тези ценности – време е да се върнем към тях, за да запазим европейската цивилизация. Да запазим и собствените си държави като субекти на истинска просветена демокрация, в която мислещите грамотни хора няма да са заложници на политически флиртове с неграмотното озлобление. Просветена демокрация, която ще предпазва и хората в гетата от провокатори и подстрекатели към етническо насилие. И която постепенно ще ги избави от ограничеността на гетото – и от манталитета на гетото като антипод на държавата! – Това е наистина голяма цел. Но как да бъде постигната според вас? – Необходима голяма изборна победа. Победа над онези, които прилагат тактиката на електоралния башибозук. Над онези, които се водят от анти-българизма; които служат на чужди интереси заради трохи от трапезата на международните далавераджии. В изборите за европейски парламент някои от тези сили ще прибегнат до мимикрия. Защото вече не е изгодно да се асоциират с досегашния либерал-фундаменталистки разврат. Не е престижно да декларират вярност към компрометирания модел, който се руши пред очите ни. Затова старата песен ще я мрънкат на нов глас. И всячески ще се мъчат да клеветят здравите народни сили, които досега са поддържали патриотични позиции, като ВМРО например, „напук врагу и на ползу роду болгарскому!“ Това е политическият пейзаж преди битката за нова Европа на предстоящите избори за европейски парламент. А каква ще е панорамата след тези избори – това зависи от всички нас. Нека изгоним изборните търгаши от храма на просветената демокрация! Да не допускаме главатари на електорален башибозук да държат за заложници както българите, така и ромите в предстоящите избори. Да спрем позорната практика електоралният башибозук да решава изхода от демократични избори, на които една или друга партия може да си напазарува гласовете на бедни неграмотни хора. Просветена демокрация не се прави от фалшиви ценности, нито с изборни фалшификации! Да си припомним, че още от времето на Великата френска революция, патриотизмът и демокрацията са близнаци! Нашият гост  Христо Смоленов е експерт по антитероризъм. Инициатор е за създаването на „Екогласност” и на Русенския комитет през 1988 година. Бил е парламентарен секретар на Министерството на отбраната през 1995-1997 г. и народен представител в 38-ото Народно събрание. Специалист е по логика и евристика. Доцент, доктор в Института по металознание, съоръжения и технологии към БАН. Завършил е Московски държавен университет „Ломоносов”. През 1991 г. е стипендиант на фондация „Александър фон Хумболт” в Германия, а преди това гост-професор в Университета на Монреал (Канада).                        ", "date": "2019.01.14", "title": " Експертът по антитерор Христо Смоленов пред „Труд“: Радикализирането на циганските гета се подклажда отвън\t\t\t"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bf%d0%b5%d1%82%d0%ba%d0%be%d0%b2%d0%b0-%d0%b4%d1%8a%d1%80%d0%b6%d0%b0%d0%b2%d0%b0%d1%82%d0%b0-%d1%89%d0%b5-%d0%be%d1%81%d0%b8%d0%b3%d1%83/", "text": "Държавата поема ангажимента да осигури допълнителни количества ток на енергийната борса в сегмента „Ден напред“. Това заяви на пресконференция енергийният министър Теменужка Петкова след проведена среща в КЕВР с ръководителите на трите държавни компании НЕК, АЕЦ „Козлодуй“, ТЕЦ „Марица Изток 2“, енергийната борса, ЕСО, трите ЕРП-та. Това е една от спешните мерки, които се очаква да стабилизира борсата, за да не се стига до драстични скокове в цените на индустриалния ток, който бизнесът купува в сегмента „Ден напред“. В момента по закон трите държавни компании НЕК, АЕЦ „Козлодуй“, ТЕЦ „Марица Изток 2“ осигуряват по 690 мегавата на час. След 19 януари количеството енергия ще бъде увеличено с над 700 мегавата. В момента се прави анализ коя от компаниите ще осигурява допълнителните количества ток, поясни министърът. Председателят на КЕВР Иван Иванов допълни, че като друга мярка се работи и за пазарно обединение с борси от региона, които допълнително ще стабилизират сектора и по този начин ще отговорим на изискване на ЕК за единен пазар в региона. За да се реализира тази мярка ще са необходими поредните промени в Закона за енергетиката. В най-напреднала фаза са преговорите с борсата от Република Северна Македония. По обсъдените теми днес в КЕВР трите ЕРП-та ЧЕЗ, ЕВН и Енерго про ще имат една седмица срок да излязат със становище и да предложат нови продукти, с които да се неутрализира недостигът на ток за бизнеса. След това ще има нова среща по мерките в енергетиката. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.14", "title": " Министър Петкова: Държавата ще осигурява допълнително ток на борсата"}
{"url": "https://trud.bg/%d1%85%d0%b0%d0%b4%d0%b6%d0%b8-%d1%81%d0%bf%d0%b0%d1%81%d0%b8-%d0%bb%d0%b5%d0%b2%d1%81%d0%ba%d0%b8-%d0%be%d1%82-%d1%80%d0%b8%d0%b2%d0%b0%d0%bb%d0%b4%d0%b8%d0%bd%d1%8c%d0%be/", "text": "Румънската легенда Джика Хаджи спаси „Левски“ от Ривалдиньо. Нападателят преминава във „Виторул“. Преди дни той остана в София, след като от треньорското ръководство на „сините“ заявиха, че няма да разчитат на него за в бъдеще. Синът на Ривалдо тотално разочарова на „Герена“, след като вкара едва един гол от дузпа, а и постоянно бе преследван от контузии. Преди да дойде в „Левски“, нападателят игра за друг румънски тим – „Динамо“ (Букурещ). „Взех Ривалдиньо – похвали се Хаджи, треньор на „Виторул“. – Дано ни помогне. Идва под наем с опция за закупуване. Още днес ще е при нас“. „Виторул“ е основан през 2009 г. по инициатива на Георге Хаджи, който е собственик и старши-треньор на отбора. Клубът е известен с детско-юношеската си школа, от която тръгват много таланти на румънския футбол. В момента тимът е пети в първенството, на 13 точки зад лидера „Клуж“.", "date": "2019.01.14", "title": " Хаджи спаси „Левски“ от Ривалдиньо"}
{"url": "https://trud.bg/%d0%ba%d0%be%d0%bc%d0%b0%d0%bd%d0%b4%d0%b8%d1%80%d1%8a%d1%82-%d0%bd%d0%b0-%d0%bf%d0%be%d1%81%d0%bb%d0%b5%d0%b4%d0%bd%d0%b0%d1%82%d0%b0-%d0%bf%d0%be%d0%b4%d0%b2%d0%be%d0%b4%d0%bd%d0%b8%d1%86%d0%b0/", "text": "Със заповед на военния министър Красимир Каракачанов последният и най-дългогодишен командир на последната българска подводница „Слава“ капитан I ранг Камен Кукуров беше назначен за началник на щаба на ВМС. Издигането му в длъжност стана на официалната церемония в чест на 120-годишнината от създаването на щаба на ВМС, а заповедта на министъра му връчи командирът на бойния ни флот контраадмирал Митко Петев. В далечната 1899 г. е създаден щабът на ВМС като управление на ръководството на бойните сили по море. Вече 120 години в него се коват бъднините на бойния ни флот, каза в приветственото си слово контраадмирал Митко Петев. Той посочи, че хората в щаба не са отделени от войската, а всички са минали през командирски мостици, а и при постоянната ротация са се връщали обратно на тях като командири на дивизиони, за да приложат в реални условия теоретичните си концепции. 30 военнослужащи и цивилни, включително и музиканти под пагон от Представителния духов оркестър на ВМС бяха повишени в звание или длъжност, а част от тях наградени със сувенирен нож и книги. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.14", "title": " Командирът на последната подводница „Слава“ оглави щаба на ВМС"}
{"url": "https://trud.bg/%d0%b7%d0%bd%d0%b0%d0%bc%d0%b5%d0%bd%d0%b8%d1%82%d0%be%d1%81%d1%82%d0%b8%d1%82%d0%b5-%d1%81%d0%b5-%d0%bf%d1%80%d0%b0%d0%b2%d1%8f%d1%82-%d0%bd%d0%b0-%d0%be%d1%81%d1%82%d1%80%d0%be%d1%83%d0%bc%d0%bd/", "text": "Знаменитостите логично желаят да блеснат с оригинални изрази и действия. Има актьори, които са популярни като най-големите майтапчии и наистина се смеем от сърце на хрумките им. Тъй като чувството за хумор е благодат, която не е дадена всекиму, то когато го нямаш, по-добре да си мълчиш и да не подхвърляш неуместни и оскърбителни шеги. Този мъдър съвет обаче не е следван от множество звезди, чиито напъни за остроумие често са неразбрани, водят до сълзи и скандали, а авторите им заслужават приза „От глупав – по-глупав”. Джордж Клуни и картината Един от най-известните майтапи на всепризнатия холивудски шегаджия е, когато убедил дългогодишния си приятел – актьора Ричард Кайнд, че е започнал да рисува. Купил няколко творби на неизвестни художници, показал му бездарните платна и ги представил за свои, хвалейки се, че сериозно се занимава с изкуство. На 40-ия си рожден ден Ричард получил за подарък от Клуни ужасно уродлива картина и горкичкият, бил принуден да я окачи на стената – нали е дело на най-добрия му приятел! В продължение на години хората, които му идвали на гости, знаели, че „шедьовърът” е боклук, но възклицавали: „Каква прекрасна картина!”. Накрая сам Ричард повярвал, че творбата е красива, докато Клуни не разказал историята в The Tonight Show, като го предупредил да гледа шоуто. Последвало възклицанието: „Как ненавиждам тази картина!” Гениалният трик на Даниел Радклиф  Логично е негодуванието от папараците, когато те дебнат на всяка крачка. Екранният Хари Потър измислил чудесен начин да се освободи от натрапниците и едновременно с това да се смее от сърце. Актьорът навличал едни и същи дрешки в продължение на пет месеца. Следващата година направил същото и постигнал огромен успех – папараците престанали да го преследват. През 2007 г. той разкрива секрета си пред Джей Лено, като разказва, че носел едни и същи шапка и закопчано яке, като сменял тениските под него. По този начин снимките, правени в продължение на месеци, изглеждали, че са от един и същи ден. Радклиф доволно се подсмихва: „Няма нищо по-хубаво от това да видиш разочарованието на папараците!” Бруталният нарцис Джъстин Бийбър Пълните стадиони, успешните дискове и тълпите от фенове превърнаха Джъстин в меко казано високомерен човек. Той неведнъж се е изказвал колко са малки и незначителни другите в сравнение с него. Хвали се как дълго време не отговаря на многобройните писма и когато някой сподели, че вече се предава, най-накрая му изпраща отговор: „Никога не се предавай”. И тази фраза, видите ли, буквално променяла живота на хората! Друг път певецът публикува в туитър случаен набор от цифри, без една, като обявява, че това е телефонният му номер – един вид, който допълни комбинацията, ще си бъбри с него. Феновете започват да звънят по всички възможни варианти и един от тях се оказва реален – на американска възрастна двойка. Само за ден бедните хорица имат хиляди обаждания! Най-накрая търпението им се изчерпва, подават иск срещу певеца и получават немалка компенсация. Особено брутална е шегата с Тейлър Суифт. Той я кани да работят над съвместна песен и когато певицата идва в дома му, й предлага да пускат фойерверки. Когато Тейлър изпраща към морето своята ракета, една яхта, на която знае от Бийбър, че има сватба, пламва. Девойката изпада в шок, че е навредила на хората, и на сконфузения Джъстин се налага да обяснява за нелепата си шега. Саша Коен събаря количката на 87-годишна  Който е гледал „Борат” или „Бруно”, знае, че актьорът е готов на всичко, за да разсмее или скандализира хората със странните си шеги. Никой обаче не е предполагал докъде ще стигне на наградите Brit Awards 2013, когато му връчват наградата „Чаплин” – реплика на емблематичния бастун на легендарния комик. Той трябва да я получи от 87-годишна актриса в инвалидна количка, участвала във филми с Чарли Чаплин. Получавайки приза, Коен започва да пародира походката на великия актьор, но се подхлъзва и бута количката. Пред очите на шокираните зрители възрастната жена полетява с пълна скорост от сцената, а в залата настава голяма бъркотия. Коен пък се втурва да прави изкуствено дишане на старицата. Оказва се, че нищо й няма и всичко е било шега, но не всички я приемат за особено сполучлива. Марая Кери завижда на гладуващите деца През целия си живот певицата се бори с пълнотата си, но е надарена с ангелски глас, който й е донесъл живот в многомилионен рай. Желанието й да е слаба като манекенка обаче ражда нейно свръхцинично изказване, което предизвиква буря в целия свят и страстите след него дълго не утихват. В интервю Марая заявява прочувствено, че когато гледа бедните и гладуващи деца по телевизията, не може да не се разплаче. Да, би искала и тя да е толкова слаба, но без всичките тези мухи и смърт, и прочие. Дали се е пошегувала, или е била сериозна, не е известно. Остава само да й съчувстваме, че не е мършава беднячка от Третия свят. Кейти Пери се сравнява с Ане Франк Тя е земна и обичана от публиката, но дори харесвани певици като нея могат така да шокират с изказване, че половин свят да се опълчи срещу тях. Веднъж Кейти прави опит да разкаже колко специални са за нея всичките й песни и това би било чудесно, ако не беше заявила: „Имам чувството, че моите песни са личен и съкровен дневник. Но сега моята Ане Франк е отворена за целия свят”. Напомняме, че еврейското момиче Ане Франк е написало своя дневник в концлагер и е най-яркият и трагичен пример за жертва на нацизма, преминала през всички ужаси на войната. Да се сравняват проблемите с гаджето и газовите камери, е отвратително! Арни и гей браковете Актьорът и политик предизвика негативна реакция сред сексуалните малцинства. Сложно е да се измисли по-неизгодна позиция днес в Америка, отколкото да си сексист или хомофоб. Но Шварценегер успя да си „извоюва” такава репутация след шеговитото изказване, че гей бракът трябва да бъде между мъж и жена. Хомосексуалистите обаче или не схванаха играта на думи, или пък не пожелаха да я разберат в яростните си напъни за равноправие. Работата е в това, че думата „гей” на английски означава „весел”, „жизнерадостен”, „безгрижен” – в нея няма и сянка от сексуален подтекст. Браво, Арни! Бритни Спиърс счупи тъпомера На запад тя води доста обидна класация – на най-глупавата звезда. Наивните й изказвания и плоският хумор просто ни карат да онемеем. Веднъж певицата се ожали, че й се налага много често да пътува до различни места отвъд океана – като Канада. Освен че това е изключително тъпо от географска гледна точка, на нейните европейски фенове пък им е странно, че за нея придвижването е такъв чутовен подвиг. Черешката на тортата пък беше изцепката на Бритни, че никога не е искала да отиде в Япония (където, между другото, тя има армия от фенове). Причината? Не обичала риба, за която знае, че там, в Африка, била много популярна… Други звезди също ни радват с бисери. Например Кристина Агилера пита тази година къде ще се проведе фестивалът в Кан, голфърът Грег Норман твърди, че е много задължен на родителите си, особено на майка си и баща си, а Линда Еванджелиста убеждава, че никога не е била на диети – просто не яде толкова, колкото й се иска. И да завършим с дълбоката мисъл на актрисата Брук Шийлдс: „Пушенето убива. А когато човек умре, губи изключително важна част от живота си”.", "date": "2019.01.14", "title": " Знаменитостите се правят на остроумни\t\t\t"}
{"url": "https://trud.bg/%d1%89%d0%b5-%d1%81%d0%b8-%d0%b4%d0%be%d0%ba%d0%b0%d1%80%d0%b0%d0%bc%d0%b5-%d0%bb%d0%b8-%d0%b3%d1%80%d0%b0%d0%b6%d0%b4%d0%b0%d0%bd%d1%81%d0%ba%d0%b0-%d0%b2%d0%be%d0%b9%d0%bd%d0%b0/", "text": "Нямах никакви намерения да се изказвам по повод на събитията във Войводиново, защото едва ли някой би ме разбрал в условията на крайна възбуда. Още преди близо 20 години написах, че ако продължаваме да се отнасяме с циганите само като източник на купени гласове и отхвърляме всяка възможност да станат редовни граждани, много скоро можем да се окажем към български вариант на „Черните пантери” в САЩ през 60-те и 70-те години на миналия век. Младите цигани вече говореха за своите права, за потисничество от страна на българите, започваха да се организират. Днес те вече говорят за „война с българите“. От наша страна евродепутатът Ангел Джамбазки открито зовеше да се готвим за война. И дочака. Населението е обхванато от справедлив гняв и настоява за сурови мерки. Генерал Шивиков поведе командосите на „мирен протест” във Войводиново. Министърът на отбраната стъпи тежко по улиците на циганското гето. И пое големи отговорности. Най-видните академици застанаха с писмо до премиера зад категоричните решения на министъра. Зад същия министър, когото неотдавна обвиняваха в мекушавост по македонския въпрос. Медиите разпалиха огъня на антициганските настроения. Поне в началото на тази криза гласът на благоразумието не можеше да се чуе. Къде ти в тази обстановка някой би се вслушал в напомнянето да сме резервирани към изхвърлянията на политиците, особено на тези, които бяха загубили обществената си подкрепа за предстоящите евроизбори. Представям си пък на какъв огън ще бъда подложен от анонимниците в социалните мрежи! И много от самите цигани няма да ми повярват, ще ми се присмеят. Ставал съм и аз жертва на цигански кражби и свидетел на безразличието им към правата и живота на другите. Знам им характера. Затова приех наивно поканата на една телевизия за обстоен разговор за международното положение през настъпилата година. Но бях атакуван още в началото с въпроса, който е заглавие в един популярен седмичник „Ще стане ли Войводиново втора Катуница?“ И се започна… Подкрепям всякакви строги мерки и наказания за престъпниците. Подкрепям всякакви действия срещу незаконното заселване, като не забравяме, че тук не е Газа. Подкрепям всякакъв опит да се реши циганския проблем в България дори с цената на необичайни и радикални решения. Бих подкрепил вероятно и програмата на министър Каракачанов, ако се запозная с нея. Не подкрепям медийното безразличие. Хуманността не е отживелица. Нито е чужда на българския характер. Не съм никакъв либерал. Не членувам в неправителствени организации. Ръководя се от собствените си разбирания за това кое е добро и справедливо. За мен, за семействата ни, за народа ни, за България. Ето защо категорично съм против да разпалваме война в нашите редици , поддавайки се на фалцетния патриотизъм на хора, жадни за власт. Не им вярвам, като ги гледам по телевизията. Ще се бият в гърдите само до изборите. Не, те няма да избият или изгонят циганите. Циганите им трябват за да купуват на безценица гласовете им за изборите. И точно за това не са заинтересувани от тяхното просвещение. Дано събитията във Войводиново дадат тласък на разумно и всеобхватно решение на циганския проблем. А това означава да приемем, че сред циганите има мнозина, които искат и да учат, и да се трудят и да бъдат почтени граждани. Разказвал съм и преди за историята на Николета. В село Равадиново, Бургаско, една ученичка от десети клас по време на ваканцията си съвсем сама, безплатно и доброволно организира цял клас с млади циганчета, които учи да четат, пишат и смятат. Директорката на местното училище им отстъпва стая за лятото. Децата идват на уроците съвсем доброволно, с желание. На някои и майките пожелават да идват на уроците. И децата, и майките казват на младата си учителка „госпожата”. Разпусна ги през септември. Ето колко несправедливо е да се твърди, че циганчетата нямали никакво желание да се изучават. Не съм наивник, знам колко е трудно. Но ще става все по-трудно, ако поставим непреодолими граници между българските граждани и циганското малцинство. Започне ли войната, връщане назад няма. А защо не запитаме политиците, особено тези, които „гъделичкат“ патриотичните настроения, какво предвиждат в своите програми за решаването на циганския проблем? И защо като дойдат на власт, си прехвърлят като „горещ картоф“ тази неприятна тема? Не е ли това истинският патриотизъм – да защитиш своите граждани с цената на строги мерки, въвеждане на ред и законност, без да губиш човешкото си лице? Ако мислите, че политиците са готови да минат през всичко и да запалят дори домовете ни, за да се домогнат до властта, помислете дали и сега не сме изправени точно пред такива действия?   Българи юнаци Ако правилно съм разбрал, стачкуващите в Брюксел български превозвачи са спечелили успех в Брюксел и ще си спестят валутата. Сега ще си спят в кабините, ще ядат сандвичи и ще си ходят у дома от време на време. Питам се какво би станало, ако брюкселските чиновници се сетят и поискат и командированите в чужбина български журналисти, служители, дипломати, дребни бизнесмени да не спят в най-евтините хотели, да се хранят по три път на ден в прилични ресторанти, да не си носят сандвичи и ракия от дома, да си сипват бензин в бензиностанциите и т.н. Каква стачка ще им спретнем тогава! Начело с целия парламент и правителство! Българи-юнаци!            ", "date": "2019.01.14", "title": " Ще си докараме ли гражданска война?\t\t\t"}
{"url": "https://trud.bg/%d1%80%d0%be%d0%bc%d1%81%d0%ba%d0%b8-%d0%b4%d0%b5%d1%86%d0%b0-%d0%be%d1%82%d1%83%d0%bf%d0%b0%d1%85%d0%b0-%d1%81-%d0%b4%d1%80%d1%8f%d0%bd%d0%be%d0%b2%d0%b8%d1%86%d0%b8-%d0%ba%d0%bc%d0%b5%d1%82%d0%b0/", "text": "Весела компания малчугани от ромските квартали „Кошарник” и „Огоста” пристигнаха в понеделник сутринта в общинската управа на Монтана и наложиха с дрянови пръчки кмета Златко Живков. Сурвакарското нашествие бе в чест на циганската Нова Година – Банго Васил. Третокласникът Валенсио Албенов от училище „Георги Раковски”, изтупан в народна носия и калпак, разказа на градоначалника легендата за Банго Васил – спасителя на роми-катунари от снежна буря в планината, след което започнало честването на празника Василица. Хлапетата сурвакаха поединично и вкупом кмета и му пожелаха „здрава гърбина, златен клас на нивята, сладък плод за децата, вечен мир на земята! Живи, здрави до година, до година, до амина!”. Живков се отплати за благословиите на децата с лакомства и парички. Във всички ромски квартали на Северозапада от неделя гърми музика и се вихрят веселбите за циганската Нова година.", "date": "2019.01.14", "title": " Ромски деца отупаха с дряновици кмета на Монтана"}
{"url": "https://trud.bg/%d0%b7%d0%b0%d0%bb%d0%be%d0%b2%d0%b8%d1%85%d0%b0-%d0%bd%d0%b0-%d0%b4%d0%b2%d0%b0-%d0%bf%d1%8a%d1%82%d0%b8-%d0%bc%d1%8a%d0%b6-%d0%b4%d0%b0-%d0%ba%d1%80%d0%b0%d0%b4%d0%b5-%d1%82%d0%be%d0%ba-%d0%b2/", "text": "Мъж от сливенското с.Калояново е бил задържан за едно денонощие в ареста, след като на само за ден извършил на два пъти едно и също законово нарушение, съобщиха от полицията. На 11 януари служителите на полицейски участък „Петолъчката“ съвместно с представители на енергото извършили проверка в имота на 50-годишния стопанин и го хванали, че се е прикачил незаконно към ел-мрежата на селото. Малко по-късно същия ден полицаите отново отишли в имота и констатирали, че след проверката и въпреки заплахата от санкции, нарушителят отново се е присъединил незаконно към мрежата. Полицаи коментираха, че подобен случай имало преди три месеца с водач на автомобил, който в един и същи ден извършил двукратно едно и също нарушение. Пътни полицаи установили, че е паркирал на забранено място и го глобили. Половин час по-късно, при обхода си в града, те засекли водача да паркира отново на забранено място. „Нали вече ме глобихте!?“, попитал той при налагането на новата санкция.", "date": "2019.01.14", "title": " Заловиха на два пъти мъж да краде ток в един и същи ден"}
{"url": "https://trud.bg/%d1%81%d1%82%d0%be%d1%82%d0%b8%d1%86%d0%b8-%d0%bf%d0%be%d0%bb%d0%b5%d1%82%d0%b8-%d0%be%d1%82-%d0%b8-%d0%b7%d0%b0-%d0%bb%d0%b5%d1%82%d0%b8%d1%89%d0%b5%d1%82%d0%be-%d0%b2%d1%8a%d0%b2-%d1%84%d1%80%d0%b0/", "text": "Стотици полети от и за летището във Франкфурт на Майн са отменени заради предупредителна стачка, която ще се проведе във вторник, 15 януари, съобщава германският национален ежедневник Die Frankfurter Allgemeine Zeitung. От редакцията изчисляват, че заради стачните действия на практика всеки трети полет от най-голямото летище в Германия няма да бъде изпълнен. Според оператора „Фрапорт“ авиокомпаниите вече са отменили около 470 пристигащи и заминаващи полети. Профсъюзите на Верди призоваха служителите по сигурността на летището Франкфурт на Майн да напуснат работните си места във вторник между 2:00 и 20:00 часа местно време (3:00 и 21:00 часа българско време). АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.14", "title": " Стотици полети от и за летището във Франкфурт са отменени заради предупредителна стачка"}
{"url": "https://trud.bg/%d0%b6%d0%b5%d0%bd%d0%b0-%d0%bf%d0%be%d1%81%d1%82%d1%8a%d0%bf%d0%b8-%d0%b2-%d1%80%d0%b5%d0%b0%d0%bd%d0%b8%d0%bc%d0%b0%d1%86%d0%b8%d1%8f-%d1%81%d0%bb%d0%b5%d0%b4-%d0%b7%d0%bb%d0%be%d0%bf%d0%be%d0%bb/", "text": "57-годишна жена от Сливен е приета в реанимацията на областната болница след злополука в тъкачен цех, съобщиха от полицията в града. Сигнал за инцидента е подаден в 20,09 часа на 13 януари на тел.112. От областната болница уточниха, че пострадалата е паднала от високо. Получила е фрактури и на двете си ръце, има травма на главата. Състоянието й е задоволително. За инцидента е уведомена Дирекция „Инспекция по труда“. Води се досъдебно производство.", "date": "2019.01.14", "title": " Жена постъпи в реанимация след злополука в тъкачен цех"}
{"url": "https://trud.bg/%d0%ba%d1%83%d1%87%d0%b5%d1%82%d0%be-%d0%bc%d0%be%d0%b6%d0%b5-%d0%b4%d0%b0-%d0%be%d1%82%d0%ba%d1%80%d0%b8%d0%b2%d0%b0-%d1%80%d0%b0%d0%ba/", "text": "Четириногите притежават отлично обоняние, затова са незаменими при откриване на взривни устройства и наркотици. В неотдавнашно изследване учените откриха и нещо удивително – с помощта на сетивото си кучетата могат да откриват онкологични заболявания. За първи път тази тяхна способност става известна през 80-те, когато домашен любимец постоянно душел крака на стопанката си. Тя се изследвала и й открили рак на кожата. Наскоро пък беше регистриран друг случай. Жена приютила в дома си деветмесечно куче и скоро забелязала, че животното непрекъснато души долната част на корема й, освен това нервничи и се крие в ъгъла на банята. Скоро тя разбрала, че има рак на яйчника III стадий. Шокиращо още е, че кучето душело и приятеля на жената, комуто също потвърдили онкологично заболяване. Учените предполагат, че раковите клетки имат специфичен мирис, който не може да се улови от човека, за разлика от животното. През последните години се проведоха множество изпитания, в хода на които специалистите се опитват да разберат могат ли наистина кучетата да определят наличие на злокачествено образувание в човешкия организъм. Известно е, че те се справят отлично в лабораторни условия, но е важно да се знае категорично дали това може да се използва в реалния живот. Миналия месец пък шведски учени доказаха, че собствениците на кучета по-рядко страдат от сърдечносъдови заболявания. Освен това четириногите намаляват нивото на стрес и депресия, защитавайки стопаните си от социална изолация. Учените подчертават, че резултатите са демонстрирани единствено при собственици на кучета – нито един друг питомец не може така съществено да подобри здравните показатели на стопанина си.", "date": "2019.01.14", "title": " Кучето може да открива рак"}
{"url": "https://trud.bg/%d0%bf%d0%be%d1%80%d0%b5%d0%b4%d0%bd%d0%b0-%d0%b1%d0%be%d0%bb%d0%bd%d0%b8%d1%86%d0%b0-%d0%be%d1%81%d1%8a%d0%b4%d0%b8-%d0%b7%d0%b4%d1%80%d0%b0%d0%b2%d0%bd%d0%b0%d1%82%d0%b0-%d0%ba%d0%b0%d1%81%d0%b0/", "text": "Здравната каса е осъдена да заплати на  болница “Свети Николай Чудотворец” в Лом сумата от 16 007 лв. с решение на Софийския районен съд. Към нея НЗОК трябва да заплати лихва до датата на завеждане на иска в размер на 3980 лв. и разноски по делото – 1799 лв. Става въпрос за надлимитна дейност, която лечебното заведение е извършило и отчело, но която не му е била изплатена, тъй като е била над лимита, определен от касата. Болницата в Лом е една от поредните, завели иск за надлимитна дейност, и получили съдебно решение в своя полза. В мотивите на съда се посочва, че лечебницата безспорно е извършила медицинските дейности и че същите са документирани съобразно изискванията на закона. На здравноосигурените лица е предоставен пакет от здравни дейности, гарантиран от бюджета на НЗОК и тя е длъжна да заплаща всички дейности в обхвата на този пакет.", "date": "2019.01.14", "title": " Поредна болница осъди здравната каса\t\t\t"}
{"url": "https://trud.bg/%d0%bb%d1%8e%d0%b1%d0%be%d0%b2%d0%bd%d0%b8-%d1%80%d0%be%d0%bc%d0%b0%d0%bd%d0%b8-%d0%bd%d0%b0-%d0%b5%d0%ba%d1%80%d0%b0%d0%bd%d0%b0-%d0%b8-%d0%b2-%d0%b6%d0%b8%d0%b2%d0%be%d1%82%d0%b0-%d1%81%d1%82%d1%80/", "text": "Любовните афери между артистите на Холивуд са нещо обичайно. Трудно е да не се поддадете на емоциите, ако екранният ви любовник/любовница се играе от друга невероятно привлекателна филмова звезда. Нека си припомним някои от двойките от екрана, които пренесоха любовта си и в реалността. Джони Деп и Уинона Райдър („Едуард Ножиците“) Романтиката на 90-те сякаш е запечатана в усмивките и любовта на двама от най-големите в Холивуд. Тогава тя е на 19, той – на 27. Любовта им пламва, докато се снимат във филма „Едуард Ножиците“. Заради Уинона Райдър, Джони Деп си татуира „Winona Forever“ на дясното рамо. Сигурно младият Деп тогава още не е знаел, че нищо не е forever и любовната им история в живота ще продължи само 3 години, но винаги ще остане интересна с наситеността и заряда си. Рийз Уидърспун и Райън Филип („Жестоки намерения“/“Секс игри“) „Жестоки намерения“ е една от култовите ленти на 90-те. Публиката я харесва и заради харизмата на двамата основни герои, в образите на които се превъплъщават Рийз Уидърспун и Райън Филип. Тогава те са млади, хубави и влюбени и то не само на екрана. По време на снимките Райън и Рийз вече са двойка (срещат се през 1997 г., на 21-ия рожден ден на Уидърспун). Двамата се женят през 1999 г. – в годината на премиерата на лентата, но осем години по-късно се развеждат. Разбира се, актрисата е благодарна на този брак, от който има две красиви деца – дъщерята Ава и синът Дийкън. След раздялата си с Райън, Рийз щастливо се обвърза с Джим Тот. Том Круз и Никол Кидман („Гръмотевиците“) Актьорите се срещнаха във филма „Гръмотевиците“ – Круз вече е добре известен актьор, а Кидман все още не е изиграла особено важна роля. „Привличането беше взаимно – казва Никол за първата им среща. – Той ми хвана ръката и аз почувствах как електричество премина през мен.“  Романът им се развива бързо. Круз се развежда с първата си жена – актрисата Мими Роджърс, и прави предложение на Кидман. През годините на брака Том и Никол осиновяват две деца, а опитите да имат собствено са безуспешни. Бракът им приключи през 2001 г. Преди време в списание „New York“ актрисата обясни, че все още й е трудно да говори за живота с Круз, тъй като днес е омъжена за голямата си любов – музиканта Кийт Ърбан, с когото имат две дъщери. Арнолд Шварценегер и Брижит Нилсен („Червената Соня“) Едва преди години Арнолд призна, че е бил с Бриджит малко преди тя да се омъжи за Силвестър Сталоун. Шварценегер уточни, че връзката им с Нилсен била много страстна и се случила в началото на любовната му история с Мария Шрайвър, за която след това се жени. В автобиографичната си книга Терминаторът пояснява, че аферата между него и Бриджит пламнала през 1985г., докато двамата се снимали във филма “Red Sonja”. Признанията на Арнолд дойдоха година след като Бриджит също намекна за бурната им връзка в собствените си мемоари. В тях тя твърди, че по онова време не е знаела за Мария. Арни обаче смята, че аферата му с Бриджит била “най-глупавото нещо”, което е правил по време на брака си. „Беше ужасно – казва той. – Причиних невероятна болка на Мария и на децата.” Все пак това е било толкова отдавна, че вероятно раните са зараснали… Аштън Къчър и Британи Мърфи („Младоженци“) Аштън Къчър и Британи Мърфи правят чудесен дует в комедията „Младоженци“ и любовните им отношения започват тъкмо по време на снимките на филма. Възникналата между тях химия добавя допълнителна убедителност на лентата. Но връзката им не издържа на времето и продължава около година. Що се отнася до слуховете дали в раздялата е замесено и трето лице, приятели на актьора тогава споделиха, че това е майката на Мърфи, която не само живеела заедно с дъщеря си, но и обичала да си вре носа във всичките й работи. Медиите пък твърдяха, че на един купон Аштън срещнал Деми Мур и скоро зарязал Мърфи. Казват, че това силно разтърсило Британи и тя така и не могла да прежали Аштън, въпреки че след няколко години се омъжила. Актрисата умира през 2009 година с диагноза пневмония и анемия, но смъртта й се превръща в една от най-големите холивудски загадки. Още повече, че след 5 месеца умира и съпругът й – отново от пневмония и анемия. На снимачната площадка любов и разлъка споходиха Анджелина Джоли и Брад Пит, Камерън Диас и Мат Дилън , Райън Гослинг и Рейчъл Макадамс, Хъмфри Богарт и Лорън Бакол, както и още куп холивудски знаменитости.", "date": "2019.01.14", "title": " Любовни романи на екрана и в живота Стрелите на Амур прелитат над снимачната площадка"}
{"url": "https://trud.bg/%d0%b8%d0%bd%d1%84%d0%be%d1%80%d0%bc%d0%b0%d1%86%d0%b8%d1%8f-%d0%b7%d0%b0-%d0%b8%d0%b7%d0%bf%d1%8a%d0%bb%d0%bd%d0%b5%d0%bd%d0%b8%d0%b5-%d0%bd%d0%b0-%d0%bf%d1%80%d0%be%d0%b5%d0%ba%d1%82-bg16rfop001-2/", "text": "От 13.01.2017г. Община Провадия изпълнява проект BG16RFOP001- 2.001-0185-C01 „Повишаване на енергийната ефективност на жилищния сектор в гр. Провадия“ по Оперативна програма „Региони в растеж“ 2014-2020. Договорът за безвъзмездна финансова помощ е по процедура „Повишаване на енергийната ефективност в периферните райони” е на стойност 1 163 583,95 лв. Срокът за изпълнение на проекта е 26 месеца: 13.01.2017г. – 13.03.2019г. Чрез реализацията на проекта се предвижда повишаване на енергийната ефективност на 3 жилищни сгради, с обща разгърната площ 5902.17 м2, както следва: Жилищна сграда на ул. „3-ти Февруари“ №8 с 6 апартамента и 6 собственика; Жилищна сграда на ул. „Райко Даскалов“ №4 с 30 апартамента и 48 собственика; Жилищна сграда на ул. „Янко Сакъзов“ №39 вх. А и вх. Б с 20 апартамента, с един гарaж и 37 собственика. Основните дейности по проекта включват: Организация и управление; Обявяване и провеждане на процедури по Закона за обществените поръчки; Изпълнение на строително – монтажни работи; Публичност и визуализация и информационна кампания, както и одит на проекта. Към настоящия момент се изпълняват или предстои да стартират дейностите свързани с организацията и управлението на проекта, публичност и визуализация, както и одит на проекта. Всички останали от посочените дейности са приключени. Изпълнението на проекта ще осигури рентабилна експлоатация на жилищните сгради, обект на интервенцията, което ще позволи по-лесна поддръжка, както и ще се създадат привлекателни условия на живот в гр. Провадия, с оглед намаляване на темпа на миграция към по-големите градове. В резултат от изпълнението на дейностите по проекта се очаква понижаване на годишното потребление на първична енергия на жилищните сгради включени в дейностите, както и намаляване на количеството вредни емисии в атмосферата. www.eufunds.bg Този документ е създаден в рамките на проект „Повишаване на енергийната ефективност на жилищния сектор в гр. Провадия“, който се осъществява с финансовата подкрепа на Оперативна програма „Региони в растеж” 2014-2020 г., съфинансирана от Европейския съюз чрез Европейския фонд за регионално развитие. Цялата отговорност за съдържанието на публикацията се носи от Община Провадия и при никакви обстоятелства не може да се счита, че този документ отразява официалното становище на Европейския съюз и Управляващия орган на ОПРР 2014-2020 г..", "date": "2019.01.14", "title": " Информация за изпълнение на ПРОЕКТ BG16RFOP001- 2.001-0185-C01 „Повишаване на енергийната ефективност на  жилищния сектор в гр. Провадия”"}
{"url": "https://trud.bg/%d1%83%d1%87%d0%b5%d0%bd%d0%b8%d1%86%d0%b8-%d0%b2-%d1%81%d0%b5%d0%bb%d0%be-%d1%80%d0%b8%d0%b1%d0%bd%d0%be%d0%b2%d0%be-%d1%83%d1%87%d0%b0%d1%82-%d0%b2-%d0%ba%d0%be%d1%80%d0%b8%d0%b4%d0%be%d1%80%d0%b8/", "text": "Ученици в село Рибново учат в коридорите, мазето и столовата. Причината е липсата на достатъчно класни стаи, в които да се поберат всички деца, предаде   До два месеца трябва да започне изграждането на допълнителна сграда към училището. В момента там се обучават повече от 460 деца. За тях обаче има само 16 класни стаи, а са необходими над 38, за да могат децата да учат в една смяна. Директорът от няколко години обособил всички свободни пространства, за да могат да се съберат учениците от различните класове. В коридорите, които са приспособени като класни стаи се побират 20 деца и се провеждат учебни занятия. Около 6 млн. лв. ще са необходими за изграждането на допълнителна сграда, в която да има модерни кабинети и класни стаи. Проектът е изготвен и включва обновяване и на сега съществуващото училище. Вече са осигурени 300 000 лв. за започване на изкупни работи. Предстои да бъде ремонтирано и училището в село Осиково. В сградата там ще се провеждат учебни занимания, когато времето е лошо, за да не пътуват децата от селото до Рибново.", "date": "2019.01.14", "title": " Ученици в село Рибново учат в коридорите, мазето и столовата"}
{"url": "https://trud.bg/%d0%b1%d1%83%d1%80%d0%b3%d0%b0%d1%81-%d0%bf%d1%80%d0%b5%d0%b4%d0%bb%d0%b0%d0%b3%d0%b0-%d0%b7%d0%b0-%d0%b5%d0%b2%d1%80%d0%be%d0%b4%d0%b5%d0%bf%d1%83%d1%82%d0%b0%d1%82-%d0%b8%d0%b2%d0%b5%d0%bb%d0%b8/", "text": "От Бургаската структура на партия  ГЕРБ вероятно ще предложат за евродепутат Ивелина Василева, народен представител и бивш министър на околната среда и водите. В момента Василева е председател на Комисията по околна среда и води. Областният координатор на партията в областта и народен представител Димитър Бойчев заяви пред журналисти в понеделник, че се надява да има бургаско представителство на предстоящите евроизбори. „Аз бих предложил г-жа Ивелина Василева, тя е достойна кандидатура. Още повече, че темата с околната среда, замърсяването на въздуха и на водите е доста актуална и за Европа, заяви Димитър Бойчев.", "date": "2019.01.14", "title": " Бургас предлага за евродепутат Ивелина Василева"}
{"url": "https://trud.bg/%d0%b2%d0%bc%d1%80%d0%be-%d0%b8%d1%81%d0%ba%d0%b0-%d0%b8%d0%b7%d1%81%d0%bb%d1%83%d1%88%d0%b2%d0%b0%d0%bd%d0%b5-%d0%b2-%d0%bd%d1%81-%d0%bd%d0%b0-%d0%ba%d0%be%d0%bc%d0%b8%d1%81%d0%b8%d1%8f%d1%82%d0%b0/", "text": "ВМРО иска изслушване в Народното събрание на Комисията за защита от дискриминация, тъй като имат съмнения за безпристрастността на органа. Това се казва в тяхна позиция по повод появилата се снимка на ръководството на КЗД с лицето Ачо Йорданов на маса,  (На въпросната снимка публикувана във фейсбук на 26 септември 2017 г. от председателя на Сдружение „Единство“ Ачо Йорданов – той е в компанията на председателя на КЗД Ана Джумалиева, зам.-председателя Баки Хюсеинов и члена на комисията Сабрие Сапунджиева – бел.р.). Днес Йорданов обяви пред „Нова тв“,  Докато НПО-тата пишат жалби и ядат с тях на една маса, циганите продължават да безчинстват. Това се казва още в позицията на ВМРО – Българско национално движение: Няколко дни след като представящият се за председател на сдружение „Единство“, известен още като Ачо циганина, пусна жалба за насаждане на омраза срещу заместник министър-председателя, министър на отбраната и председател на ВМРО – БНД Красимир Каракачанов, той доразви сюжета, като в национален ефир заяви, че на същата „софра“ са били и други правозащитни организации, а мястото и поводът бил семинар, организиран от КЗД. За снимката с турските символи пък имаше други аргументи – че е правена в Турция, а той е в приятелски взаимоотношения с нея и това е съвсем нормално. Именно това ни дава повод да се съмняваме в безпристрастността на взиманите от комисията решения и да се притесняваме от контактите ѝ с хора, близки до държави, чиито лидери имат широки „сърдечни граници“, включващи и български територии. Целта на подобни надинституционални мандатни органи е да бъдат напълно независими. Организирането на семинари и каквито и да било други подобни срещи с НПО-тата, които са основен техен жалбоподател, и очевидно ядат и пият с техните представители, сериозно хвърля сянка върху работата им. Как би реагирало обществото, ако прокуратурата направи семинар за адвокатите и да пирува с тях? А помните ли скандала със семинара на съдиите, финансиран от „Америка за България“? Ето защо депутатите на ВМРО още в първия пленарен ден на парламента ще внесат искане за изслушване на Комисията за защита от дискриминация на заседание на Комисията по вероизповеданията и права на човека в НС. Ние, Патриотите от ВМРО, искаме обществото да получи отговор защо членовете на независимия орган си позволяват да правят съвместни събития и почерпки с неправителствените организации; колко чести са тези случаи; с какви пари се финансират и кои организации са присъствали на подобни мероприятия. Също така искаме отвод на Комисията по жалбата на Сдружение „Единство“ и на всички други сигнали на организации, с които членовете са били в неформални взаимоотношения, каквито са подобни сбирки. Ще настояваме и за проверка на делата, заведени по жалби на тези неправителствени сдружения, и те да бъдат прекратени или анулирани. Да не говорим, че обидените от репликата „нагли цигани“, очевидно сами се самоопределят като хора извън държавата и нейната общественост, защитавайки маргинални типове, които всеки ден безчинстват и нападат не само цивилни, но и униформени граждани. И докато тече масираната кампания срещу заместник министър-председателя по обществения ред и сигурност и министър на отбраната Каракачанов стана ясно, че на 13.01.2019 г. курсанти от Националния военен университет са били нападнати на пътя от циганина Йордан Пенев – криминално проявен с 20 регистрации до момента. На пътя от Сливен към село Гурково той засича с колата си автомобила на курсантите, спира ги и забива брадва в предното стъкло. Е, сега да видим циганите, техните правозащитници и сериозната им подкрепена от определени политически кръгове, срещу какво и кого протестират днес? Днес всички те скачат срещу България! Срещу същата тази България, на чиито социални помощи разчитат. Ето защо ние от ВМРО питаме – какво е това, ако не наглост? АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.14", "title": " ВМРО иска изслушване в НС на Комисията за защита от дискриминация"}
{"url": "https://trud.bg/%d0%b3%d1%80%d1%8a%d1%86%d0%ba%d0%b8%d1%82%d0%b5-%d1%84%d0%b5%d1%80%d0%bc%d0%b5%d1%80%d0%b8-%d0%b7%d0%b0%d0%bf%d0%be%d1%87%d0%b2%d0%b0%d1%82-%d1%82%d0%b0%d0%b7%d0%b3%d0%be%d0%b4%d0%b8%d1%88%d0%bd/", "text": "Земеделски производители ще изкарат тракторите си по пътищата в Гърция на 28 януари, за да протестират срещу въздействието на мерките за строги икономии върху доходите им, призовавайки за данъчни облекчения, за възстановяване на отменените им обезщетения и защита за задлъжнелите собственици, съобщава  . Решението е взето на среща в Серес на фермери от цяла Северна Гърция. Земеделските производители от Пелопонес и Централна Гърция ще се срещнат следващата седмица и се очаква да се присъединят към протеста. Земеделските производители също призовават правителството да намали нарастващите им производствени разходи, като се откаже от данъците върху петрола, да намали разходите за електроенергия и да премахне ДДС-то върху селскостопанската техника и доставки. Не се привежда информация за това кои участъци ще бъдат блокирани заради протестите и дали те ще засегнат движението от и за България.", "date": "2019.01.14", "title": " Гръцките фермери започват тазгодишните протести"}
{"url": "https://trud.bg/%d1%81%d1%82%d0%be%d1%82%d0%b8%d1%86%d0%b8-%d0%bf%d0%b8%d1%81%d0%bc%d0%b0-%d0%bf%d1%83%d1%81%d0%bd%d0%b0%d1%85%d0%b0-%d0%b4%d0%b5%d1%86%d0%b0%d1%82%d0%b0-%d0%bd%d0%b0-%d0%b1%d0%bb%d0%b0%d0%b3%d0%be/", "text": "Деца от Благоевград и региона написаха и пуснаха стотици писма в кутията на Дядо Коледа, която повече месец остана под елхата на централния площад в града. Инициативата, която се провежда за поредна година в Благоевград, е по идея на кмета д-р Атанас Камбитов и екипа му. Тя има за цел да насърчи въображението на малките жители и да ги зарадва, сбъдвайки желания. И тази година, децата са проявили креативност, като са подготвили собственоръчно красиви цветни картички и рисунки. В кутията има пуснато и видеопослание до Белобрадия старец, записано на диск. Специално назначена комисия вече разглежда писмата. Избраните единодушно от журито писма и рисунки ще бъдат предоставени на кмета на община Благоевград д-р Атанас Камбитов, който ще сбъдне съкровени детски желания. Практиката показва, че освен материални подаръци, децата на Благоевград, молят Дядо Коледа в писмата си за мир, любов и разбирателство сред хората.", "date": "2019.01.14", "title": " Стотици писма пуснаха децата на Благоевград в кутията на Дядо Коледа"}
{"url": "https://trud.bg/%d0%bf%d1%80%d0%be%d0%b4%d1%8a%d0%bb%d0%b6%d0%b0%d0%b2%d0%b0-%d0%b2%d0%b8%d1%81%d0%be%d0%ba%d0%b0%d1%82%d0%b0-%d0%bb%d0%b0%d0%b2%d0%b8%d0%bd%d0%bd%d0%b0-%d0%be%d0%bf%d0%b0%d1%81%d0%bd%d0%be%d1%81/", "text": "И днес продължава високата лавинна опасност в планините, предупреждават спасителите. Вчера те успяха да  уристи, заклещени по тъмно високо в Пирин. „Беше изключително лавиноопасно да се продължи надолу, затова решихме да ги изтеглим”, обясни пред   Ивайло Валеов от ПСС. Той препоръчва при подобни условия въобще да не се излиза от пистите. Добрата екипировка е важна, но и тя може да не ни спаси при лавина, подчертават експертите. Двамата сноубордисти, загинали през миналата седмица над Банско, например, беше установено, че са били с подходящо оборудване. Освен това, всяко излизане на спасителите в лавиноопасната планина е риск и за техния живот. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.14", "title": " Продължава високата лавинна опасност в планините"}
{"url": "https://trud.bg/%d1%81%d0%b5%d1%80%d0%b3%d0%b5%d0%b9-%d0%bb%d0%b0%d0%b2%d1%80%d0%be%d0%b2-%d1%81%d0%bb%d0%b5%d0%b4-%d1%81%d1%80%d0%b5%d1%89%d0%b0%d1%82%d0%b0-%d1%81-%d1%8f%d0%bf%d0%be%d0%bd%d1%81%d0%ba%d0%b8%d1%8f/", "text": "Въпросът за суверенитета на Русия над Курилските острови не се обсъжда. Това подчерта министърът на външните работи на Руската федерация Сергей Лавров след преговорите с японския си колега Таро Коно, предава TACC. „Привлякохме вниманието на нашите колеги от Япония върху това, че въпросът за суверенитета на Русия над Курилските острови не се обсъжда. Това е територия на Руската федерация“, категоричен бе първият дипломат на Москва. Лавров посочи, че страните все още имат значителни различия по въпроса за мирния договор. „Няма да крия, все още имаме значителни различия. Първоначално позициите бяха диаметрално противоположни, многократно говорихме за това, но политическата воля на нашите лидери за пълно нормализиране на отношенията между Русия и Япония ни подтиква да засилим този диалог“, заяви ръководителят на руското външно министерство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com                      ", "date": "2019.01.14", "title": " Сергей Лавров след срещата с японския си колега: Суверенитетът на Русия над Курилските острови не се обсъжда"}
{"url": "https://trud.bg/%d0%b1%d1%83%d1%80%d0%b3%d0%b0%d1%81-%d0%be%d0%b1%d1%8f%d0%b2%d0%b8-%d0%b3%d1%80%d0%b8%d0%bf%d0%bd%d0%b0-%d0%b5%d0%bf%d0%b8%d0%b4%d0%b5%d0%bc%d0%b8%d1%8f/", "text": "Бургас обяви грипна епидемия. След заседание на Областния епидемиологичен щаб решението бе взето единодушно, съобщи д-р Геолги Паздеров, директор на РЗИ. От вторник до петък е обявена и грипна ваканция. По-рано в понеделник кметът на Бургас Димитър Николов се срещна с д-р Паздеров, за да обсъдят повишения процент заболели ученици в община и област Бургас. Според д-р Паздеров отсъстващите заради грипа ученици в момента са над 15 %. Щамът протича с последващи усложнения, тежки бронхити и бронхопневмонии, и според медиците засяга най-вече деца до 14 години. Поради тази причина кметът Димитър Николов предложи на Областния епидемиологичен щаб да бъде обявена грипна ваканция от вторник (15 януари), до петък (18 януари), включително. Детските ясли и градини остават отворени, но при засилен филтър към посетителите, а планирани за следващите дни събития с голяма посещаемост ще бъдат отменени. Междувременно и тази година, ученици, представящи се като деца „в нужда от ваканция“ заляха с молбите си стената на кмета на Бургас във фейсбук. Има и стихотворение, в което се казва: „…С надежда във сърцата си смразени, ваканция очакваме смирени“ . АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.14", "title": " Бургас обяви грипна епидемия\t\t\t"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%bf%d0%be%d0%b2%d0%b4%d0%b8%d0%b3%d0%bd%d0%b0-%d0%be%d0%b1%d0%b2%d0%b8%d0%bd%d0%b5%d0%bd%d0%b8%d1%8f-%d0%bd%d0%b0-7/", "text": "Трима души са задържани за   на къмпинг Смокиня. Това са бургаски бизнесмен, обвинен като поръчител на „акцията“ – Иван Нончев и двама багеристи от созополското село Равадиново. Единият от тях – Манол Пазвантов е роднина на кмета на селото. Нончев е собственик на авторемонтна работилница. На него и Пазвантов е повдигнато обвинение, съобщи апелативният прокурор на Бургас Любомир Петров. Манол Пазвантов е 24 годишен и е карал багера. Нончев е пуснат под гаранция от 10 000 лв., а Пазвантов срещу 2 000 лева. Третият арестуван ще е само свидетел, казаха от държавното обвинение. За това деяние законът предвижда затвор до 3 години и глоба до 10 000 лева. Бургазлията е дал 1000 лева на „изпълнителите“, за да изравнят пясъчните дюни, твърдят багеристите. Нончев отричал да ги познава. Той притежавал имота в близост и според местни хора, многократно се заканвал да разруши дюните, които му пречели. Автомонтьорът Иван Нончев не е семеен, преди 6 години живял на семейни начала със съдийка. Още в неделя Бургаската екоинспекция алармира, че увреденият имот е част от Морски плаж „Смокини“ север – изключително държавна собственост, вид на територията Защитена, НТП Крайбрежна плажна ивица, отдаден на концесия или под наем от Министерство на туризма. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.14", "title": " Прокуратурата повдигна обвинения на двама за разораните пясъчни дюни"}
{"url": "https://trud.bg/%d0%b8%d0%b7%d0%bb%d0%be%d0%b6%d0%b1%d0%b0%d1%82%d0%b0-140-%d0%b3%d0%be%d0%b4%d0%b8%d0%bd%d0%b8-%d0%be%d1%82-%d0%bf%d1%80%d0%b8%d0%b5%d0%bc%d0%b0%d0%bd%d0%b5%d1%82%d0%be-%d0%bd%d0%b0-%d1%82/", "text": "Пътуващата изложба „140 години от Учредителното събрание и приемането на Търновската конституция“ бе открита в Държавен архив – Монтана. В експозицията са представени исторически и биографични данни за народните представители от състава на Учредителното събрание, портрети и документи за тяхната дейност. Показани са моменти от работата върху Търновската конституция, както и развитието на конституционния процес на фона на историческите събития. Изложбата бе открита  от областният управител Росен Белчев, присъстваха и заместник-областни управители Нина Петкова и инж. Цветко Цветков, представители на държавни и културни институции, граждани и много ученици. Пътуващата експозиция „140 години от Учредителното събрание и приемането на Търновската конституция“ е подготвена по инициатива на Народното събрание със съдействието на Държавна агенция „Архиви“. През 2019 г. тя ще бъде представена във всички областни центрове в страната.", "date": "2019.01.14", "title": " Изложбата „140 години от приемането на Търновската конституция“ пристигна в Монтана"}
{"url": "https://trud.bg/%d1%81%d0%bf%d0%be%d1%80-%d0%b7%d0%b0-%d0%b3%d0%be%d0%bb%d0%be%d0%b2%d0%b5%d1%82%d0%b5-%d0%bd%d0%b0-%d0%bb%d0%b8%d0%be%d0%bd%d0%b5%d0%bb-%d0%bc%d0%b5%d1%81%d0%b8/", "text": "Жесток спор за броя отбелязани голове от Лионел Меси се разрази в Испания. Звездата на „Барселона“ се разписа при победата с 3:0 над „Ейбар“. Всички световни агенции написаха, че попадението е под номер №400 за аржентинеца в Ла Лига. Единствено вестник „Марка“, известен с приятелските си отношения с ръководните фактори в „Реал“, твърди, че всъщност Меси има 399 гола. Според мадридското издание автогол на Фернандо Аморебиета е записан на сметката на Лео при победата на „Барселона“ с 5:1 над „Атлетик“ през сезон 2012/13. Реферът на въпросния мач Матеу Лаос е отбелязал, че въпросното попадение е на Меси, но изданието е категорично, че тук става дума за автогол. „Все пак сме сигурни, че скоро Меси стигне кота 400 опънати мрежи“, добавя „Марка“ в своя материал.  Световните агенции отбелязват още, че мегазвездата вече е вторият играч, постигнал 400 попадения в най-големите пет първенства в Европа. Първи е Кристиано Роналдо. Португалецът има 409 успешни удара, но аржентинецът е записал постижението в 63 мача по-малко. И още нещо любопитно – нападателите на каталунците Меси и Луис Суарес имат общо 31 отбелязани гола в Ла Лига този сезон. Нито един отбор в шампионата не е отбелязал повече от дуета от „Кам Ноу“. Най-резултатните тимове след „Барселона“ (53 попадения) са „Севиля“ (31) и „Селта“ (31). Снимка: Twitter", "date": "2019.01.14", "title": " Спор за головете на Лионел Меси"}
{"url": "https://trud.bg/%d1%81%d0%b5%d0%bc%d0%b5%d0%b9%d1%81%d1%82%d0%b2%d0%be%d1%82%d0%be-%d0%bd%d0%b0-%d0%ba%d0%be%d1%83%d1%82%d0%b8%d0%bd%d1%8c%d0%be-%d0%bf%d1%80%d0%be%d1%82%d0%b8%d0%b2-%d0%be%d0%bb%d0%b4-%d1%82/", "text": "Семейството на Филипе Коутиньо може да се окаже сериозна пречка за евентуален трансфер на бразилеца в „Манчестър Юнайтед“. Представители на „червените дяволи“ вече са се свързали с агента на футболиста, който през декември загуби титулярното си място в тима на каталунците. Бразилецът не е доволен от статута си на резерва на „Камп Ноу“, но въпреки това е твърдо решен да остане в Испания поне до лятото. Ако дотогава обаче ситуацията му не се промени, то е твърде вероятно той да потърси късмета си някъде другаде. Интересът на „Манчестър Юнайтед“ към Коутиньо е „много сериозен“, но според информациите в Испания, семейството на бразилеца е против завръщането му в Англия. Коутиньо направи отлична кариера в „Ливърпул“ преди да поиска да напусне преди една година, за да премине в „Барселона“. Снимка: Twitter", "date": "2019.01.14", "title": " Семейството на Коутиньо против „Олд Трафорд“"}
{"url": "https://trud.bg/%d1%80%d0%b5%d0%b0%d0%bb-%d0%b1%d0%b8-%d1%81%d0%bb%d0%b5%d0%b4-26-%d0%b2%d0%bb%d0%b0%d0%b4%d0%b5%d0%bd%d0%b8%d0%b5-%d0%bd%d0%b0-%d1%82%d0%be%d0%bf%d0%ba%d0%b0%d1%82%d0%b0/", "text": "Актуалният носител на Шампионската лига „Реал“ победи с 2:1 „Бетис“, но след края на мача статистиката отчете едва 26,3% владение на топката за водения от Сантиаго Солари тим срещу 73,7% за домакините. Грандът от Мадрид спечели с гол в 88-ата минута на Дани Сабайос, като преди това се бяха разписали Лука Модрич и Серхио Каналес от „Бетис“. В Испания съобщиха, че „Реал“ и „Райо Валекано“ до момента са пострадали най-много пъти след съдийска консултация с ВАР в сравнение с всички останали тимове в Ла Лига. Европейският шампион цели шест пъти е изпитвал разочарование след влизането в употреба на новата технология. Само в два случая ВАР се е намесвал за радост на „Белия балет“. При гостуването на „Бетис“ съдията Ернандес Ернандес зачете гол на Серхио Каналес след връзка със своите видеоасистенти. ВАР анулира попадения на Модрич и Марко Асенсио заради засади.", "date": "2019.01.14", "title": " „Реал“ би след 26% владение на топката"}
{"url": "https://trud.bg/%d0%b4%d0%b2%d0%b0%d0%bc%d0%b0%d1%82%d0%b0-%d0%bd%d0%be%d0%b2%d0%b8-%d0%b7%d0%b0%d0%bc%d0%b5%d1%81%d1%82%d0%bd%d0%b8%d1%86%d0%b8-%d0%bd%d0%b0-%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82/", "text": "Двамата нови заместник – председатели на Апелативен съд – Бургас официално встъпиха в длъжност. Административният ръководител съдия Деница Вълкова връчи на магистратите Румяна Манкова и Павел Ханджиев актовете за встъпване и им пожела здраве, висок дух и ползотворна работа в ръководството на Апелативен съд – Бургас. Румяна Манкова ще ръководи гражданското отделение на съда, а Павел Ханджиев застава начело на търговското отделение. Заместник –председателят Пламен Синков остава ръководител на наказателно отделение на Апелативен съд – Бургас. Съдиите Манкова и Ханджиев заменят на постовете дългогодишните заместник – председатели Златинка Иванова и Емилия Нашева, които бяха освободени от длъжност с решение на Съдийската колегия на ВСС поради навършване на  пенсионна възраст. Съдия Румяна Манкова има над 34 години юридически стаж и е преминала през всички нива на съдилищата в съдебната система. Работила е в Районен съд – Поморие, Районен съд – Бургас и Окръжен съд – Бургас до 2008 г. Към момента съдия Манкова има над 9 години стаж в Апелативен съд – Бургас. Професионалният път на съдия Павел Ханджиев е преминал основно в Районен съд – Бургас и Окръжен съд – Бургас. Бил е командирован за една година в Апелативен съд – Бургас на мястото на съдия Илиана Балтова, която е постоянен преподавател в Националния институт на правосъдието. Съдия Ханджиев има и административен опит, бил е заместник председател на  районния и окръжния съд в гр. Бургас. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.14", "title": " Двамата нови заместници на председателя на Апелативен съд – Бургас  встъпиха в длъжност"}
{"url": "https://trud.bg/%d0%bd%d0%b0%d1%87%d0%b0%d0%bb%d0%bd%d0%b8%d0%ba%d1%8a%d1%82-%d0%bd%d0%b0-%d0%bd%d0%b2%d1%83-%d0%b2%d0%b0%d1%81%d0%b8%d0%bb-%d0%bb%d0%b5%d0%b2%d1%81%d0%ba%d0%b8-%d0%b1%d1%80%d0%b8%d0%b3-%d0%b3/", "text": " е дръзнал да стопира кола с четирима курсанти и една студентка от НВУ „Васил Левски“ във Велико Търново, ги е преследвал над 30 километра. Екшънът се разиграл около 19 часа на 13 януари на пътя Сливен-Гурково. В злополучната вечер униформените младежи от първи и втори курс на военния ВУЗ и студентката първокурсничка се прибирали от домашна отпуска. Автомобилът им „Ауди 80“ бил засечен от друга кола– „Опел Корса“. След принудителното спиране, двама от курсантите излезли, за да разберат, защо въпросният шофьор им е препречил пътя, но в същия момент забелязали, че срещу тях идва лице въоръжено с брадва. Мургавият рецидивист крещял яростно на неразбираем език и младежите не успели да разберат какво точно казва. Курсантите обаче побързали да се качат в аудито, но нападателят замахнал със секирата и нанесъл два удара по предното стъкло и по капака. Младежите потеглили с пълна газ и се отдалечили от мястото на инцидента като незабавно подали сигнал на телефон 112. Веднага след това се отправили към Полицейския участък в Гурково и съобщили за злодеянието. За щастие няма пострадали. „Курсантите казват, че пътувайки малко след Сливен забелязали пред тях кола, която се движела с около 60 км/час и лъкатушела по пътя. Момчетата изпреварили автомобила, но после водачът започнал да ги преследва като на няколко пъти се приближавал до тях и им присветвал с фаровете. В близост до бензиностанция край Гурково обаче на участък с ограничение, момчетата намалили скоростта, преследвачът ги изпреварил като и ги спрял принудително“, разказа бриг.ген.Пламен Богданов. Само след около час след като курсантите алармирали за инцидента, служители на МВР в Казанлък издирили и задържали нападателя им. По случая е образувана проверка, а извършителят е задържан за 24 часа в Районното управление на полицията в Казанлък. Арестуваният е Йордан Пенев. Лицето е от ромски произход и до момента има над 20 криминални регистрации – множество кражби, сред които кражби с взлом, хулигански прояви, сред които и нанасяне на средна телесна повреда, възпрепятстване на органите на властта и няколко влезли в сила присъди.Има данни, че той е извършител на още 11 престъпления, за които се очаква да му бъдат повдигнати обвинения. Автомобилът на курсантите е със сериозни материални щети. Наложило се едното от момчетата да се обади на баща си, който пристигнал от Сливен с друга кола, с която младежите са се прибрали във Велико Търново, а той откарал повреденото возило. „Курсантите не са били въоръжени. Те са добре подготвени физически, но не са отвърнали със сила на агресията срещу тях. Ние учим възпитаниците си да влизат в бой за кауза, а не за безсмислени саморазправи. Не мога да направя извод, че случаят има връзка със събитията във Войводино. Курсантите са запазили самообладание и са проявили разум като са взели най-правилното решение“, коментира още бриг.ген.Богданов. Той уточни, че по случая се води разследване и от Военна полиция, което ще изяснява дали става въпрос за пътно хулиганство или за етнически конфликт. В момента курсантите са в сесия и се подготвят за изпити. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com      ", "date": "2019.01.14", "title": " Началникът на НВУ „Васил Левски“ бриг. ген. Пламен Богданов: Случаят е криминален с проява на голяма агресия"}
{"url": "https://trud.bg/%d0%bf%d0%be%d1%87%d0%b8%d0%bd%d0%b0-%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d0%b3%d0%b4%d0%b0%d0%bd%d1%81%d0%ba-%d0%ba%d0%be%d0%b9%d1%82%d0%be-%d0%b1%d0%b5%d1%88%d0%b5-%d0%bd%d0%b0%d0%bc/", "text": "Почина кметът на полския град Гданск Павел Адамович,   от криминално проявен мъж, предаде БНТ. 53-годишният Адамович беше прободен с нож снощи по време на благотворителен концерт и претърпя сериозна операция. Нападателят е задържан, води се разследване за мотивите му. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.14", "title": " Почина кметът на Гданск, който беше намушкан с нож пред очите на стотици хора"}
{"url": "https://trud.bg/%d1%81%d0%bf%d0%b0%d0%b4-%d0%bd%d0%b0-%d0%bf%d1%80%d0%b5%d1%81%d1%82%d1%8a%d0%bf%d0%bb%d0%b5%d0%bd%d0%b8%d1%8f%d1%82%d0%b0-%d0%b2%d1%8a%d0%b2-%d0%b2%d0%b0%d1%80%d0%bd%d0%b0-%d0%be%d1%82%d1%87%d0%b8/", "text": "Престъпленията във Варна намаляват, сочат данни на Областната дирекция на МВР за 2018 и 2017 г. Според тях миналата година на територията на града и региона са били регистрирани 7138 престъпления, докато през 2017 г. те са били  1042 повече. С близо 10% се е повишила разкриваемостта, като през изтеклата година органите на реда са решили 2734 случая. Водещи са били секторите „Криминална полиция“ и „Пътна полиция“, където разкриваемостта надхвърля 65%. Любопитна подробност е, че за година има близо двоен ръст на арестуваните за различни нарушения на закона чужденци. През 2018 г. те са били 71, като повечето са били клиенти на Пето РУ на Златни пясъци. В ареста там най-често преспиват туристи, извършили хулигански прояви след употреба на алкохол или кражби.", "date": "2019.01.14", "title": " Спад на престъпленията във Варна отчита полицията"}
{"url": "https://trud.bg/%d0%bc%d1%8a%d0%b6-%d0%be%d1%81%d1%8a%d0%b6%d0%b4%d0%b0%d0%bd-%d0%b7%d0%b0-%d1%83%d0%b1%d0%b8%d0%b9%d1%81%d1%82%d0%b2%d0%be-%d0%b7%d0%b0%d0%bf%d0%b0%d0%bb%d0%b8-%d0%b2%d1%8a%d0%b7%d1%80%d0%b0%d1%81/", "text": "На 06.12.2018 г. е намерен трупа на 72-годишна, самотно живееща жена във вилната зона край гр. Плевен. Трупът е бил със следи от изгаряния. Незабавно е извършен оглед на местопроизшествието и трупа, и е образувано досъдебно производство, съобщиха от пресслужбата на държавното обвинение. В резултат на проведените оперативно-издирвателни мероприятия и действия по разследването, на 10.01.2019 г., е установен извършителя на деянието – 49 годишен мъж. Установено е, че пострадалата жена и извършителят на убийството се познавали. В края на месец ноември 2018 г. двамата употребили значително количество алкохол във вилата на пострадалата. Между тях възникнал скандал и двамата си разменили удари. В резултат на нанесен удар от 49-годишния мъж, пострадалата паднала на земята и изпаднала в безсъзнание. 49-годишния мъж я преместил в избено помещение на вилата и я запалил. В резултат на запалването и безпомощното състояние, в което пострадалата се намирала, вследствие употребения алкохол, същата починала от изгарянията. Окръжна прокуратура – Плевен привлечен в качеството на обвиняем 49-годишния мъж за престъпление по чл.116, ал.1, т.12 от НК – убийство, извършено при условията на опасен рецидив. Същият е направил пълни самопризнания. С определение на Плевенския Окръжен съд от 11.01.2018 г. искането на прокуратура е уважено и на лицето е взета мярка за неотклонение „Задържане под стража“. Извършителят на убийството е осъждан, включително и за извършено друго убийство. През 2017 г. той е бил освободен условно предсрочно от изтърпяване на наложеното му наказание лишаване от свобода за извършеното друго убийство. Действията по разследването продължават под ръководството на Окръжна прокуратура –Плевен.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.01.14", "title": " Мъж, осъждан за убийство, запалил възрастна жена след пиянска свада край Плевен"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b0%d0%bd%d0%b3%d0%b5%d0%bb%d0%ba%d0%be%d0%b2%d0%b0-%d0%ba%d0%be%d0%bd%d1%86%d0%b5%d1%81%d0%b8%d0%be%d0%bd%d0%b5%d1%80%d1%8a%d1%82-%d0%b5-%d0%b4/", "text": "Една част от дюната е в плажа и съгласно договорът, който имаме с концесионера, за да бъдем максимално сигурни, че ще се опазват всички природни богатства, ние сме сключили една разпоредба, която задължава концесионера да  , независимо от действията на него или трети лица. Това е негово задължение и всъщност е важно да се установи дали е подаден сигнал от концесионера. Това каза пред „ “ министърът на туризма Николина Ангелкова. „Няма как да коментирам вандалските действия и прояви на различни хора. Факт е обаче, че ние като институции и Министерството на туризма и РОСВ, и прокуратурата, веднага, след като разбрахме за това в ранните часове на събота сутринта, се координирахме и направихме необходимите проверки“, каза още министърът.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.14", "title": " Министър Ангелкова: Концесионерът е длъжен да опазва дюните на „Смокиня“"}
{"url": "https://trud.bg/%d0%b4%d0%b6%d0%b0%d0%bc%d0%b1%d0%b0%d0%b7%d0%ba%d0%b8-%d0%bd%d0%be%d0%b2%d0%b0-%d0%bf%d0%be%d1%80%d1%86%d0%b8%d1%8f-%d1%86%d0%b8%d0%b3%d0%b0%d0%bd%d1%81%d0%ba%d0%b0-%d0%b8%d0%bd%d1%82%d0%b5%d0%b3/", "text": "Нова порция циганска интеграция с брадви. Криминално проявен циганин, с двадесет (!?) криминални регистрации за кражби, обири, побои и прочее, напада с брадва курсанти от Националния военен университет. Битово. Банално. Не били нагли, а? Това написа във фейсбук евродепутатът Ангел Джамбазки по повод  от Националния военен университет. „БХК, Америка за България, Отворено общество, ДеБъ, розови трансджендъри, копейки и латексови противозачатъчни как е, протестирате ли?“, пише евродепутатът. „Интеграция, а? Багери, сопи, принудителен труд в каменни кариери“, завършва поста си в социалната мрежа Ангел Джамбазки. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com        ", "date": "2019.01.14", "title": " Джамбазки: Нова порция циганска интеграция с брадви. Багери, сопи, принудителен труд в каменни кариери"}
{"url": "https://trud.bg/%d0%b2%d1%81%d0%b5-%d0%be%d1%89%d0%b5-%d0%b5-%d1%80%d0%b0%d0%bd%d0%be-%d0%b4%d0%b0-%d1%81%d0%b5-%d0%b3%d0%be%d0%b2%d0%be%d1%80%d0%b8-%d0%b7%d0%b0-%d0%bf%d1%80%d0%b8%d0%b5%d0%bc%d0%bd%d0%b8%d0%ba/", "text": "Твърде рано е да се мисли кой ще заеме един ден мястото на канцлера Ангела Меркел, заяви днес лидерът на Християндемократическия съюз Анегрет Крамп-Каренбауер, цитирана от ДПА. Така тя коментира публикувано днес проучване на социологическата агенция „Форза“, според което доверието в Меркел се е увеличило. Петдесет и пет процента от анкетираните са казали, че имат голямо доверие на Меркел, което е с пет процента повече отпреди една година. Християндемократите са фокусирани върху това да насърчават развитието на Германия, категорична бе Крамп-Каренбауер пред германска телевизия след партийна конференция на ХДС. „Кадровите въпроси не са във фокуса на вниманието ни в момента“, посочи лидерът на партията. Крамп-Каренбауер застана начело на ХДС миналия месец, след като Меркел се оттегли от лидерската позиция заради поредицата от загуби на избори за регионалните парламенти миналата година. Обикновено лидерът на управляващата партия става и канцлер, но Ангела Меркел пожела да остане на канцлерския пост до края на мандата на правителството през 2021 г. Крамп-Каренбауер отбеляза, че Меркел продължава да е доста популярна и че приоритет на ХДС е добрата работа на правителството. Тя посочи, че през тази година партията ще използва 30-годишнината от падането на Берлинската стена като възможност да разговаря с гражданите и да им напомни за обстоятелствата, довели до обединението на Германия. Специално внимание ще бъде отделено на жителите на Източна Германия, където заради по-ниския жизнен стандарт и възнаграждения се засили подкрепата за други партии като например крайнодясната „Алтернатива за Германия“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.01.14", "title": " Все още е рано да се говори за приемник на Меркел, заяви лидерът на ХДС Анегрет Крамп-Каренбауер"}
{"url": "https://trud.bg/%d0%b1%d0%b0%d0%bd%d0%b3%d0%be-%d0%b2%d0%b0%d1%81%d0%b8%d0%bb-%d0%bf%d0%be%d1%81%d1%80%d0%b5%d1%89%d0%bd%d0%b0%d1%85%d0%b0-%d0%b8-%d0%b2-%d0%be%d0%b1%d1%80%d0%b0%d0%b7%d0%be%d0%b2%d0%b0%d1%82%d0%b5/", "text": "Деца от пловдивските села Граф Игнатиево и Чешнегирово сурвакаха зам.-министъра на образованието и науката Деница Сачева. Групите поздравиха служителите на министерството с песни в духа на ромската Нова година – Банго Васил, а малката Цветомира се развихри в индийски танц. Децата сурвакаха с наричания за здраве и поднесоха баница с късмети на присъстващите. Г-жа Сачева изтегли посланието „Не се шегувам, ти печелиш – късмета скоро ще намериш”. Тя насърчи децата да ходят редовно на училище, защото само така ще осъществят мечтите си. В училището в Граф Игнатиево се обучават деца от пет села, като 40% са от ромски произход, сподели пред „Труд” директорката Даниела Петкова. „Искаме да покажем, че сме толерантни към всички етноси и заедно празнуваме всички празници”, каза още тя. Малките сурвакари и певици се разходиха из образователното министерство, а служителите ги изпратиха с подаръци книжки. Банго Васил (в превод „Куцият Васил”) или Васильовден е най-големият ромски празник, който започна снощи и се чества три дена.", "date": "2019.01.14", "title": " Банго Васил посрещнаха и в образователното министерство (СНИМКИ)"}
{"url": "https://trud.bg/%d0%b1%d0%b0%d1%83%d1%82%d0%b8%d1%81%d1%82%d0%b0-%d0%b0%d0%b3%d1%83%d1%82-%d0%b8%d0%b7%d0%bf%d1%80%d0%b0%d1%82%d0%b8-%d0%bc%d1%8a%d1%80%d0%b8/", "text": "Анди Мъри се сбогува с Аустрелиън оупън с невероятен мач срещу Роберто Баутиста Агут, в който дори имаше шансове за обрат. В крайна сметка испанецът спечели с 6:4, 6:4, 6:7 (5), 6:7 (4), 6:2, но шотландският боец показа някои от най-добрите си изпълнения и често вдигаше трибуните на крака.  „Беше страхотно да играя тук през всичките тези години – заяви Анди след мача. – Ако това е последният мач в кариерата ми, значи е завършила достойно.“  Планът на Мъри е да напусне корта с мач на Уимбълдън тази година, но не е ясно дали здравето му ще позволи.", "date": "2019.01.14", "title": " Баутиста Агут изпрати Мъри"}
{"url": "https://trud.bg/%d1%88%d0%b0%d1%80%d0%b0%d0%bf%d0%be%d0%b2%d0%b0-%d0%bd%d0%b5-%d0%b4%d0%b0%d0%b4%d0%b5-%d0%b3%d0%b5%d0%b9%d0%bc-%d0%bd%d0%b0-%d0%b1%d1%80%d0%b8%d1%82%d0%b0%d0%bd%d0%ba%d0%b0/", "text": "Мария Шарапова се оказа прекалено безмилостна към 22-годишната британка Хариат Дарт и я победи с 6:0, 6:0 в първия кръг на женския турнир в Мелбърн. Но рускинята призна, че все още не се е отървала от болките в рамото, ръката и бедрото, заради които се оттегли от общо 12 мача в последната година, включително четвъртфинала в Шенжен (Китай) този месец.  „Докторът ми каза, че трябва да се справям със ситуацията ден за ден – заяви Маша. – Нямам време да се самосъжалявам. Младите настъпват, но времето им все още не е дошло.“", "date": "2019.01.14", "title": " Шарапова не даде гейм на британка"}
{"url": "https://trud.bg/%d0%bf%d1%83%d1%82%d0%b8%d0%bd-%d0%b8-%d1%82%d1%80%d1%8a%d0%bc%d0%bf-%d0%bd%d0%b0-%d1%81%d1%83%d1%80%d0%b2%d0%b0-%d0%b2-%d1%81%d1%83%d1%88%d0%b8%d1%86%d0%b0-%d1%81%d0%bd%d0%b8%d0%bc%d0%ba%d0%b8/", "text": "Президентите  на Русия и САЩ – Путин и Тръмп се изкушиха да видят що е то сурва и посетиха село Сушица,Симтлийска община. Така по стар стил бабугерите от Симитлийско отбелязаха Сурва.  Кметският наместник на селото Георги Митрев и кметът на община Симитли Апостол Апостолов посрещнаха единствената кукерска група, която бе предвождана от Папата, а в делегацията бяха и Путин и Тръмп. Всички си правеха снимки за спомен с президентите. Маските са уникални и са изработени от местен майстор. И както повелява традицията на Сурва, мечка сбори кмета.  Дълги хора и весел шум се разнесоха в селото, което пази изконните традиции и показва българщината на младото поколение.", "date": "2019.01.14", "title": " Путин и Тръмп на Сурва в Сушица (СНИМКИ)\t\t\t"}
{"url": "https://trud.bg/%d0%b7%d0%be%d0%b3%d1%80%d0%b0%d1%84%d1%81%d0%ba%d0%b8-%d1%81-%d1%82%d0%be%d1%87%d0%ba%d0%b8-%d0%b7%d0%b0-10-%d0%b8-%d0%bf%d1%8a%d1%82/", "text": "Владимир Зографски отново попадна в зоната на точките в състезанието от Световната купа по ски скок във Вал ди Фиеме (Италия). Българинът зае 27-о място със сбор от 229,2 точки след скокове от 118,0 метра и 122,5 м. Така той за десети пореден път взе актив и вече има 117 т., които му отреждат 24-о място в генералното класиране.  Победата във Вал ди Фиеме грабна Давид Кубацки (Полша), който събра 271,1 т., за да се качи на върха на подиума за пръв път през сезона. Японската сензация Рьою Кобаяши остана едва 7-и с 249,2 т., но продължава да води в битката за Големия кристален глобус с 1092 т.", "date": "2019.01.14", "title": " Зографски с точки за 10-и път"}
{"url": "https://trud.bg/%d1%85%d0%b5%d0%b1%d1%8a%d1%80-%d0%b2%d0%b4%d0%b8%d0%b3%d0%bd%d0%b0-%d0%ba%d1%83%d0%bf%d0%b0%d1%82%d0%b0-%d0%b1%d0%b5%d0%b7-%d0%b7%d0%b2%d0%b5%d0%b7%d0%b4%d0%b8/", "text": "Новият фактор в родния волейбол „Хебър“ стигна до първия си трофей само година и половин след дебюта си в елита. „Тигрите“ вдигната Купата на България след драматичен успех с 3:2 (25, -18, -23, 22, 7) над шампиона „Нефтохимик 2010“ във финала в Пазарджик.  „Нашият плюс е, че няма звезди, а колектив и отбор“, заяви разпределителят Иван Станев, който доскоро бе в лагера на бургазлии.  Мачът мина през серия обрати, но в тайбрека играчите на „Хебър“ бяха безапелационни и рано започнаха да трупат аванс като не оставиха интрига до края. Купата е втори трофей в историята на пазарджишкия волейбол след шампионската титла от 1947-а, спечелена от „Чавдар“, чийто приемник се явява сегашният клуб.  „Нефтохимик“ пък не успя да защити купата от миналата година и загуби първи финал след 2010-а.  „Изпуснахме първия гейм, наши грешки им дадоха предимство – заяви разпределителят на шампионите Георги Братоев. – Но в четвъртия и петия ни надиграха чисто волейболно. Забиваха, правеха блокади, биеха силен сервис. Борбата за титлата ще бъде интересна, ще се включи и ЦСКА. Смятам, че „Нефтохимик“ ще бъде шампион.“", "date": "2019.01.14", "title": " „Хебър“ вдигна Купата без звезди"}
{"url": "https://trud.bg/%d0%bd%d0%b0%d1%87%d0%b5%d0%b2%d0%b0-%d0%b3%d0%be%d1%82%d0%b2%d0%b8-%d0%b8-%d0%bd%d0%b0-%d1%82%d1%80%d0%b5%d0%bd%d1%8c%d0%be%d1%80%d0%b0/", "text": "Новата звезда на леката атлетика Александра Начева е само на 17 години, но вече умее да готви. Пловдивчанката, която доминира в тройния скок за девойки в последната година, дължи на това умение перфектната си форма.  „Допреди две-три години можех да ям всичко, но с настъпването на пубертета започнах да пълнея – призна спортистката. – Сега броя калориите, бургерите, дюнерите и пиците са забравени.“  На закуска Александра си позволява любимите френски палачинки с течен шоколад, а мазният бекон и пържените яйца са за треньора Стойко Цонов.  „На лагери и състезания наемаме апартамент с кухня и аз готвя за мен и треньора – добави Начева. – Предпочитам италианска кухня, но освен паста, обичам и пържоли.“  Основната цел на атлетката за 2019-а е титла от европейското първенство до 20 г. и норматив за континенталния шампионат за мъже и жени.", "date": "2019.01.14", "title": " Начева готви и на треньора"}
{"url": "https://trud.bg/%d0%b0%d0%bd%d1%82%d1%8a%d0%bd%d0%b8-%d0%b1%d0%b8%d0%b5-%d0%bd%d0%b0-100-%d1%8f%d1%80%d0%b4%d0%b0-%d0%b2-%d1%81%d0%b0%d1%89/", "text": "Антъни Иванов започна с победа годината си в американското университетско плуване. 19-годишният търновец, който се състезава за университета Вирджиния Тех, спечели старта на 100 ярда бътерфлай на двустранната регионална среща с Вирджиния Юнивърсити в Шарлътсвил. Българинът завърши за 48,41 секунди, а на 200 ярда в същия стил остана втори с 1:45,98 мин.  „Доволен съм от плуванията си, но имам още върху много неща да работя – заяви Иванов пред BGSwim. – Адаптацията ми в университета и в САЩ вървят добре.“  Идната седмица българинът ще участва в четиристранна среща с университетите Джордж Вашингтон, Синсинати и Джеймс Мадисън. Състезанието е на базата на Вирджиния Тех.  ", "date": "2019.01.14", "title": " Антъни бие на 100 ярда в САЩ"}
{"url": "https://trud.bg/%d0%bd%d0%b0%d0%b9-%d0%bc%d0%bd%d0%be%d0%b3%d0%be-%d1%81%d0%b0-%d0%b1%d0%be%d0%bb%d0%bd%d0%b8%d1%82%d0%b5-%d1%83%d1%87%d0%b5%d0%bd%d0%b8%d1%86%d0%b8-%d0%b2-%d1%81%d1%80%d0%b5%d0%b4%d0%b5%d1%86-%d0%bd/", "text": "От Регионална здравна инспекция /РЗИ/ докладваха, че към настоящия момент на база изследвания в последните седем дни има заболеваемост, която е 222,51% или 451 случая при наблюдавано население 20 269 души. По данни на специалистите от РЗИ най-засегнати са малките деца от 5 до 14 години. От РУО на МОН предоставят следната информация за броя на отсъстващите ученици: общо 13,87 % или 4900 ученици от общо 35300, 3,73% са отсъстващите учители или 135 от общо 3700. Най висок е процентът на отсъстващите ученици в община Средец – 23,17, а най- нисък в община Айтос – 9,10 %. В сила влизат следните противоепидемични мерки за снижаване на заболеваемостта: обявяване на грипна епидемия на територията на област Бургас, считано от 15.01.2019 г., преустановяване на учебните занятия във всички училища на територията на област Бургас за периода 15.01-18.01.2019 г. включително. Прекратяване на плановите операции в лечебните заведения, преустановяване на свижданията, консултациите на здрави бременни жени и деца, както и всички профилактични прегледи и имунизации са сред другите противоепидемични мерки.  Детските градини ще работят с режим на „засилен филтър”, като ще бъде ограничен достъпа на родители и външни лица. От Регионалния щаб за борба с грипа и острите респираторни заболявания апелират към гражданите да избягват посещаване на събития от масов характер. Следващото заседание на Щаба е насрочено за 18.01.2019г. петък от 14:00 часа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.14", "title": " Най-много са болните ученици в Средец, най-малко в Айтос"}
{"url": "https://trud.bg/%d0%b1%d0%b5%d1%80%d0%b1%d0%b0%d1%82%d0%be%d0%b2-%d0%b3%d0%bb%d0%b5%d0%b4%d0%b0-%d1%88%d0%be%d1%83%d1%82%d0%be-%d0%bd%d0%b0-%d0%b4%d0%b5-%d1%85%d0%b5%d0%b0/", "text": "Димитър Бербатов седна в ложата на „Уембли“, за да гледа шоуто на Давид де Хеа. Вратарят на „Манчестър Юнайтед“ отрази 11 удара на „Тотнъм“ само през второто полувреме при победата с 1:0. Бербатов гледаше заедно с бившия си съотборник при „шпорите“ Ледли Кинг. Нападателят игра в „Тотнъм“ в периода 2006-2008 година, а след това премина на „Олд Трафорд“ за 30,75 милиона паунда, тогавашен трансферен рекорд за „дяволите“. На трибуните бе и друга легенда на двата отбора – Теди Шерингам. Близо до тях седна и най-голямата треньорска легенда на „Юнайтед“ – сър Алекс Фъргюсън, който явно вече е и пряк съветник на треньора Оле Гунар Солскяр. Бербатов и Шерингам не бяха единствените звезди, които гостуваха като зрители на „Уембли“. Снимка на терена си направиха американците Райън Фицпатрик (американски футбол) и Даниел Мърфи (бейзбол). Футболистите на „Юнайтед“ не спряха да обсипват с хвалби Де Хеа за фамозното му представяне. Нападателят Ромелу Лукаку пусна колаж в социалните мрежи, на който бе изобразен испанския вратар пред врата на гараж, на който пише: „Съжалявам, затворено в неделя!“ „ Средна работа, Давид“, написа с много усмивки испанският халф Хуан Мата. После добави в своята страница: „Където и да отидеш, винаги взимай Де Хеа със себе си!“ „ Давид започва да прави революция в треньорския пост – коментира Дарън Флечър, бивш футболист на „Юнайтед“ и съотборник на стража. – Трудно е, когато не можеш да спреш топката с ръка, да го направиш с крак. Той успява. Де Хеа не крещи по съотборниците си, не полудява. Напротив – спокоен е, вдъхва увереност. Безспорно най-добрият вратар в света!“ Солскяр пък почна да пише рекорди. Няма друг треньор в историята на „Манчестър Юнайтед“, спечелил първите си шест мача начело на отбора. Сега Солскяр победи Маурисио Почетино, когото в Англия сочат за най-вероятен постоянен наставник на „червените дяволи“. Пол Погба отново се заяде с Жозе Моуриньо. „Преди ни беше много трудно да играем с тези защитник тактики – каза световният шампион, дал головия пак на Маркъс Рашфорд. – Аз искам да атакуваме, да пресираме. Защитата не е моето амплоа. Треньорът сега ми каза да влизам в наказателното поле, да вкарвам голове. Моят пример за стил е Франк Лампард.“ При Моуриньо халфът дори изпадна в статут на резерва, беше пред напускане още през януари. Сега никой не говори за напускане на Погба.", "date": "2019.01.14", "title": " Бербатов гледа шоуто на Де Хеа"}
{"url": "https://trud.bg/%d0%be%d0%b7%d1%85%d0%be-%d1%89%d0%b5-%d0%b4%d0%be%d0%b1%d0%b0%d0%b2%d0%b8-%d0%bd%d0%be%d0%b2%d0%b8%d1%87%d0%be%d0%ba-%d0%ba%d1%8a%d0%bc-%d1%81%d0%bf%d0%b8%d1%81%d1%8a%d0%ba%d0%b0-%d1%81%d0%b8/", "text": "Организацията за забрана на химическите оръжия (ОЗХО) реши днес да добави използваното при атаката в Солсбъри миналата година съветско бойно отровно вещество Новичок към списъка си със забранени вещества, предаде Ройтерс. Според изявление на държави от ОЗХО всичките 41 членове на Изпълнителния съвет на организацията са приели внесено от САЩ, Холандия и Канада предложение за налагане на забраната. Те решиха „да добавят две групи отровни вещества (включително използваното в Солсбъри)“, написа в Туитър канадският постоянен представител в ОЗХО Сабине Ньолке. „Русия се разграничи от консенсуса, но не го наруши“, добавя тя. След нападението през март миналата година срещу бившия руски разузнавач Сергей Скрипал и дъщеря му Юлия в Солсбъри западните съюзници наредиха най-голямото експулсиране на руски дипломати от разгара на Студената война. Според британските власти агенти на руското военно разузнаване (ГРУ) са отровили Скрипал и дъщеря му с Новичок. Русия отрича да е замесена. Днешното решение на ОЗХО представлява класифицирана информация и затова не бяха разпространени други подробности. Това е първата подобна промяна в списъка на организацията със забранени бойни отровни вещества, включващ още газове като Ве Хикс, зарин и иприт, откакто тя беше създадена през 1997 г. по силата на Конвенцията за химическите оръжия, отбелязва Ройтерс. Членуващите в ОЗХО общо 193 държави имат на разположение 90 дни, за да внесат възражения срещу днешното решение, ако имат такива. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.14", "title": " ОЗХО ще добави „Новичок“ към списъка си със забранени вещества"}
{"url": "https://trud.bg/%d1%88%d1%83%d0%bc%d0%b5%d0%bd%d0%b5%d1%86-%d0%be%d1%82%d0%ba%d1%80%d0%b8-%d0%ba%d0%be%d0%bb%d0%b0%d1%82%d0%b0-%d1%81%d0%b8-%d0%b7%d0%b0%d0%bf%d0%b5%d1%87%d0%b0%d1%82%d0%b0%d0%bd%d0%b0-%d1%81-%d0%bf/", "text": "Шкода с румънска регистрация, шофирана от шуменец, осъмнала в понеделник с врати здраво запечатани със строителна пяна. Най-вероятно се касае за любовно отмъщение от конкурент. По бялата кола имало издайнически надписи, надраскани с маркер. Авторът призовавал „остави я“, имало надраскани и нецензурни обиди. Возилото било паркирано на ул.“Битоля“ в града. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.14", "title": " Шуменец откри колата си запечатана с пяна"}
{"url": "https://trud.bg/%d0%be%d0%b1%d1%8f%d0%b2%d0%b8%d1%85%d0%b0-%d0%b3%d1%80%d0%b8%d0%bf%d0%bd%d0%b0-%d0%b5%d0%bf%d0%b8%d0%b4%d0%b5%d0%bc%d0%b8%d1%8f-%d0%b2-%d1%88%d1%83%d0%bc%d0%b5%d0%bd/", "text": "Регионална здравна инспекция в Шумен обяви грипна епидемия за област Шумен от понеделник. Болните са 244 на 10 000 души, съобщават от РЗИ. Засегнати са всички възрастови групи. С цел прекъсване на епидемичната верига в условията на грипна епидемия и ограничаване на заболеваемостта сред учениците е препоръчано и прекратяване на учебните занятия от вторник до петък. Резултатите на изследваните проби на болни с остри респираторни заболявания показват наличие на грипен щам тип А. Лечебните заведения за болнична помощ трябва да преустановят свижданията. Трябва да преустановят работа женските и детски консултации, препоръчват от РЗИ. Регионална здравна инспекция – Шумен препоръчва да се ограничат социалните контакти да се избягва събирането на много хора в затворени пространства. Болните с висока температура и други признаци на грип да не провеждат самолечение. При наличие на симптоми за грип да посещават личните си лекари и да не ходят болни на работа и училище. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.14", "title": " Обявиха грипна епидемия в Шумен"}
{"url": "https://trud.bg/%d1%80%d0%b0%d0%b1%d0%be%d1%82%d0%be%d0%b4%d0%b0%d1%82%d0%b5%d0%bb%d0%b8%d1%82%d0%b5-%d1%82%d1%80%d1%8f%d0%b1%d0%b2%d0%b0-%d0%b4%d0%b0-%d1%81%d0%b5-%d1%81%d1%8a%d0%be%d0%b1%d1%80%d0%b0%d0%b7%d1%8f/", "text": "Въпрос:  Здравейте! Работя на открито пространство, а последните дни температурите паднаха доста под нулата. Има ли някакви изисквания, които работодателите следва да спазват, когато температурите са отрицателни? Т. Станиславова, гр. Павликени Отговор:  Зимните температури налагат допълнителни изисквания към работодателите. Те са посочени в Наредба ? РД-07-3 от 18.07.2014 г. за минималните изисквания за микроклимата на работните места. Работодателите следва да предприемат специални мерки за опазване живота и здравето на работещите. Пълният отговор четете в броя на вестник „Труд“ във вторник. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.14", "title": " Работодателите трябва да се съобразяват с ниските температури при работа"}
{"url": "https://trud.bg/%d0%ba%d1%80%d0%b0%d0%b9-%d0%bd%d0%b0-%d0%ba%d1%83%d1%80%d0%b8%d0%be%d0%b7%d0%b8%d1%82%d0%b5-%d0%bf%d1%80%d0%b8-%d0%b8%d0%b7%d0%b1%d0%be%d1%80%d0%b8%d1%82%d0%b5-%d0%b7%d0%b0-%d0%b5%d0%b2%d1%80%d0%be/", "text": "Край на куриозния „Феномен 15/15”, казусът ще бъде решен още за европейските избори през май тази година. Това каза пред „Труд” председателят на правната комисия в 44-то Народно събрание Данаил Кирилов (ГЕРБ). Той припомни, че днес до 18.00 часа изтича срокът за предложения по промените в Изборния кодекс преди новите текстове да минат на второ четене в пленарна зала. Така в ремонтирания Изборен кодекс трябва да се реши проблемът, който се появи през 2014 година на европейските избори в листата на БСП – а именно, многото гласове, които получи като преференция номер 15 в листата на социалистите – Момчил Неков. Куриозът беше, че младият политик измести лидера на ПЕС Сергей Станишев от партийната подредба. Самият Неков тогава обясни, че гласовете за него са предпочитание на избирателите, а не грешка. Дори от централата на БСП обаче имаше мнения, че влизането на Неков в Европарламента се дължи на съвпадението на личния му номер в листата – 15 и номера на БСП – също 15. Поправките на първо четене бяха подкрепени със 115 гласа в началото на декември миналата година. С тях се прие още Централната избирателна комисия (ЦИК) да решава в колко секции да има машинно гласуване, но те не трябва да са по-малко от хиляда. Машини ще могат да се поставят само в секции с над триста избиратели, но извън граница – не. Така машинно ще може да се гласува само в България. Машинно гласуване ще бъде въведено, но поетапно. Както „Труд” още тогава съобщи, преференциите за отделните кандидати ще останат в бюлетините за избори, но ще започват вероятно от №100 нагоре. А в подредбата на партиите също ще има числова поредност от 1 до 100. ”Внесли сме така да отпадне, но това е чисто пилотно предложение т.е. като база на анализ изследване. Вариантите за сега са три, но най-логично и най-близко до сегашното положение е да има числа и в списъка на партиите, и в списъка на преференциите, но да стартират от различно число”, обясни още Данаил Кирилов. От „Обединени патриоти” предлагат изобщо да няма номера, но това според експерти би забавило много времето за гласуване в тъмната стаичка. Съвсем теоретично третият вариант е с използване на букви, но той също не е много удачен. ”Ние от ГЕРБ сме предложили за дебат и решение по проблема с ефекта 15/15 като смятам, че най-широка подкрепа би получил вариантът – номерацията на листа с партии и списъка с преференциите да стартира с различно число, но да остане номерацията”, отбеляза още Кирилов. При второ гласуване депутатите ще трябва да решат и относно видеонаблюдението в избирателните секции.  Очакван сблъсък между парламентарните партии ще е искането на ДПС да отпадне уседналостта за гласуване при европейските избори. „Рано е да бъде коментирано”, каза лаконично Данаил Кирилов.   Машинен вот ще има “Ще има машинно гласуване при всички случаи, въпросът е в преценката в броя на машините. Би могло да се реагира и за европейските избори да се осигурят на машини”, увери още Данаил Кирилов. “Предложили сме те да бъдат собственост на държавата, като тяхното придобиване се организира от „Информационно обслужване” – дружество с държавно имущество и с принципал българската държава. Няма да има машини в секциите на кораби, извън България и подвижните изборни секции, включваме още в предложението”, допълни той. Но не се ангажира какъв ще е броят им – дали ще бъдат осигурени за 3000 или за 5000 избирателни секции, примерно. Припомняме, че по искане на ЦИК от ГЕРБ предприеха измененията в двете посоки – във връзка с машинното гласуване и електронното дистанционно гласуване. И двата способа ще останат като опции в Изборния процес, но ще се прилагат съответно, когато са налице всички доказателства, че вотът и неговата тайна са защитени.   Христиан Митев, ОП: Настояваме за отпадане на номерата пред партиите От „Обединени патриоти” настояваме за отпадане номерата пред партиите, както и пред отбелязването на преференции за кандидатите. По този начин не само се решава проблемът с т.нар. феномен 15/15, но и българските граждани няма да гласуват за числа и номера. На практика избирателят ще знае за кого и за какво гласува. По отношение на дистанционното гласуване има достатъчно негативни примери в Холандия, както и решение на Конституционния съд в Германия, който отрече метода. Дори и Естония, която беше сред подкрепящите го държави, даде назад и го ограничи максимално въвеждането му до намиране на техническо решение за гарантирана на сигурността и честността на вота. По въпроса с видео наблюдението, още на първо четене ние от „Обединени патриоти” изразихме опасенията си, че ако то се извършва по време на гласуването, може да бъде използвано за контролиране на вота – явление, което трябва да бъде премахнато, а не насърчавано и подпомагано. Ако има видео наблюдение, то логиката е това да се случва след обявяването на края на изборния ден.   Хамид Хамид, ДПС: Подкрепяме видео наблюдението, но с корекции ДПС ще подкрепи видео наблюдението, като доразвием и коригираме предложението на Воля, защото трябва да се ограничи периметърът около кабинката за гласуване, за да не се нарушава тайната на вота. Ще отбележа, че в предишното Народно събрание Движението за права и свободи също внесе искане за прилагане на видео наблюдение. ГЕРБ изразява становище, че наблюдение трябва да има при броенето на бюлетините, но ние от ДПС смятаме, че такова трябва да има през целия изборен ден без да пречи на нормалното протичане. Както в помещението над масичката, така и отвън, за да се избегнат индиански нишки, търговия с гласове и т.н. Желанието на ДПС е по-бързо да се премине към машинно гласуване с по-голям брой секции. Имаме предложения и за преференциите, за начина на тяхното изчисляване, както и вариант, с който да бъде избегнат феноменът 15/15. Идеята е да има разминаване на номерата, което председателят на правната комисия Данаил Кирилов спомена още на първо четене. ДПС ще настоява и за отпадането на забраната за агитация на език различен от българския.   Явор Божанков, БСП: Публичният регистър ще пребори „мъртвите души“ От БСП предлагаме да се въведе публичен регистър на избирателя, целящ премахването на т. нар. мъртви души. Ние призоваваме при броенето на гласове да има два оригинални протокола, гарантиращи, че няма да има злоупотреби. На първо място това срещу, което заставаме в промените на Изборния кодекс, е искането на ГЕРБ машинното гласуване да отпадне. То беше гласувано през 2014 година, до сега е имало достатъчно време да влезе, а отстъплението от него руши доверието в изборната система и в целия политически процес. Машинното гласуване не позволява недействителни гласове и гарантира, че няма да има недействителни бюлетини. Те са сред най-големите проблеми, тъй като представляват около 5%, което е цяла парламентарна сила. Ще подкрепим предложението на Воля за въвеждане на видео наблюдение, ако то бъде само след приключване на изборния ден – при броенето на бюлетините, за да бъде гарантирана тайната на вота. Не подкрепяме предложението на ДПС за отпадане преференциите. Няма да подкрепим и промени в номерирането, защото хората са свикнали с тази изборна система.   Българите ще гласуваме последни през май, първи пускат бюлетини в Холандия Всички ще изчакват португалците Европейските избори през 2019 година ще се проведат в периода от 23 до 26 май. И тъй като вотът се провежда в различни дни според традициите в различните страни-членки, то българите ще гласуваме последни, тъй като изборният ден у нас е обикновено в неделя. Някои правила се различават в отделните страни и така денят на изборите в България е неделя, но в Холандия изборите се провеждат в четвъртък. На 24 май ще гласуват в Ирландия, а на 25 май (петък) – в Латвия, Малта, Словакия и Чехия. Правителството в Прага залага и на 24 май като изборен ден. В останалите 21 страни, в т.ч. и България вотът ще е в неделния ден – 26 май. За да не се влияят гражданите на различните държави от резултатите в съответната страна, където гласуването за евродепутати е приключило, резултатите от изборите могат да бъдат публикувани едва след закриване на избирателните секции в държавата-членка, чиито гласоподаватели са последни. Така, заради часовата разлика, ще изчакаме вота и в Португалия. Някои страни са наложили ограничения за възможността на свои граждани да гласуват от чужбина или от т-нар. „трети страни”. От администрацията на Европейския парламент отбелязват специално, че ”към момента България допуска гласуване само от други страни в ЕС”. Както е известно, заради напускането на Съюза от Великобритания и формалното гласуване за това на 29 март, броят депутати в следващия ЕП ще е 705 вместо досегашните 751. България отново ще изпрати 17 свои представители в Брюксел. Европарламентът стартира и информационна кампания за повишаване на избирателната активност. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.01.14", "title": " Край на куриозите при изборите за Европарламент\t\t\t"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d0%b5%d0%bb%d0%b5%d0%bd%d0%b0-%d0%be%d0%bf%d1%80%d0%b5%d0%b4%d0%b5%d0%bb%d0%b8-%d0%b1%d1%8e%d0%b4%d0%b6%d0%b5%d1%82%d0%b0-%d0%bd%d0%b0-%d0%be%d0%b1/", "text": "На общественото обсъждане на проекта за бюджет 2019 г. на община Елена кметът инж. Дилян Млъзев го определи като „деликатесен“, който обаче „трябва да се реже на тънко и премерено“. Повод за подобно образно определение е увеличението на първоначалния размер на бюджета с 16.44% спрямо този за 2018 г. т.е. през текущата година общината ще разполага с 1 785 481 лв. повече. Финансовата рамка е 12 644 503 лв. и е направена на база реалистични приходи и оптимизирани разходи. Общата субсидия за делегирани от държавата дейности е 5 435 589 лв., със 738 915 лв. повече от миналогодишната, с близо 122 000 лв. са увеличени парите за капиталови разходи, като целевата субсидия е в размер на 1 299 000 лв.. Общината е планирала с над 800 000 лв .повече собствени приходи, без да увеличава местните данъци и таксите, с изключение на данъка за превозните средства. Той обаче остава на най-ниската стойност след законовите промени. Най-голям ръст е заложен на приходите от продажба на стоки и услуги. И тази година гражданите проявиха голяма активност при публичното обсъждане на бюджета, което продължи близо два часа в пленарната зала на общината. Сред присъстващите бяха и ученици от СУ „Иван Момчилов“, които останаха видимо доволни, че предложението им от Деня на ученическото управление на общината ще бъде реализирано – проектиране и изграждане на площадка за скейтборд до градския стадион. За разлика от миналата година повече са внесените от гражданите писмени предложения – над 30 за инвестиционната програма. В предварително изготвения й проект влизат и започнати през 2018 г. обекти, с необходимост да бъдат завършени през текущата. Предвидено е до края на 2019 г. почти всички улици в града да бъдат ремонтирани, да са с ново асфалтово покритие и с тротоари. Инвестиционната програма на община Елена е в размер на 6 419 141 лв. , от които 3 545 292 лв. са средства от Европейския съюз. С реализация през тази година са два от най-големите проекти – реконструкция на сградите на СУ „Иван Момчилов“ и възстановяване на изгорялото училище за художествена галерия, продължават успешно и няколко социални проекта. Бюджет 2019 г. ще бъде внесен за обсъждане на сесия на Общинския съвет на 24 януари. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.14", "title": " Кметът на Елена определи бюджета на общината като „Деликатесен“"}
{"url": "https://trud.bg/%d0%b5%d0%bc%d0%b5%d1%80%d0%b8-%d0%b8%d1%81%d0%ba%d0%b0-%d1%81%d0%bf%d0%b5%d1%88%d0%bd%d0%b0-%d0%bf%d1%80%d0%be%d0%b4%d0%b0%d0%b6%d0%b1%d0%b0-%d0%bd%d0%b0-%d0%b9%d0%be%d0%b7%d0%b8%d0%bb/", "text": "Унай Емери е изисквал от ръководството на „Арсенал“ да продаде Месут Йозил до края на януари. Бившият германски национал е най-скъпоплатеният в отбора с 350 000 паунда седмична заплата. Но Йозил вече е твърда резерва. След слабото световно първенство и скандалите с напускането на националния отбор халфът е бледа сянка на себе си. Йозил въобще не бе в групата при загубата с 0:1 от „Уест Хем“ в събота. „ В отбора са тези, които заслужават – отсече Емери на въпрос за германеца. – Понякога той ни помага, понякога не може или заради контузия, или по друга причина.“ „ Арсенал“ е заплашен за трета година поред да остане извън зоната на Шампионската лига.", "date": "2019.01.14", "title": " Емери иска спешна продажба на Йозил"}
{"url": "https://trud.bg/%d0%b3%d1%80%d0%b8%d0%b3%d0%be%d1%80-%d1%81-%d0%b0%d0%b3%d0%b0%d1%81%d0%b8-%d0%b2%d1%8a%d1%80%d0%b2%d0%b8%d0%bc-%d0%b2-%d0%bf%d1%80%d0%b0%d0%b2%d0%b8%d0%bb%d0%bd%d0%b0-%d0%bf%d0%be%d1%81%d0%be%d0%ba/", "text": "Григор Димитров загуби сет от неигралия година и половина сърбин Янко Типсаревич, но впоследствие обърна мача си от първия кръг на Аустрелиън оупън до победа с 4:6, 6:3, 6:1, 6:4. Българският тенисист непрекъснато вдигаше нивото с течение на мача, а 34-годишният му съперник не успя да издържи на темпото.  „Знаех, че Янко е коварен съперник, но загубите от него са в миналото – заяви Димитров след мача. – В началото някои удари не ми се получаваха, но с всеки гейм се чувствах все по-добре. Мисля, че с Андре Агаси вървим в правилна посока и се надявам нещата да останат така. Той е направил толкова много. Понякога нещата, които ми говори, нямат нищо общо с тениса и мисля, че благодарение на него сега съм по-добър човек. Но на корта е супер интензивен. Всеки ден научавам нещо от него.“  Следващият съперник на българина е Пабло Куевас (Уругвай), който отстрани с 6:4, 7:5, 6:1 Душан Лайович (Сърбия). Григор води с 2-1 победи в трите срещи между двамата.  „Още един труден съперник, винаги играе добре на големите турнири – призна Димитров. – Срещалите сме се няколко пъти един срещу друг, но ако трябва да бъда честен, скоро не съм го гледал.“", "date": "2019.01.14", "title": " Григор: С Агаси вървим в правилна посока"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd-%d1%86%d0%b2%d0%b5%d1%82%d0%b0%d0%bd%d0%be%d0%b2-%d0%bf%d1%80%d0%be%d0%b2%d0%b5%d0%b4%d0%b5-%d1%80%d0%b0%d0%b1%d0%be%d1%82%d0%bd%d0%b0-%d1%81%d1%80%d0%b5%d1%89-13/", "text": "Председателят на ПГ на ГЕРБ и зам.-председател на партията Цветан Цветанов проведе работна среща с посланика на Австрия в България Н.Пр. Андреа Вике, съобщиха от пресцентъра на партията. Двамата обсъдиха протичането и резултатите от Българското и Австрийското председателства на Съвета на ЕС, като подчертаха позитивния ефект и добавената стойност от съвместната работа и приемствеността, особено по отношение на темите, свързани със Западните Балкани и сектор „Сигурност“. Цветанов запозна посланик Вике и с работата на Съвместната група за парламентарен контрол на Европол, чиито срещи са част от задължителния календар на парламентарното измерение на всяко председателство. В рамките на срещата двамата обмениха мнения по редица теми от политическия дневен ред. Посланик Вике запозна Цветан Цветанов с резултатите от проучване на мнението сред австрийски инвеститори в България за бизнес климата в страната. От него става ясно, че голям дял от тях отчитат политическата стабилност в страната ни и правната сигурност като ключови фактори при вземането на инвестиционни решения. Цветан Цветанов и Андреа Вике обсъдиха и организирането на кръгла маса през март в Народното събрание в сътрудничество с Международния център за развитие на миграционната политика (ICMPD) със седалище във Виена. Целта на форума ще бъде да отчете постигнатото и да очертае бъдещи стъпки за развитие на успешни подходи на национално и европейско ниво. Посланик Вике разказа за австрийските културни мероприятия по време на домакинството на Пловдив като европейска столица на културата през 2019 г. Тя пожела на Пловдив успех, като обърна внимание на положителния отзвук, който получава градът в австрийските медии. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.01.14", "title": " Цветан Цветанов проведе работна среща с посланика на Австрия в България Н.Пр. Андреа Вике"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b0%d0%b2%d1%80%d0%b0%d0%bc%d0%be%d0%b2%d0%b0-%d0%b2%d1%81%d0%b5-%d0%be%d1%89%d0%b5-%d0%bd%d1%8f%d0%bc%d0%b0-%d0%b8%d0%b7%d0%b1%d1%80%d0%b0/", "text": "Все още няма избран председател на УС на АПИ. Това каза на брифинг министърът на регионалното развитие и благоустройството Петя Аврамова. „Обсъждаме различни варианти за членове на УС на АПИ. Търсим най-добрия вариант – добър експерт, но няма още готово решение по назначаването на две свободни места“, заяви министър Аврамова. Тя посочи, че има много пътни експерти. „Цяла листа има една неправителствена организация, които са активни. В последно време и БСП са активни пътни експерти. Така че имаме голям избор, няма да ни е трудно“, пошегува се тя. „Извън кръга на шегата, търсим добри експерти, които да влязат в УС на АПИ. Не сме си поставили срок, но това е една от най-важните задачи, които сме си поставили в момента“, обясни Аврамова.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.14", "title": " Министър Аврамова: Все още няма избран председател на УС на АПИ, търсим най-добрия вариант"}
