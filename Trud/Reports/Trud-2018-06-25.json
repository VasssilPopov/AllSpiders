{"url": "https://trud.bg/%d1%85%d1%83%d0%bc%d0%b0%d0%bd%d0%b8%d1%82%d0%b0%d1%80%d0%bd%d0%b8%d1%8f%d1%82-%d0%ba%d0%be%d1%80%d0%b0%d0%b1-%d0%bb%d0%b0%d0%b9%d1%84%d0%bb%d0%b0%d0%b9%d0%bd-%d0%bd%d1%8f%d0%bc%d0%b0-%d0%b4%d0%b0/", "text": "Италианският вътрешен министър Матео Салвини потвърди, че хуманитарният кораб “Лайфлайн” с 234 мигранти на борда няма да получи разрешение да влезе в италианско пристанище, предаде Франс прес. Корабът, който е нает от едноименната германска НПО, се намира на около 30 морски мили от Малта в очакване на информация къде може да закара мигрантите. “Лайфлайн”, който плава под холандски флаг, получи забрана за акостиране в Италия от италианските власти, които му казаха да се обърне към Либия. Салвини нарече “невежа” френската министърка по европейските въпроси Натали Лоазо, която по-рано днес заяви, че Италия е страната, която трябва да поеме “Лайфлайн”. “Френският министър е невежа, в смисъл, че не е запознат с положението на този кораб, който действа в незачитане на сигналите на италианската и либийската брегова охрана. Това е кораб извън закона, който трябва да бъде конфискуван”, заяви Салвини, без да споменава поименно Лоазо. “Изненадан съм колко са лоши французите, отварянето на пристанището на Марсилия за този кораб би било хубав жест и не е ясно защо той трябва да идва в Италия, след като няма нищо общо с нашата страна”, добави той. “Франция напомня международното право: когато кораб спасява хора в морето, каквито са пътниците на “Лайфлайн”, те трябва да дебаркират в най-близкото пристанище, което е в Малта или Италия”, заяви по-рано днес Натали Лоазо. “Строго погледнато на практика трябва да го поеме Италия. Това не устройва всички, но такова е международното право и не сме тук да заменяме правото със закона на джунглата”, добави тя.  Италианското министерство на транспорта, което ръководи пристанищата, реагира с изявление.  “Не е вярно, че строго погледнато спасяването на взетите от “Лайфлайн” мигранти е задължение на Италия. Операцията никога не е била координирана с италианските власти, а най-близките пристанища до нея бяха тези на Либия, Малта и Тунис”, заяви министерството. Салвини укори журналистите, които се отнасят към съюзника му, унгарския премиер Виктор Орбан, като към “обществен враг номер едно”, предаде ДПА. Той отбеляза, че Унгария е отказала да приеме 300 бежанци от Гърция и Италия по силата на провалилата се схема на ЕС за преразпределяне на мигранти, а в същото време Франция не е приела 9000. “Така че ако Орбан е зъл, Макрон е 15 пъти по-зъл”, каза Салвини. 45-годишният лидер на крайнодясната антиимигрантска партия “Лига” обаче изглежда е объркал сметките, тъй като 9000 е 30 пъти повече от 300, а не 15 пъти, отбелязва ДПА. Правителствата на Франция и Италия си разменят нападки откакто Рим отказа да затвори пристанищата си за хуманитарния кораб “Акуариус” с над 600 мигранти. Миналата седмица, без да споменава директно Салвини, Макрон изрази съжаление, че ЕС е застрашен от “подобна на проказа” надигаща се вълна на популизъм. На следващия ден Салвини заяви, че френският президент “е прекалил с шампанското” и го предизвика да приеме мигрантите, които Италия отпъжда. ЕС трябва да убеди страните южно от Либия като Нигер, Мали, Чад или Судан, да допуснат на територията си мигрантски приемни лагери, заяви Салвини. По-рано италианското правителство беше предложило тези лагери да са в транзитните за мигранти африкански страни, но Салвини изключи Либия от този план след среща с либийски официални лица в Триполи, които са твърдо против. “Не говорим за Либия, а за страните южно от Либия”, каза Салвини на журналисти в Рим, пояснявайки свой по-ранен туит, в който говореше за създаване на “приемни центрове при южните граници на Либия”. На пресконференция със Салвини в Триполи либийският вицепремиер Ахмед Майтиг заяви, че страната му “категорично ще отхвърли присъствие на всякакви имиграционни лагери в Либия, които са забранени по закон”. На тази пресконференция Салвини призова за укрепване на външните граници на Либия и ЕС, обеща пълно спазване на либийския суверенитет и заяви, че Рим и Триполи споделят целта да се спират наети от неправителствени организации спасителни кораби. Позицията на Италия е, че мигрантите трябва да бъдат спасявани от либийската брегова охрана, а не от европейски НПО, и връщани в Либия, въпреки предупрежденията на правозащитни организации, че така мигрантите са изложени на сериозни издевателства, включително изтезания. В Рим Салвини отхвърли тези безпокойства като “лъжи и реторика” и заяви, че е посетил първокласен мигрантски център в Триполи, който е под надзора на Върховния комисариат на ООН за бежанците. Той заяви, че НПО-тата, които помагат на мигранти край либийските брегове, “съзнателно или несъзнателно са съучастници” на трафикантите на хора в Либия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.25", "title": " Хуманитарният кораб “Лайфлайн” няма да хвърли котва в Италия, потвърди вътрешният министър Матео Салвини"}
{"url": "https://trud.bg/%d1%86%d0%b5%d1%86%d0%ba%d0%b0-%d1%86%d0%b0%d1%87%d0%b5%d0%b2%d0%b0-%d0%bd%d0%b5%d0%be%d0%b1%d1%85%d0%be%d0%b4%d0%b8%d0%bc%d0%b8-%d1%81%d0%b0-%d0%b7%d0%b0%d0%ba%d0%be%d0%bd%d0%be%d0%b4%d0%b0/", "text": "Необходими са законодателни промени за полагането на труд от лишени от свобода, обяви пред   правосъдният министър Цецка Цачева. Все още се очаква проверката около бягството на Борис Иванов, който беше заловен след тридневно издирване. Според Цачева преценката за лишения от свобода е била неадекватна. „Има некоректна, несъответна преценка с оглед личността на лицето – това е рецидивист от много години в системата, а профилът му предполага, че към него трябва (да има – б. ред.) специално внимание”, посочи Цачева. Във връзка с бягството на Владимир Пелов и Радослав Колев от Централния софийски затвор преди два месеца проверката е установила драстични нарушения. Сред тях – привилегировани затворници и отключени килии. Наказани са били 14 служители, а шефът на Главна дирекция „Изпълнение на наказанията” от директор е бил понижен в зам.-директор.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.25", "title": " Цецка Цачева: Необходими са законодателни промени за полагането на труд от затворниците"}
{"url": "https://trud.bg/%d0%bf%d0%b0%d1%80%d0%bd%d0%be%d1%82%d0%be-%d0%b8-%d1%82%d0%be%d0%bf%d0%bb%d0%b0%d1%82%d0%b0-%d0%b2%d0%be%d0%b4%d0%b0-%d0%bf%d0%be%d1%81%d0%ba%d1%8a%d0%bf%d0%b2%d0%b0%d1%82-%d1%81%d1%8a%d1%81-7/", "text": "Средно със 7% ще поскъпнат парното и топлата вода от 1 юли, прогнозира председателят на Комисията за енергийно и водно регулиране (КЕВР) Иван Иванов. Новите цени се дължат на очакваното увеличение на газа от същата дата с близо 11%. Предвижда се газът да се продава по 400,95 лв. за 1000 куб.м, или 37,79 лв за мегават час без ДДС и акциз, както и без цената за достъпа и преноса през мрежата. Дали увеличението ще е наистина толкова ще стане ясно на заседанието на КЕВР на 29 юни, когато ще се реши с колко да поскъпне природният газ. При всяко поскъпване на газа с над 5% се вдига и цената на тока и парното. По правило 70% от цените на парно и топла вода зависят именно от цената на синьото гориво. Поскъпването на парното ще бъде в порядъка на 7%, но все пак ръстът на цените в различните градове ще бъде различен, според спецификите на топлофикациите, стана ясно от думите на Иван Иванов. Преди да стане ясна окончателно цената на газа, от бургаската топлофикация поискаха най-голям ръст на цените – с 9,06%. „Топлофикация Плевен” предложи поскъпване с 6,12%, „Топлофикация Перник” – с 4,16%, а тези в Русе и Сливен – с над 3%. За София исканото повишение беше с около 1,5%. Първоначално от „Булгаргаз“ поискаха ръстът в цената на горивото от началото на третото тримесечие да е с 18%. Изчисленията, направени от регулатора обаче показаха, че поскъпването трябва да е в рамките на 11%. Сегашното увеличение на цената на газа, няма да доведе до шоково поскъпване след 3 месеца, в началото на новия отоплителен сезон, увери председателят на Комисията Иван Иванов. Освен парното и топлата вода, от 1 юли се очаква да поскъпне и електричеството. ЕРП-та поискаха поскъпване на тока от 1 юли със средно 2%, още преди да стане ясно, че се предвижда и ръст в цената на синьото гориво. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.25", "title": " Парното и топлата вода поскъпват със 7% (обзор)\t\t\t"}
{"url": "https://trud.bg/%d1%81-%d0%bf%d0%be%d0%bb%d0%be%d0%b2%d0%b8%d0%bd-%d0%bc%d0%b8%d0%bb%d0%b8%d0%be%d0%bd-%d1%80%d0%b5%d0%bc%d0%be%d0%bd%d1%82%d0%b8%d1%80%d0%b0%d1%82-%d1%81%d0%be%d0%bb%d1%83%d0%bd%d1%81%d0%ba/", "text": "С 470 000 лв. Столичната община ще прави основен ремонт на ул. “Солунска“ от бул. “Христо Ботев“ до бул.“Витоша“. Търси се изпълнител на проекта. Участъкът е с дължина на трасето 410 м. В момента съществуващата настилка е асфалтова върху паваж и е в лошо състояние с много кръпки, с редица пукнатини, множество деформации и неравности. След ремонта широчината на пътното платно ще се запази на 6 метра. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.25", "title": " С половин милион ремонтират „Солунска“"}
{"url": "https://trud.bg/%d0%bf%d0%be%d0%ba%d0%b0%d0%b7%d0%b2%d0%b0%d0%bc%d0%b5-%d0%b2-%d1%80%d1%83%d1%81%d0%b8%d1%8f-%d1%85%d1%80%d0%b8%d1%81%d1%82%d0%b8%d1%8f%d0%bd%d1%81%d0%ba%d0%be-%d0%b8%d0%b7%d0%ba%d1%83%d1%81%d1%82/", "text": "За пръв път от създаването си, Националният исторически музей ще се представи със своя изложба в световноизвестната Третяковска галерия в Москва. Тя ще показва уникални „Шедьоври на християнското изкуство от България”, и ще се състои от 29 юни до 2 септември. Включени са най-ценните експонати на НИМ, на музея „Старинен Несебър” и на Националната библиотека „Св. св. Кирил и Методий”. 47-те предмета са част от произведенията на християнското изкуство у нас от Средновековието до ХIХ в. Сред експонатите на НИМ се откроява златната Архиепископска митра от XVIII в., принадлежала на Охридския архиепископ. Ще бъдат изложени сребърната дарохранителница от манастира „Възнесение” и три много редки златовезани литургични тъкани от XIII-XVI в.", "date": "2018.06.25", "title": " Показваме в Русия християнско изкуство\t\t\t"}
{"url": "https://trud.bg/%d0%ba%d0%b8%d0%b2%d0%b8-%d0%b8-%d0%b0%d0%b2%d0%be%d0%ba%d0%b0%d0%b4%d0%be-%d0%b2-%d0%b4%d0%b5%d1%82%d1%81%d0%ba%d0%b8%d1%82%d0%b5-%d0%bc%d0%b5%d0%bd%d1%8e%d1%82%d0%b0/", "text": "Ограничават рекламата на вредни храни Цитруси и екзотични плодове като киви и авокадо ще влязат в списъка с препоръчаните в новите рецептурници за детските градини и училища. Това обясни пред “Труд” главният държавен здравен инспектор д-р Ангел Кунчев. Що се отнася до хляба, там промяна няма да има, коментира той разпространилата се информация вчера, че белият хляб ще бъде силно ограничен. И в момента ние препоръчване той да бъде заменян два три пъти седмично с пълнозърнест и в това отношение нещата остават същите, посочи д-р Кунчев. “Зърнени култури като ръж, пшеница, овес и др. се преработват толкова по-добре от организма, колкото по-малко намеса има в процеса им на обработка. Затова е и силно препоръчителен пълнозърнестият хляб”, допълни той. Леки промени ще има и в рецептурниците за възрастни като например препоръка за намаляване прима на въглехидрати. Засега няма яснота кога точно ще бъдат приети новостите, но се работи по тях, каза още д-р Кунчев. Той припомни, че се чака и решение до края на годината на ниво ЕС за евентуално приемане на точките, по които здравните министри на страните членки подписаха в София споразумение. Става въпрос за ограничаването на вредни храни и рекламата на такива продукти.", "date": "2018.06.25", "title": " Киви и авокадо в детските менюта\t\t\t"}
{"url": "https://trud.bg/%d0%b2%d1%8a%d1%80%d0%bd%d0%b0-%d0%bf%d0%b0%d0%bc%d0%b5%d1%82%d0%bd%d0%b8%d1%82%d0%b5-%d0%bf%d0%bb%d0%be%d1%87%d0%b8-%d0%bd%d0%b0-%d0%b1%d1%8a%d0%bb%d0%b3%d0%b0%d1%80%d0%b8%d1%82%d0%b5/", "text": "Органите на МВР в Босилеград и Съдът за нарушения във Враня в присъствието на Генералния консул на България в Ниш върнаха на председателя на Демократичния съюз на българите Драголюб Иванчов отнетите от сръбските власти паметни плочи с имената на жертвите от Босилеградския погром, избити на 15-16 май 1917г. Въпросът бе поставен от президента Румен Радев пред президента Александър Вучич при официалното му посещение на 21-22 юни в Белград. Вучич се ангажира плочите незабавно да бъдат върнати на българските организации в Босилеград. Едната паметна плоча бе отнета на 25.05.2017г. от сръбското МВР по нареждане на кмета на Босилеград Владимир Захариев. Другата  бе задържана на 11 май т.г. на ГКПП “Рибарци-Олтоманци”.", "date": "2018.06.25", "title": " Върна паметните плочи на българите\t\t\t"}
{"url": "https://trud.bg/%d0%ba%d0%b0%d0%bd%d0%b8%d0%b1%d0%b0%d0%bb%d0%b0-%d1%81%d1%8a%d1%81%d0%b8%d0%bf%d0%b0-%d0%bf%d1%80%d0%b0%d0%b7%d0%bd%d0%b8%d0%ba%d0%b0-%d0%bd%d0%b0-%d1%80%d1%83%d1%81%d0%b8%d1%8f/", "text": "Уругвай и звездата му Луис Суарес развалиха празника, за който руските домакини се готвеха в последните мачове от група „А“ на световното първенство. Канибала поведе „селесте“ с гол от фаул в 10-ата минута за победата с 3:0, с която южноамериканците спечелиха първото място в класирането. На Сборная не помогна нито всеотдайната подкрепа на публиката в Самара, нито „звуковият рекорд“ – 105,4 децибела, който присъстващите във фензоната в Нижни Новгород „поставиха“ с виковете си. Тимът на домакините с нищо не показа, че бе най-добре представилия се отбор след първите два мача в груповата фаза. Срещата бе решена още през първото полувреме. В 23-ата минута Денис Черишев, един от най-добрите руснаци на мондиала досега, си отбеляза автогол след шут на Диего Лаксалт. Игор Смолников пък набързо натрупа два жълти картона и бе изгонен. Това помогна на уругвайския вратар Фернандо Муслера да запази „суха“ мрежата си в мач №100 с националната фланелка. Другата звезда на „селесте“ Единсон Кавани пък вкара първия си гол по руските стадиони с добавка в 90-ата минута за класическия резултат. Така „урусите“ спечелиха първото място и ще играят в втория от група „В“, докато Сборная ще се изправи срещу първенеца. Там развръзката настъпи късно снощи с мачовете Португалия – Иран и Испания – Мароко. Интересно бе и във Волгоград, въпреки че Египет и Саудитска Арабия вече се бяха простили с шансове си за прогрес в турнира. Звездата на „фараоните“ Мохамед Салах избухна в средата на първата част, за да вкара първия си гол от игра на мондиала. Нападателят обаче не се включи в бурното честване на попадението от съотборниците му. Африканците дадоха шанс на вратаря Есам ел Хадари да стане най-възрастният играч на световно – на 45 години и 161 дни. Той подобри рекорда на колумбиеца Фарид Мондрагон (43 г. и 3 дни) от Бразилия 2014. Стражът дори спаси дузпа на Фахад ал Муалад в 41-ата минута, но в добавеното време на първата част реферът отсъди още една и Салман ал Фараж изравни. В последните секунди на добавеното време пък Салем ал Даусари донесе победата с 2:1 на Саудитска Арабия.", "date": "2018.06.25", "title": " Канибала съсипа празника на Русия"}
{"url": "https://trud.bg/%d0%bd%d0%b0%d0%bf%d1%80%d0%b5%d0%b6%d0%b5%d0%bd%d0%b8%d0%b5-%d1%81%d1%80%d0%b5%d0%b4-%d0%bf%d0%bb%d0%b0%d0%b6%d1%83%d0%b2%d0%b0%d1%89%d0%b8%d1%82%d0%b5-%d0%bd%d0%b0-%d0%ba%d0%be%d1%80%d0%b0/", "text": "Напрежението на къмпинг “Корал” пак ескалира, след като къмпингуващи бутнали четири пъти поред ограда, вдигната от фирмата “Ибердрола”, собственик на имот до плажа. Събарянето било с мотив, че не могат да стигнат до ивицата и да плажуват. След всяко бутане, фирмата си вдигала оградата обратно. В местното РУП-Приморско вече има подадени четири жалби от страна на охранителите на имота заради вандалщините. След действията на къмпингарите охранителите на имота сложили камери. Летовниците, от своя страна, започнали да си правят снимки, които пращали в полицията и писма, в които заявявали че предварително искат да бъдат идентифицирани, в случай, че бъдат констатирани като бъдещи нарушители. До момента има десет такива писма, получени в полицията. В тях се упоменава и това, че на “Джулая”, /празникът, който е в края на седмицата/, летовниците отново възнамеряват да минат през частната собственост и да отидат на плажа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.25", "title": " Напрежение сред плажуващите на „Корал“\t\t\t"}
{"url": "https://trud.bg/%d0%bf%d0%be%d0%b5%d1%82%d1%8a%d1%82-%d1%81-%d0%ba%d0%b8%d1%82%d0%b0%d1%80%d0%b0-%d0%b2%d0%bb%d0%b5%d0%b7%d0%b5-%d0%b2-%d0%b4%d0%b2%d0%be%d1%80%d0%b0-%d0%bd%d0%b0-%d0%ba%d0%b8%d1%80%d0%b8%d0%bb%d0%b8/", "text": "Харизматичният поет с китара Владимир Висоцки влезе офицално в Двора на кирилицата в старата столица Плиска. В понеделник неговият бюст-паметникът беше открит в Алеята на писателите, творили на кирилица, от Александра Дергачева, вицеконсул на Руската федерация във Варна. За тържеството дойде и неговият ваятел скулптора акад.Григорий Потоцки. Руски ритми и български песни огласиха културно-историческия комплекс. Руският фолклорен ансамбъл „Кирилица” и танцовият ансамбъл „Фантазия”-Москва поздравиха гостите. Голямата изненада за присъстващите бе песента “Вечеряй, Радо”, изпълнена на български от ансамбъл “Кирилица”. Алеята на писателите, част от Двора на кирилицата, расне от миналата година. В нея ще бъдат увековечени 80 творци – български, руски, осетински, ингушски, чувашки, сръбски, дагестански, узбекистански, чеченски, балкарски, кабардински, бурятски и калмикски, планира създателят й Карен Алексанян. Част от идеята му вече е реализирана. Това лято тук ще бъдат открити и паметници на класиците ни Петко Славейков, Йордан Йовков и Николай Хайтов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.25", "title": " Поетът с китара влезе в Двора на кирилицата"}
{"url": "https://trud.bg/%d0%bf%d1%80%d0%be%d0%b8%d0%b7%d0%b2%d0%b5%d0%b6%d0%b4%d0%b0%d0%bc%d0%b5-120-%d0%bc%d0%bb%d0%bd-%d0%bb%d0%b8%d1%82%d1%80%d0%b0-%d0%b2%d0%b8%d0%bd%d0%be/", "text": "Близо 120 млн. литра вино произвежда България годишно. Това заяви председателят на Съюза на енолозите Станимир Стоянов. Над 60% от произведената продукция е за износ. Основно страната ни продава зад граница в Полша, Чехия, Русия, Германия, САЩ, Белгия, Холандия и Люксембург. Сред ключовите пазари за сектора през последните години се нарежда и Китай. Това стана ясно от думите на експерта по повод предстоящия Пети Черноморски форум на винопроизводството. Събитието ще се проведе в Златни пясъци от 27 до 29 юни. Според Стоянов родните вина са с високо качество, но са нужни и повече усилия за промотирането им. Вина от над 20 държави ще бъдат представени по време на форума в Златни пясъци. Освен това гроздови еликсири и спиртни напитки ще премерят сили в конкурса “Вината на Черно море”, като на най-добрите ще бъдат връчени награди в 11 категории.", "date": "2018.06.25", "title": " Произвеждаме 120 млн. литра вино"}
{"url": "https://trud.bg/%d0%ba%d0%b0%d0%ba%d0%b2%d0%b8-%d1%81%d0%b0-%d0%bf%d1%80%d0%b0%d0%b2%d0%b0%d1%82%d0%b0-%d0%bc%d0%b8-%d0%bf%d1%80%d0%b8-%d1%81%d0%b5%d0%ba%d1%81%d1%83%d0%b0%d0%bb%d0%b5%d0%bd-%d1%82%d0%be%d1%80%d0%bc/", "text": "Въпрос:  Работя в една неправителствена организация. Един от ръководителите ми има, меко казано, некоректно поведение към мен. Постоянно подмята разни намеци, закачки, шегички, които са все на сексуална основа. Какви са правата ми в подобни ситуации? Отговор:  Уважаема госпожо Иванова, Българското законодателство забранява всяка пряка или непряка дискриминация, основана на пол, раса, народност, етническа принадлежност, човешки геном, гражданство, произход, религия или вяра, образование, убеждения, политическа принадлежност, лично или обществено положение, увреждане, възраст, сексуална ориентация, семейно положение, имуществено състояние или на всякакви други признаци, установени в закон или в международен договор, по който Република България е страна (чл.4, ал.1 от Закона за защита от дискриминация). Съгласно чл. 5 от Закона за защита от дискриминация (ЗЗД) тормозът на основа на изброените признаците се смята за дискриминация. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.25", "title": " Какви са правата ми при сексуален тормоз на работното място"}
{"url": "https://trud.bg/%d0%bf%d0%b8%d1%81%d0%b0%d1%82%d0%b5%d0%bb%d0%ba%d0%b0%d1%82%d0%b0-%d0%bf%d0%b0%d0%b2%d0%bb%d0%b8%d0%bd%d0%b0-%d0%bf%d0%b0%d0%b2%d0%bb%d0%be%d0%b2%d0%b0-%d0%b4%d0%b0-%d1%86%d0%b5%d0%bd%d0%b8%d0%bc/", "text": "–  –  –  –  –  –  –  –  –  –  –  –  –  –", "date": "2018.06.25", "title": " Писателката Павлина Павлова: “Да ценим времето, то ни наказва за леността ни…”\t\t\t"}
{"url": "https://trud.bg/%d1%81-%d0%b5%d0%ba%d0%be-%d0%b8%d0%bd%d0%b8%d1%86%d0%b8%d0%b0%d1%82%d0%b8%d0%b2%d0%b0-%d1%87%d0%b5%d1%81%d1%82%d0%b2%d0%b0%d1%82-%d0%bc%d0%b5%d0%b6%d0%b4%d1%83%d0%bd%d0%b0%d1%80%d0%be%d0%b4%d0%bd/", "text": "Значението на река Дунав като обединител на Европа и люлка на живота на континента за пореден път ще бъде чествано на 29 юни. На този ден традиционно се провеждат многобройни образователни събития, акции за почистване на бреговете от отпадъци, разнообразни празнични фестивали и други обществени мероприятия. Тази година на 28 юни по инициатива на Еко Партнърс, с подкрепата на Община Свищов, Басейнова дирекция Дунавски район, и най-вече гражданите, от които предимно ученици, ще се проведе акция за почистване брега на река Дунав при местността Паметниците, край Свищов. Еко инициативата ще стартира в 16.00 часа на 28 юни, а за нея вече са заявили участие около 60 деца и учители от СУ „Д. Благоев“. Всички жители на крайдунавския град могат да се включат в организираното мероприятие, като на място представители на Еко Партнърс ще им предоставят чували, ръкавици, и интересни образователни материали на тема „Река Дунав“. “Река Дунав е един от главните източници на отпадъци в Черно море и нейното опазване, както и на екосистемите в басейна е от огромна важност. С реализирането на такива акции ще се повиши информираността на населението, относно замърсяването на водите и ще се допринесе за по-чисти води на реката и морето”, коментират инициаторите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.25", "title": " С еко инициатива честват Международния ден на река Дунав в Свищов"}
{"url": "https://trud.bg/%d1%88%d0%b5%d1%84%d1%8a%d1%82-%d0%bd%d0%b0-%d0%b0%d0%b3%d0%b5%d0%bd%d1%86%d0%b8%d1%8f%d1%82%d0%b0-%d0%b7%d0%b0-%d1%85%d0%be%d1%80%d0%b0%d1%82%d0%b0-%d1%81-%d1%83%d0%b2%d1%80%d0%b5%d0%b6%d0%b4%d0%b0/", "text": "Скоро ще се окръглят 30 дни, откакто майки на деца с увреждания протестират в палатков лагер пред Народното събрание. Дали да продължат да се бунтуват на жълтите павета, или да се прибират вече по домовете си и да чакат отвоюваното от тях ново законодателство? Какво ги съветва експертът Минчо Коралски? Той е не само директор на държавната агенция, призвана да отстоява правата им– той е и един от тях, защото е прикован на инвалидна количка от години насам.  – Чух.  – В моята работа, за съжаление мъчителните гледки са ежедневие. Дълго робувахме на парадигмата, че човекът с увреждане трябва да бъде скрит, в общежитие извън града например, обществото да не го вижда. После пък – на либералното разбиране за по-малко държава, в която всеки се спасява сам, а социалните услуги са отживелица, от която се нуждаят малцинства. Протестът на майките трябваше да се случи, за да се отвори кутията на Пандора и да се видят проблемите на стотици хиляди хора – тия хора, на които не може да им се върне това, което им е отнела природата, но може да се компенсира чрез здравни, образователни грижи и достъпна среда. Този протест изигра ролята си. В резултат на него се състоя Национален съвет за хората с увреждания, където обстойно бяха обсъдени проблемите им и бе взето решение те да се имплементират в Закон за социалните услуги. Вярно е това, което казват протестиращите – че 30 г. за тях не е правено нищо. Но също така е вярно, че тази година усилено се работи по законодателство, с което да се приложат у нас постулатите на международната Конвенция за правата на хората с увреждания. Така че следва протестите да се заменят с неотложна работа по проектозакона, който до юли трябва да е готов.  – Да, за него говоря, той е рамков закон. Личната помощ – от лични асистенти е само една от услугите за хората с увреждания. Те са над 600 000. И се нуждаят от подкрепата на различни институции – социални, здравни, образователни, спортни, културни и др. Оказва се, че ресурсът, който трябва да се задели за тях, сериозно надхвърля сегашния от около 160 млн. лв. Тези пари очевидно не се разпределят по най-добрия начин и с отчитане на индивидуалните потребности на нуждаещите се. Проблемът е комплексен. Част от него е, че рейтингът на социалните работници се понижи, падна изискването за висше образование при назначаването им, а отттам и качеството на услугите. Малко са желаещите за непрестижна работа със заплата, близка до минималната. Сега е престижно да се работи в колцентър – една заплата там е равна на 4-5 в социалната система. Но моят опит показва, че няма магическо решение за тия неща. И няма как с един закон – пък бил той и препоръчан от омбудсмана, да се оправи положението на 16% от населението у нас. Нужен е пакет закони, затова се подготвя и нов Закон за хората с увреждания, и Закон за медицинската експертиза, който също горещо се дебатира. – Като знам страданията на тия хора, аз бих поставил на първо място от тях не глада, а изолацията. Като живеят затворено, несгодите им остават скрити и от техните доброжелатели. Пенсиите им са около 150 лв. след увеличението. С тия пари трудно може да оцелее човек, който има повече потребности – от лекарства, хигиенни консумативи и др. И той реално е осъден на гладно съществуване. Държавата трябва да подкрепи развитата в миналото услуга „Социален патронаж“, която сега се възражда – всичко ново е добре забравено старо. Тя гарантира поне храна, медицински грижи и почистване на дома.  – Омбудсманът и колегите, които внасят този закон, се позовават на чл. 19 от Конвенцията за правата на хората с увреждания, касаещ правото на независим живот и избягването на изолацията и сегрегацията. Той гласи, че държавата трябва да им осигури достъп до набор от услуги – в дома им и в социалните заведения, включително и достъп до лична помощ. Сама по себе си личната помощ не гарантира независим живот. Затова Националният съвет реши, че трябва да се гарантира целият набор от услуги.  – Една от тези майки каза: „Г-жо Манолова, вашето предложение за личен асистент ни връща 30 г. назад, когато децата ни седяха затворени вкъщи. Аз 30 г. се боря, за да може моят 31-годишен син да излезе, да иде някъде, да има центрове за хора с увреждания!“ Гласът й трепереше…Очевидно не издържа тезата, че един закон за една услуга ще реши проблема. Не издържа и тезата да направим сега този закон за тази услуга, а после друг закони за друга. Отделните услуги трябва да се предоставят по общи правила и условия, Законът за социалните услуги ще ги обедини.  – По този закон се предоставя асистентска услуга от 2 до 8 часа на хора от категорията „с чужда помощ“ – това са болни хора, с функционален или интелектуален дефицит, които не могат да се самообслужват. Те са 83 000. Омбудсманът вади от тях 5000 души, настанени в институции. Но сега тече деинституционализация, целяща те да бъдат върнати в близка до семейната среда – така че в обозримо бъдеще законът ще се отнася и за тях. Като добавим и децата с увреждания, излиза, че става въпрос за близо 90 000 души с чужда помощ. Ако на всички се дадат асистенти за 8 часа с минимална заплата, ще трябват 667 млн.лв. А законът предвижда за асистентите 2 минимални работни заплати – значи трябва 1 милиард. За сравнение: 300 милиона бяха нужни за по-нармални пенсии. И са недофинансирани пътеките за рехабилитация, което също е беда за тези майки и децата им.  – Не става въпрос за това, а за ресурса на държавата. Ако 1 млрд. лв. са нужни за 1 услуга на 90 000 души от 1-ва група (с 90-100 % увреждания), колко са нужни за всички услуги – социални, здравни, културни – на всички 600 000 души, в които има хора и от 2-ра група със 70-90%, и от 3-та с 50–70% увреждания? Тия цифри сочат дълбочината на проблема. Ако дадем 1 млрд. за една услуга на 1-ва група, което не виждам как ще стане, ще се окаже, че за другите пари няма! В закона има дискриминация по степен на увреждане. Между другото, той е закон за хората с увреждания, а не за майките им.  – Знам. И моята майка е от тях. Когато болестта ме порази, бях на 53 г. и в безпомощно състояние. И вие сте майка и знаете, че децата ви, наа каквато и възраст да са, за вас са винаги деца. Майките на хора като мен често остават сами. Грижата за самотните стари хора също е на правителство. А самотните старци са много у нас, защото децата им напускат бедната ни държава.  – Има например в Норвегия и Швеция. Но с каква производителност са те? С каква данъчна система? Въпреки това и там има листа на чакащите за лични асистенти. И там трудно се осигурява ресурс по тази програма.  – Те са НПО, 20 от тях са национално представени и получават помощ от държавата по Закона за интеграция на хората с увреждания. Има критерии за национална представителност и покрие ли ги, всяко НПО може да кандидатства. И Майките за деца с увреждания също така.  – В България често експертният разговор се заменя с лични квалификации. Резултатът е печален. Нито едните, нито другите оправдавам.  – Оставете организациите с дрязгите им настрана. Гражданите са свободни да изразяват мнение и да се сдружават. Важното е, че държавата още няма отговор на какво може да разчита човекът с увреждане, когато майка му почине, какви са шансовете му да води нормален живот.  – Няма да го получи. Настроенията станаха полюсни. И обидите валят. Майките около омбудсмана и самият той си позволиха да нарекат всички, които не харесват закона за личната помощ „ представители на статуквото, които не желаят нищо да се промени“. Нарекоха така не само работодатели, синдикалисти, юристи, а и майката, която 30 г. прави центрове за хора с увреждания по с лични пари и по програми, без да чака от държавата.  – Лоша комуникация. У майките беше създадено впечатление след среща с министъра, че законът ще се приеме до дни. Махането на министъра им се стори саботаж. Но на Националния съвет се видя, че законът не отговаря на изискванията на българското законодателство. Че по него за една услуга трябва да се създаде цяла институция, съизмерима със Социално подпомагане. И други недоработени неща…  – Аз 40 години работя в тази област и знам, че заповед на министъра за командиравка не се обсъжда, още повече, когато е, за да се представи България в ООН.  – Трябва да ви кажа, че експертите в социалната политика са на критичния минимум и загубата на всеки един не е добре за държавата.  – В България всички разбират от чужди езици и някой през 2005 г. каза, че „инвалид“ значи „невалиден“. Всъщност „валидис“ и „инвалидис“ – означава здрав и нездрав. Загубихме се в превода, записахме в закона „хора с увреждания“. Не знам военноинвалидите как ще ги наречем. А и думата „увреден“ е натоварена с негативно значение. Заменят я с „хора с ограничени възможности“, но то пък ще рече непълноценни…А главното е друго – в конституцията пише, че тези хора се ползват с особена закрила. И ние въпреки, че сме най-бедната държава, с най-лоша здравна система, най-лоши условия на живот и най-ниски доходи, трябва да се погрижим за тях. Да излезем от онази индийска притча за слепците и слона, в която се вкарахме!  – Показали на неколцина слепци един слон и ги попитали какво е той. Единият го хванал за крака и казал: Слонът е боабаб. Вторият го хванал за опашката: Не е бобаб, а метла. Третият – за хобота: Глупости, това е змия. Четвъртият – за ухото: Това е листо, бе, глупаци! Та и ние така. Някой се хвана за личния асистент и каза: това е проблемът. А проблемът е голям. За да го видим в цялост, трябва да отделим емоциите от разума. Да не припадаме от всяка човешка драма. Да съобразим желанията си с възможностите на държавата. В семейството е така: татко иска да ми купи колело, но друг път, сега няма как. Ние искаме емоционално за нашите хора с увреждания това, което има в най-богатите държави. Не че не може да стане. Но в искането да стане още сега има ли разум?  Минчо Коралски е роден през 1951 г. в София. Завършил право в СУ. Работил е като финансов ревизор, главен специалист и председател на „Държавно обществено осигуряване“, зам.- шеф на Комитета по труда и социалната дейност, зам.-министър на труда и социалните грижи в кабинетите на А. Луканов, Д. Попов и Ф. Димитров (1990-1993), депутат в 37-то НС (1994 –1995) и социален министър в правителството на Виденов (1996-1997). От 2006 г. е изпълнителен директор на Агенцията за хората с увреждания.", "date": "2018.06.25", "title": " Шефът на Агенцията за хората с увреждания Минчо Коралски, пред „Труд“:  Вкарахме се в притчата за слона  и слепците"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-187/", "text": "Расте популацията на Ролс Ройс у нас Това показват данни на КАТ. Порше е най-разпространената спортна кола. Астон Мартин карат 26 души.         Борбата с катастрофите става ежемесечна Катаджии и чиновници от министерства и агенции длъжни да отчитат наложени глоби и предприети мерки. Приемат и безплатни съвети на експерти.         Какви са правата ми при сексуален тормоз на работното място Трудово-правна консултация на “Труд”.           Стига безумия с армията Велизар Шаламанов&КО предлагат нова визия и чужди войски у нас – коментар на Евгени Генов.         Ремонт на кабинета е неизбежен, ако не се отиде на избори От Богомил Райнов знам, че думата Родина няма множествено число, казва Румен Петков, председател на АБВ, в интервю за “Труд”.       Ердоган раздели и владее Турският президент отиде на избори с целия ресурс на държавната власт – анализ на Петър Воденски.           Човекът от ОЛАФ Силует на новия директор на Службата за борба с измамите към Еврокомисията Виле Итала. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.25", "title": " Вижте акцентите в броя на вестник “Труд” във вторник, 26 юни 2018"}
{"url": "https://trud.bg/%d0%bf%d0%be%d0%b6%d0%b0%d1%80%d0%bd%d0%b0%d1%82%d0%b0-%d1%81%d1%8a%d1%81-%d1%81%d0%bf%d0%b5%d1%88%d0%bd%d0%b8-%d0%bc%d0%b5%d1%80%d0%ba%d0%b8-%d0%b7%d0%b0%d1%80%d0%b0%d0%b4%d0%b8-%d0%b7%d0%b0%d0%b4/", "text": "Заради очакваните интензивни дъждове и градушки в следващите дни, пожарната взема спешни мерки за наблюдение на язовири и реки в Югоизточна България. Информирани са и доброволческите формирования, които ще се включат, ако има наводнения и се наложи евакуация на хора, предаде  Екипи на пожарната и местните власти вече извършват постоянно наблюдение на реките и язовирите в Югоизточна България. Причината – очакваните сериозни порои в следващите два-три дни. Главен инспектор Стефан Стефанов от Главна дирекция “Пожарна безопасност и защита на населението”: “Очакват се валежи, на места от 10-20 литра на кв. м. до 50-60 литра на кв. м. Възможно е да има и зони с валежи с интензивност над 60-70 литра на кв. м.” Ако циклонът, наводнил Гърция, премине през нашата територия, най-засегнати ще са районите на Бургас, Ямбол и Хасково, където фронтът ще навлезе най-интензивно. “Изпратихме указания и предупреждения на нашите структури да завишат степента на готовност за реакция при възможни наводнения, нарушаване на части от инфраструктурата, свързани с интензивните валежи.” От дирекцията обясняват и как да се действа при евентуално наводнение: “Когато хората се намират в обществени сгради да спазват много стриктно указанията на хората, които ще се грижат за тяхната безопасност.”   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.25", "title": " Пожарната със спешни мерки заради задаващите се порои у нас"}
{"url": "https://trud.bg/%d0%b5%d1%80%d0%b4%d0%be%d0%b3%d0%b0%d0%bd-%d1%81-%d0%bf%d1%8a%d0%bb%d0%bd%d0%b0-%d0%b2%d0%bb%d0%b0%d1%81%d1%82-%d0%b2-%d1%82%d1%83%d1%80%d1%86%d0%b8%d1%8f-%d0%be%d0%b1%d0%b7%d0%be%d1%80/", "text": "Реджеп Ердоган, който доминира в турската политика през последните 16 години, спечели нов президентски мандат от първия тур на изборите в неделя, получавайки подкрепата на 52,55% от гласоподавателите. Неговата Партия на справедливостта и развитието, заедно с коалиционния им партньор Партията на националистическото действие, запазиха парламентарното си мнозинство с получени общо 53,48% от гласовете. Основният опонент на Ердоган за президентския пост – Мухарем Индже от опозиционната Народнорепубликанска партия (НРП), взе 30,67%. А Националната коалиция, в която влизат НРП и още 2 партии, получи 34,29%. Прокюрдската Демократична партия на народите успя да премине 10-процентната бариера за влизане в парламента, взимайки 11,52%. В 600-местния парламент влизат едва 78 жени. Избирателната активност бе цели 86,3%. “Турция направи своя избор в полза на защитата на своята демокрация, своите права и свободи, поддържането на своите реформи. Турция направи своя избор в полза на растежа, развитието, инвестициите”, заяви Ердоган в победната си реч късно в неделя в Анкара. И даде сериозни заявки за бъдещето – страната да спечели много по-добро място на международната арена, да действа по-решително срещу терористичните групировки, да продължи да “освобождава сирийски земи”, за да могат бежанците да се върнат. В новия си мандат Ердоган ще има огромни правомощия по силата на новата конституция, одобрена на референдум м.г. Президентът поема изпълнителната власт (премахва се премиерският пост), като ще назначава висшите управници, включително вицепрезиденти и министри. Ще има и правото да издава укази със силата на закон. В телефонен разговор премиерът Бойко Борисов поздрави Ердоган с победата. “Вярвам, че заедно ще работим за укрепване на връзките между нашите две страни в областта на миграцията, както и за мира и стабилността в региона”, заявил Борисов. В България предпочели опозицията Мнозинството от турските избиратели в България са дали подкрепа за опозиционната Народнорепубликанска партия (НРП) и нейния кандидат за президент Мухарем Индже, показват данните на турската ЦИК, публикувани от Анадолската агенция. 58,32% са дали гласа си за Индже, а 25,44% за Реджеп Ердоган, който победи. На парламентарния вот почти 44% от гласовете, подадени в България, са за НРП, а 21,6% за Партията на справедливостта и развитието (ПСР) на Ердоган. В изборите на наша територия са участвали едва 16,52% от регистрираните гласоподаватели. Индже е фаворит и в почти всички държави от Източна Европа (включително Русия и Украйна), с две изключения – Босна и Македония, където Ердоган води с близо 58%. В западноевропейските страни с големи турски общности – Германия, Франция, Холандия, Белгия и Австрия, Ердоган е категоричен фаворит. В Испания, Италия и Ирландия, където живеят по-малко турци, гласовете на президентския вот са предимно за Индже. Пак той печели с над 50% и подкрепата на турците в САЩ и в Канада.   Победеният предупреди за опасността на режима Основният конкурент на Реджеп Ердоган на президентския вот – кандидатът на опозиционната Народнорепубликанска партия (НРП) Мухарем Индже, предупреди за сериозната опасност за страната, идваща от новото управление, предаде Ройтерс. “Започващият от днес работа режим представлява голяма опасност. Съсредоточаването на изпълнителна, законодателна и съдебна власт в ръцете на един човек (президента) поставя въпроса за оцеляването. Ние ще живеем така и всички ще плащаме цена за това”, заяви на пресконференция Индже. И допълни: “Преминахме към режим на еднолично управление. Факторите, заплашващи обществения мир, ще останат актуални и ние ще продължим да чувстваме голяма тревога за нашето бъдеще”. На пресконференцията Индже обяви, че приема резултатите от изборите, като поясни, че нямало значителна разлика между достигналите до опозицията протоколи и официалните данни. Той подчерта, че за него са гласували 15 милиона турци и се зарече да работи за повишаване на подкрепата за НРП.", "date": "2018.06.25", "title": " Ердоган с пълна власт в Турция (обзор)\t\t\t"}
{"url": "https://trud.bg/%d1%81%d0%b0%d0%bc%d0%be-%d0%b4%d0%b0-%d0%b5-%d0%bb%d1%8f%d1%82%d0%be/", "text": "Лятото по телевизията е време за леки забавления, спрени публицистични предавания и „внезапни“ войни. Тези войни всъщност никак не са внезапни. Хората, които започват войните, знаят прекрасно, че световните медии са във ваканция и тяхната агресия ще мине по-леко по телевизионните екрани. Към леките забавления вероятно принадлежи показаното в сутрешния блок на Нова – възрастен плувец с белезници на краката и ръцете и напъхан в чувал, преплува басейна. Готов за Гинес! Може и да избяга от затвора Алкатрас, разположен на остров, който май вече е изоставен. България отново ще се прочуе със странните си рекорди. А във връзка с поредното бягство на рецидивист от затвора може някой да се хване за идеята България да стане страната на бегълците и да правим демонстрации пред туристите. Този с белезниците и чувала може да дава уроци на най-големите гангстери в света. Кой ще се хване за идеята, освен Ангелкова. Като сме тръгнали по линията на иронията, не можем да подминем и бившата зам. – социална министърка, която с удоволствие, чест и гордост се разходи до САЩ с държавни пари. Всичко за нея се каза. Слави я нарече „най-наглата“. Карбовски упрекна Антон Хекимян, че се е сдържал и не я е зашлевил в студиото. Ето един казус от чисто журналистическо естество. Какво щеше да стане, ако Хекимян бе й фраснал един шамар? Ако съдя от „кризисния пиар“, който се разгоря в защита на наглата зам.-министърка, щеше да се постигне обратен ефект. Тя щеше да стане жертва, неправителствени организации щяха да се заемат със защитата й, майките с децата с увреждания щяха да бъдат забравени. Или още по-лошо. Ако съдим по реакциите на Славея, на синдикалиста Димитър Манолов, на вицепремиера Валери Симеонов, майките щяха да бъдат обявени за “обществени врагове“. Впрочем време е нашите читатели, които са и телевизионни зрители, да се научат да различават обективната журналистика от т.нар. „кризисен пиар“. Простичко казано, когато някой известен човек е изобличен публично за някаква своя проява, на помощ идват професионални пиари, които срещу заплащане „измиват“, „ почистват „ образа на провинилия се. Тогава ще научим,че той от малък е свирел на цигулка, обичал е книгите, помагал на възрастните и т.н., та чак до зряла възраст. Като започнат да „четкат” така някого, да знаете, че се е провинил нещо. Над всичко това обаче е цар Футбол. Откакто като дете се интересувах от футбол и дори без да има телевизия, знаех кой е Ди Стефано, кой е Пушкаш. Виждахме образите им само за кратко в кинопрегледите, черпехме информации от изданията на БТА, от списание „В защита на мира „ и други такива източници. А сега гледаме всичко. Имам усещането, че рядко в България сме имали удобството да гледаме всички мачове без да бягаме от работа или да крадем от съня си. Само, ако сте го забелязали, потока на напускащите работа е някъде към 14. 30 часа. Да живее телевизията! Да живее БНТ! И понеже спортните коментатори ни заливат с анализи и информация, на мен ми остава да погледна на Мондиала само от геополитическа гледна точка. Поемам риска да направя някои предварителни изводи. Страните от така наречения Трети свят играят по-коректно. Фаворитите от Европа не се стесняват да малтретират нападателите, от които се страхуват. Впрочем голям провал имат отборите, които изцяло разчитат на един свой футболист. Става дума за личности като Меси, Неймар, Мо Салах. Опровергава тази тенденция единствено Роналдо. Съдиите доста открито подкрепят точно набедените за фаворити отбори от страните, имат силно представителство във футболните институции. И те засега успяват да се наложат с минимална разлика. Да не пропусна новината, че като коментатор след пет години се завърна Петела, както е прякорът на Петър Василев, спечелил слава с мачовете, с които се класирахме за световното през 1994 година. И досега се води спор дали той е автор на прочутата фраза „Господ е българин!“ или Николай Колев-Мичмана. Петела се завърна с въпроса „Защо не бяхме заедно хиляда осемстотин и …(не знам колко си) дни“. Той си има, разбира се, и почитатели, и противници. Така е във футбола. Така е и в телевизията. Какво остава пък за футбола за телевизията. Но е факт, че той е личност. И това още веднъж подчертава колко липсват днес личностите сред футболните коментатори. Тези личности, които познаваш от една фраза само. Мъча се сега да позная кой коментира даден мач, за да го цитирам в моя телевизионен преглед. Уви, не успявам. Впечатлен съм и от масовото присъствие на чужди запалянковци, направили си удоволствието да дойдат в Русия, за да подкрепят своя отбор. Всички със своите национални символи, дрехи, шапки и инструменти. Е, това вече е истински спортен празник. Дано така да бъде до края. Дано не се сбъднат опасенията ми, че са възможни провокации, за да се хвърли сянка на домакинството на Русия. Тогава това ще бъде едно щастливо лято.   Недоброжелателите Те не липсват, тук са. Нямат много поводи да очернят футболния празник. Чужденците се чувстват добре. Руснаците се държат дружелюбно. Организацията е добра. Затова се впуснаха в свободни съчинения – „какво няма да видят чужденците в Русия.“ Не си го видял, но го има. Хванаха се и на някои неуместни шеги. На рускините били обещани по милион долара, ако забременеят от някой от чуждите футболни звезди. По този начин след двадесетина години Русия щяла да има по наследство силен футболен отбор. Тъпо. А пък някои го взеха и за истина.  ", "date": "2018.06.25", "title": " Само да е лято\t\t\t"}
{"url": "https://trud.bg/%d0%b2%d0%be%d1%82-%d0%bf%d1%80%d0%b5%d0%b4-%d0%b1%d1%83%d1%80%d1%8f/", "text": "БСП внесе предложение за гласуване на недоверие на правителството на ГЕРБ и „Обединени патриоти“. Основен мотив – провал в сферата на сигурността. ДПС обяви, че ще подкрепи вота и ще гласува безусловно срещу правителството. „Воля“ били в мисловен процес и все още не знаели докъде ще ги отведат мислите им. „Няма да подкрепим вота на недоверие към днешна дата, но при реални доводи от БСП може да го преосмислим“, каза Марешки. Датата беше20 юни. Дебатите по вота са насрочени за утре – 26 юни. Това е вторият вот към третия кабинет на г-н Бойко Борисов, който се внася по инициатива на левицата. Първият беше за провал в борбата с корупцията и беше отхвърлен от парламента на 25 януари. И тогава ДПС го подкрепи, а „Воля“ след сложен мисловен процес в крайна сметка го отхвърли. Това е разположението на парламентарните сили в навечерието на вота. Ясно е, че аритметиката е в полза на управляващите. В такива случаи разсъжденията на скептиците за смисъла на парламентарната демокрация се люшкат от „защо го внасят, като няма да успее“ до „това е пълна загуба на време“. Истината обаче е, че конституционният смисъл и роля на един вот на недоверие съвсем не са свързани единствено с постигането на крайна цел – прекратяване на правомощията на Министерския съвет. Вотът на недоверие е оръжие на опозицията, на парламентарното малцинство или дори само на част от него – най-малко една пета от депутатите. В съвременния парламентаризъм политическата отговорност на правителството не се свежда само до възможността да бъдат прекратени неговите правомощия при загуба на аритметично мнозинство в законодателния орган. Динамиката на информационното общество, значителното разширяване на принципите на прозрачност и отчетност при функционирането на демократичните институции обогати и съдържанието на вота на недоверие. Този конституционен институт вече не е само инструмент за проверка на парламентарното доверие към правителството и евентуалното му сваляне от власт. Внесеният от опозиционни парламентарни среди вот на недоверие е и възможност по парламентарен път да бъдат поставени на широкото обществено внимание съществени проблеми в управлението и политиката на управляващото мнозинство. Този акт на дадено опозиционно малцинство може да е резон на съществуващи обществени настроения, протести или публична полемика, или да е насочен към формиране на определени обществени нагласи, като бъдат посочени и обосновани слабости, злоупотреби или други негативни за правителството обстоятелства и процеси. Нещо повече, правителствената отговорност вече излиза и извън стените на парламента – това не е отговорност само пред народното представителство, а в голяма степен и непосредствено пред гражданите, чиито интереси, ценности и искания се представляват от пряко избраните депутати и политическите партии и коалиции, зад които стои вота на избирателите. При парламентарното управление това е отговорност и отчетност не само пред парламентарното мнозинство, а дори в още по-голяма степен пред опозицията вътре и вън от парламента; пред гражданите, които не са гласували за политическите сили, излъчили действащото правителство, които се представляват от опозиционните формации или въобще не са взели участие в изборите. Тази допълнителна роля на вота на недоверие – да бъде и форма на демократичен политически натиск от страна на опозиционните сили и среди в парламента, а оттам и в обществото, ясно проличава в условията на българското парламентарно управление. Устойчива парламентарна практика е опозицията да внася вот на недоверие дори и когато правителството се ползва с подкрепата на монолитно мнозинство. Въпреки предварителната яснота, че няма перспектива да се стигне до крайната последица от реализирането на политическата отговорност – прекратяване на правителствените правомощия – дебатите по вота на недоверие служат като инструмент за упражняване на т. нар. право на опозиция, каквото имат политическите малцинства в демократичната държава. Същевременно, за да предпази конституционната система от прекомерна дестабилизация и блокиране на дейността на изпълнителната власт в резултат от злоупотреба с правото на опозицията да внася вот на недоверие, Конституцията създава и редица гаранции в полза на Министерския съвет. Най-съществена сред тези гаранции е забраната да се стартира нова процедура за вот на недоверие на същото основание през следващите шест месеца от отхвърлянето на предложение за недоверие, дори инициаторите на искането да са различни. Ако бъде отхвърлено искане на опозицията да се гласува недоверие по цялостната политика на Министерския съвет или на министър-председателя, в шестмесечния предпазен срок въобще не може да бъде внасян нов вот на недоверие. Така че, вотът не е губене на време, дори и да няма шанс да свали кабинета. Стига обаче да отговаря на поне три важни политически предпоставки. Първата е – да бъде подбран подходящ политически момент. А такъв обикновено е налице, когато на общественото небе се сгъстят облаците на значими управленски грешки и скандали, или се извият гръмотевичните бури на сериозни кризи в държавата. Втората политическа предпоставка е формулирането на солидни от експертно гледище и съществени от политическа гледна точка тема и мотиви за конкретния вот на недоверие. Не е нужно мотивите да са научна дисертация, но трябва да изтъкват добре подбрани факти и да предлагат обосновани изводи в ущърб на правителствената политика, които имат широк и тревожен обществен резонанс. И трето, ключово е значението на стратегията и тактиката на политическо представяне на мотивите за вота в публичното пространство и по време на самите пленарни дебати. Ако наложим тази матрица върху конкретния вот на недоверие, който ще се обсъжда утре, ще открием следното. Политическият момент едва ли е най-подходящият. Правителството все още е на крилете на успешното европредседателство. Самите управленски противоречия и скандали, които периодично избухват, засега нямат онзи магнитуд, който е в състояние да взриви масово обществено недоволство и да разтърси правителствената конструкция. Това не означава, че след седмица няма да възникнат такива, но в момента няма. Мотивите са свързани със сферата на сигурността. Въпрос на преценка е дали това е най-болезнената тема точно сега. Поне според мен не това е темата, която може да разклати правителството из основи. Далеч по-сериозно би могла да отекне в обществото тема със социално звучене –социалната политика, положението на хората увреждания и пр. Но ръководството на БСП е преценило, че сигурността е по-невралгична за управляващите. Конкретните аргументи в мотивите обаче са недостатъчни и направо слаби. Посочени са няколко случая, сред които и недоказаните твърдения на един адвокат, който защитава своя клиент. Мотивите приличат повече на развълнувано антрефиле в заводска малотиражка, отколкото на компетентно формулирана парламентарна атака срещу политиката на правителството в сектор „Сигурност“. Вярно е, че качеството на парламентарната дейност в този парламент клони към нула, но все пак не трябва да занижаваме критериите, по които следва да бъдат оценявани депупатските инициативи. И накрая, съществен проблем за вносителите е дефицитът на кредибилни политически говорители в сферата на сигурността и борбата с престъпността. Усилията и енергията на неколцината, които говорят по темата, са симпатични и вероятно вдъхновяват червените редици, но думите им нямат нужната тежест нито сред правната общественост, нито сред специалистите по национална сигурност. А без да бъдат убедени поне лидерите на мнение в тези общности, трудно може да се разчита на сериозни политически последствия. Това е и генерален, стратегически проблем пред БСП понастоящем – кадровият. Коя е кадровата алтернатива, която партията предлага, кои са нейните кандидати за вътрешни министри и въобще за правителство. Не че няма такива, но възниква въпроса дали и доколко са по-добри от съответните кадри на ГЕРБ.  Независимо от тази критична оценка, внесения вот най-вероятно ще постигне една цел –да се поддържа прилично опозиционно темпо на критиката към правителството. Това не е малко, но не е достатъчно. Трябва да сме наясно, че „Борисов 3“ на този етап може да падне не заради натиска на опозицията, а само ако се самосвали под външен натиск. Или от прекалено свикване с властта – вече са налице симптоми на умора от управлението. Те властват, а не управляват. А от това състояние, до падането", "date": "2018.06.25", "title": " Вот пред буря\t\t\t"}
{"url": "https://trud.bg/%d0%b8%d0%bb%d0%b8%d0%b0%d0%bd%d0%b0-%d1%80%d0%b0%d0%b5%d0%b2%d0%b0-55-%d0%bf%d0%be%d0%ba%d0%b0%d0%b7%d0%b0-%d1%88%d0%b0%d0%bd%d1%82%d0%b0%d0%b2-%d0%b1%d0%b0%d0%bd%d1%81%d0%ba%d0%b8-%d0%bd%d0%b0/", "text": "55-годишната Илиана Раева отново показа уникална фигура на лятната си ваканция. Бившата състезателка по художествена гимнастика традиционно споделя снимки по бански от почивката си. Този път тя заложи на шантави цветни бикини. Шареното горнище на банския на Раева е украсено с обемни топки, наподобяващи плодова салата. Цялата статия с галерия от снимки вижте в  .", "date": "2018.06.25", "title": " Илиана Раева (55) показа шантав бански на морето"}
{"url": "https://trud.bg/%d0%b8%d0%bd%d1%81%d1%82%d0%b8%d1%82%d1%83%d1%82%d1%8a%d1%82-%d0%b7%d0%b0-%d0%bf%d1%8a%d1%82%d0%bd%d0%b0-%d0%b1%d0%b5%d0%b7%d0%be%d0%bf%d0%b0%d1%81%d0%bd%d0%be%d1%81%d1%82-%d0%b2-%d1%81%d1%82%d0%b0/", "text": "“Реалният брой на загиналите участници в движението при ПТП през 2015 г. надвишава с 48 лица броя им през 2014 г. и достига 708 души. Броят на загиналите при ПТП през 2016 г. остава отново 708 души. През 2017 г. се констатира спад с 26 лица спрямо 2016 г. Тези данни, съпоставени с прогнозния темп за намаляване на жертвите от Стратегията, показват, че в 2014 г. загиналите са повече с 40 лица; в 2015 г. – 120 лица и през 2016 г. – 165 лица и през 2017 г. – 178 лица.” Това сочи становище на неправителствения Институт за пътна безопасност, изпратено до президента. В становището се цитира публикация на “Труд” за  за жертвите и пострадалите на пътя.  , “Пътна полиция” разполага със статистически отдел, който обаче работи по крайно архаична технология, а изградената съвременна информационна система е в тестов период. Вместо да започнат да публикуват точните числа, от вътрешното министерство скриха част от статистиката – факт, който също е отбелязан в доклада на института: “Реакцията на МВР е светкавична, като спират да публикуват информация на сайта си за лицата с опасност за живота вследствие ПТП.” “Рисковете за сигурността на българските граждани от безрезултатните усилия на държавните институции и в частност МВР да се противопоставят ефективно на пътнотранспортния травматизъм превръщат този проблем в риск за националната ни сигурност”, посочват от Института за пътна безопасност.   В началото на годината Институтът за пътна безопасност публикува Доклад за сигурността – „Анализ и предложения за намаляване на пътнотранспортния травматизъм”, който ни показва нарастващото неизпълнение на посочените стратегически цели в Национална стратегия за подобряване безопасността в движението по пътищата в България за периода 2011-2020 г. Реалният брой на загиналите участници в движението при ПТП през 2015 г. надвишава с 48 лица броя им през 2014 г. и достига 708 души. Броят на загиналите при ПТП през 2016 г. остава отново 708 души. През 2017 г. се констатира спад с 26 лица спрямо 2016 г.. Тези данни съпоставени с прогнозния темп за намаляване на жертвите от Стратегията показват, че в 2014 г. загиналите са повече с 40 лица; в 2015 г. – 120 лица и през 2016 г. – 165 лица и през 2017 г. – 178 лица. От този анализ се вижда, нарастващо неизпълнение на стратегическата цел за намаляване на жертвите от ПТП въпреки отчетеното намалението през 2017 г. с 3,67% на загиналите спрямо 2016 г.. Ако към горният анализ добавим оценка за вероятността от загуба на живот за участниците в движението, ще видим, че тя нараства още по-значително от нарастването на абсолютния брой на загиналите. Причината за това е намаляването на броя на населението на страната годишно между 40 000 – 50 000 души. През 2014 г. рискът за загуба на живот при ТПТП за всеки български гражданин е с вероятност 91.64%0000 (на 1 000 000 лица), през 2016 г. той нараства до 99.05%0000, през 2017 г. се констатира спад от 2.04 %0000 и достига до 97.01%0000. Данните на ЕК се показват, че рискът от загуба на живот в България е един от най-високите в ЕС и е около четири пъти по-висок отколкото в Швеция, Германия, Италия, Великобритания и Франция. Сравнението на състоянието на безопасността по показател убити на 1 000 000 лица посочва 2-2.5 по-висока смъртност по пътищата в нашата страна спрямо средно за ЕС. Относително високия ръст на пътнотранспортни-произшествия и последиците от тях дава възможност да се говори за „война по пътищата” чиито жертви всяка година стават стотици граждани. На 27.05.2017 година на заседание на МС премиерът Бойко Борисов обяви война на „войната по пътищата”. Реални действия до този момент не са констатирани. Няма промяна в системата на образованите по БДП, няма нов Закон за движение по пътищата, който да предложи нов модел за управление на БДП, административната процедура по налагане на наказания продължава да е все така неефективна. Единствените усилия, констатирани през този период, са некоректно регистриране на ПТП и причиненият от тях травматизъм. След направена справка в МЗ се установи, че през 2017 година не са отчетени в регистрите на МВР над 2500 лица пострадали от ПТП. На 16.09.2017 година вестник “Труд” публикува на първа страница заглавие „МВР лъже за жертвите на пътя”. Разследване на журналисти от вестника констатира, че МВР не регистрира допълнително починалите лица в рамките на 30 дни от настъпване на ПТП. Реакцията на МВР е светкавична, като спират да публикуват информация на сайта си за лицата с опасност за живота вследствие ПТП. Политиката за сигурност на Република България и стратегията за нейното реализиране са насочени към осигуряване на благоприятна жизнена среда на българските граждани. Рисковете за сигурността на българските граждани от безрезултатните усилия на държавните институции и в частност МВР да се противопоставят ефективно на пътнотранспортния травматизъм превръщат този проблем в риск за националната ни сигурност. В резултат на пътно-транспортните произшествия националните икономики всяка година търпят загуби в размер над 2% от брутния вътрешен продукт. В България, където травматизмът и броят на ПТП са около 2.5 пъти по-високи спрямо средните в ЕС, това се равнява на 1, 8 мрд. лева. Рисковете за националната ни сигурност се обуславят от следните фактори: – нарастващо неизпълнение на стратегическата цел за намаляване на жертвите от ПТП /през 2017 г. загиналите са 178 лица повече/;  – липса на държавна политика за ефективно управление на БДП /сегашната вече осма година не изпълнява целта си;  – липса на устойчиво законодателство;  – дефицит на експертиза и ресурси. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.25", "title": " Институтът за пътна безопасност в становище до президента: Катастрофите се превръщат в риск за националната сигурност"}
{"url": "https://trud.bg/%d0%b5%d0%ba%d1%88%d1%8a%d0%bd-%d0%b2-%d0%bd%d0%be%d1%89%d0%b5%d0%bd-%d0%ba%d0%bb%d1%83%d0%b1-%d0%b7%d0%b0%d0%b2%d1%8a%d1%80%d1%88%d0%b8-%d1%81-%d0%b0%d1%80%d0%b5%d1%81%d1%82/", "text": "34-годишен мъж и аверите му спретнали луд екшън в нощен клуб “Хавана” в Приморско. Компанията пийнала и започнало диво чупене на чаши и чинии, обръщане на маси и викове, докато някой не се обадил в полицията. Униформените пристигнали да въведат ред и задържали главния виновник за скандала-Петър П., криминално проявен, от София. При арестът той оказал яростна съпротива и се наложило да го озаптяват с белезници. В апартамента му, на ул. “Ропотамо” в Приморско, при претърсване, полицаите открили два ножа и боен пистолет „Глок”, калибър 9х19, заедно с пълнител и три бойни патрона за същия, обявен за откраднат от законния му притежател – 68 годишен мъж от Самоков на 12.03.2014 год. По случая е образувано досъдебно производство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.25", "title": " Екшън в нощен клуб завърши с арест"}
{"url": "https://trud.bg/%d0%b2%d0%b0%d0%bb%d0%b5%d1%80%d0%b8-%d1%81%d0%b8%d0%bc%d0%b5%d0%be%d0%bd%d0%be%d0%b2-%d0%bd%d0%b0-%d1%81%d1%80%d0%b5%d1%89%d0%b0-%d1%81-%d1%8e%d0%bd%d0%b5%d1%81%d0%ba%d0%be-%d0%b2-%d0%b1%d0%b0%d1%85/", "text": "Българска делегация начело с вицепремиера Валери Симеонов представлява България на 42-та годишна сесия на Комитета за световно наследство на ЮНЕСКО, която започна в Бахрейн. В делегацията са още Атанас Младенов, заместник-постоянен представител на страната ни в ЮНЕСКО в Париж, експерти от Министерството на околната среда и водите и Министерството на културата. В Бахрейн Симеонов и екипът от специалисти ще разговарят и за казуса „Пирин“. Още през 2009 година ЮНЕСКО определя 1078 хектара от територията на Национален парк „Пирин“ като зона за развитие на зимен туризъм. Това се различава драстично с твърденията на „зелените, че в планината за ски за определени 99.5 хектара. В мониторинговите мисии на експертите от световната организация в България е истината за споровете дали концесионерът на ски зона „Банско“ Юлен АД, е надвишил площта за ползване, разписана в договора с държавата. Манипулацията, че има нарушения, се разпространява от „зелените“ вече 17 години. Самият факт, че ЮНЕСКО още през 2009-а приема и одобрява 1078 хектара от обекта за ски и зимен туризъм, показва, че става въпрос за поредната „зелена“ измама. Всъщност всичко е записано в Действащия план за управление на НП „Пирин“ (виж факсимилето). В него, в глава „Зониране“, за „Зона за туризъм“ са определени 895.1 хектара, което представлява около 2 процента от територията на парка. Отделно има предвидена зона за сгради и съоръжения от 218.8 хектара. Това прави общо 1114 хектара. Те съвпадат с концесията, като и двете зони са определени на базата на Териториалния устройствен план на община Банско от 2001 година. Именно част от тази площ, в размер на 1078 хектара, е определена от ЮНЕСКО за развитие на зимен туризъм и ски спорт. Съгласно плана за управление на НП „Пирин“ в „Зона за туризъм“ са позволени пешеходен туризъм, отдих, езда, колоездене и ски. Тоест няма никакво разминаване в площите, както твърдят „зелените“. Това бе категорично заявено и от мисията на ЮНЕСКО у нас през 2011 година, предвождана от тогавашния директор на Центъра за световно наследство към организацията – Кишоре Рао. По време на посещението си преди 7 години Рао се срещна с кметовете на Банско и Разлог, както и с депутати. Той се запозна на място с устройствените планове и бе категоричен, че модернизацията на съоръженията за зимен спорт в Пирин няма да застрашат по никакъв начин Националния парк. Кишоре Рао обясни, че въпросните 1078 хектара са изключени от зоните със строгите рестрикции, действащи на територията на НП „Пирин“, именно за да може да се развива туризма. Кметовете и депутатите подчертаха, че само така може да напредне туризмът в планината и регионът да се развие икономически, което ще гарантира по-добър живот на местните хора. Въпреки тези факти „зелените“ продължават да манипулират обществото, че Пирин е застрашен от застрояване. Истината е, че става въпрос за модернизация на ски зоната, която заема около 2% от територията на Националния парк. А площта е извадена с решение на ЮНЕСКО преди 9 години, за да има там зимен туризъм. Това сигурно ще бъде припомнено от българската делегацията по време на сесията на световната организация.", "date": "2018.06.25", "title": " Валери Симеонов на среща с ЮНЕСКО в Бахрейн\t\t\t"}
{"url": "https://trud.bg/%d0%b4%d0%b6%d0%be%d0%bd-%d1%81%d1%82%d0%be%d1%83%d0%bd%d1%81-%d0%bf%d0%bb%d0%b0%d1%89%d0%b0-%d1%82%d0%b0%d1%82%d1%83%d1%81-%d0%bd%d0%b0-%d1%84%d0%b5%d0%bd/", "text": "Английски фен загуби бас и ще трябва да си татуира лика на Джон Стоунс. Преди мача с Панама (6:1) запалянкото Джес се хвана на бас в туитър, че ако защитникът вкара гол, то ще си направи негов татус. Защитникът Стоунс нямаше нито едно попадение в 27 мача за Англия, нито в целия минал сезон на „Манчестър Сити“. Срещу Панама обаче бранителят вкара дебютно, а съотборникът му Кайл Уокър предложи лично да плати татуировката на Джес. Защитникът на „Тотнъм“ се закани да се свърже с него в туитър веднага след световното.", "date": "2018.06.25", "title": " Джон Стоунс плаща татус на фен"}
{"url": "https://trud.bg/%d1%81%d0%b0%d0%bb%d0%b0%d1%85-%d1%81%d1%82%d0%b0%d0%bd%d0%b0-%d0%bf%d0%be%d1%87%d0%b5%d1%82%d0%b5%d0%bd-%d0%b3%d1%80%d0%b0%d0%b6%d0%b4%d0%b0%d0%bd%d0%b8%d0%bd-%d0%bd%d0%b0-%d1%87%d0%b5%d1%87%d0%bd/", "text": "МОСКВА – Мохамед Салах загуби шансове да се бори за „Златната топка“ след ранното отпадане на Египет от мондиала, но получи неочакван приз. Звездата на „Ливърпул“ вече е почетен гражданин на Чечня. Президентът на републиката, която е в границите на Русия, даде указа в ръцете на Салах. Освен това нападателят получи и специален знак на Чечня. За всичко това Кадиров разказа в социалните мрежи. Президентът е поканил националния отбор на Египет за приятелски мач срещу елитния руски „Ахмат“. Преди отборът се наричаше „Терек“ (Грозни), но смени името си в памет на починалия баща на Кадиров. От египетската федерация се разгневиха на американския тв гигант CNN, който съобщи, че Салах възнамерявал да напусне националния отбор. Според шефовете на „фараоните“ е бил направен неуспешен опит да се мешат политически и спортни въпроси. „Бяхме поканени на вечеря, отношението бе изключително приятелско – разказаха от федерацията. – Ние сме спортисти, а не политици.“ Кадиров е подкрепян от Кремъл, но от Щатите го обвиняват в нарушаване на човешките права в Чечня. Египет единствен избра да щаб квартира републиката, където живеят основно мюсюлмани.", "date": "2018.06.25", "title": " Салах стана почетен гражданин на Чечня"}
{"url": "https://trud.bg/%d0%bb%d0%b5%d0%b2%d0%b0%d0%bd%d0%b4%d0%be%d0%b2%d1%81%d0%ba%d0%b8-%d0%b5-%d1%81%d0%b8%d0%bc%d0%b2%d0%be%d0%bb-%d0%bd%d0%b0-%d0%bf%d1%80%d0%be%d0%b2%d0%b0%d0%bb%d0%b0-2/", "text": "МОСКВА – Роберт Левандовски се превърна в символ на провала. Капитанът на Полша не успя да вкара нито един гол, а Полша отпадна още след втория си мач – 0:3 от Колумбия. В последните месеци нападателят не спира да „атакува“ големите заглавия не с попадения, а със себе си. В „Байерн“ вкара последния си гол в Шампионската лига през февруари на осминафинала срещу „Бешикташ“. След това подлуди Мюнхен с желанията си да го пуснат в „Реал“ (Мадрид). Световното първенство трябваше да е сцената, на която 29-годишната деветка да докаже, че е един от най-големите нападатели в съвременния футбол. Но и срещу Сенегал (1:2), и срещу Колумбия изпусна положения, които изпратиха „дружина полска“ в ада. Веднага на Левандовски бяха припомнени и думите, с които се обърна в социалните мрежи към съотборника си в „Байерн“ Хамес Родригес. „Помня великолепните ти голове на последното световно първенство. Надявам се, че ти ще запомниш моите от Русия“, написа полякът под обща снимка с колумбийската звезда. На бразилска земя Хамес вкара шест пъти и взе „Златната обувка“. В Русия Левандовски ще си тръгне тихо и тъжно, без да знае какво точно е и бъдещето му в клубния футбол. Треньорът на „дружина полска“ Адам Навалка помоли цялата нация да прости за ранното отпадане. „Играхме, колкото можахме – каза селекционерът. – Загубихме от много силен съперник. Мачът беше равностоен до първия гол на Колумбия. Извинявам се на всички поляци за загубата и представянето ни.“ За Полша остана още един мач срещу Япония, който ще е от жизнено значение за „самураите“. А за света все по-чудни са правилата за оформяне на ранглистата на ФИФА, където поляците са на престижното осмо място. Колумбия пък е едва 16-а.", "date": "2018.06.25", "title": " Левандовски е символ на провала"}
{"url": "https://trud.bg/%d0%ba%d0%be%d0%bb%d1%83%d0%bc%d0%b1%d0%b8%d1%8f-%d0%b4%d0%b0%d1%80%d0%b8-%d0%bf%d0%be%d0%b1%d0%b5%d0%b4%d0%b0%d1%82%d0%b0-%d0%bd%d0%b0-%d0%b7%d0%b0%d0%bf%d0%bb%d0%b0%d1%88%d0%b5%d0%bd-%d1%81%d1%8a-2/", "text": "МОСКВА – Колумбия „подари“ победата с 3:0 над Полша на национала Карлос Санчес, който не игра заради наказание. Футболистът получи червен картон още в третата минута в първия мач срещу Япония (1:2). Последваха смъртни заплахи към него в Колумбия. С тях изплува споменът за Андрес Ескобар, вкарал си автогол срещу САЩ на Мондиал 94 и разстрелян няколко месеца по-късно в бар в Меделин. „Вярно е, че има заплахи – каза Хосе Пекерман, аржентинският треньор на Колумбия. – Не мога да говоря за тях. Карлос е много притеснен. Нашата победа срещу Полша е за него. Последните дни са изключително тежки за Карлос и искаме да споделим радостта си с него.“ Радамел Фалкао пък стана първият колумбиец с 30 гола за националния отбор. Тигъра имаше проблеми с контузия преди световното и дори получи почивка от Пекерман, изваждайки го след 2:0 срещу поляците. Колумбия се нуждае от успех срещу Сенегал в последния кръг, за да се класира. Възможно е и реми да бъде достатъчно.", "date": "2018.06.25", "title": " Колумбия дари победата на заплашен със смърт"}
{"url": "https://trud.bg/%d0%bb%d1%8a%d0%b2%d0%b8%d1%86%d0%b8%d1%82%d0%b5-%d1%81%d0%b5-%d0%b8%d0%b7%d0%ba%d0%b0%d1%87%d0%b8%d1%85%d0%b0-%d0%b2-%d1%81%d0%b2%d0%b5%d1%82%d0%be%d0%b2%d0%bd%d0%b8%d1%8f-%d0%b5/", "text": "Женският национален отбор си осигури място в Лигата на нациите догодина, след като спечели титлата на междуконтиненталния „Чалъндж“ турнир в Лима (Перу). На финала момичетата на треньора Иван Петков надиграха с 3:1 (-22, 19, 20, 23) Колумбия. Първият гейм бе първият, изгубен от България в надпреварата. Колумбийките взеха ранен аванс и успяха да го задържат до края. Втората част обаче се разви идентично, но в полза на „лъвиците“. Третата бе по-оспорвана, но с мощната си игра българките успяха да отдалечат противника от мрежата, за да си осигурят успеха. Най-тежка бе битката в четвъртия гейм, който вървеше точка за точка до самия край, но отново бе записан на наша сметка. Най-резултатна с 20 точки бе Мария Каракашева, а Силвана Чаушева добави 14 т. Даяна Сеговия пък блесна с 24 т. за Колумбия. Чаушева оглави класацията на най-добра нападателка с 40,74% ефективност в атака. Капитанката Христина Русева пък е №1 сред блокировачите с 1,54 блока средно на гейм. Мъжкият национален отбор също излъчи лидер в индивидуалната класацията в Лигата на нациите. Светослав Гоцев е с с 36 блокади от 199 опита след края на 15-е мача в надпреварата. България обаче остана на 11-о място, далеч от шестте тима, класирали се за финалиста. „Трябва да оправим нещата, за да се представим по-добре на световното първенство – заяви селекционерът Пламен Константинов. – Младите ни играчи са бъдещето на българския волейбол, но за мондиала се нуждая от опитните.“", "date": "2018.06.25", "title": " „Лъвиците“ се изкачиха в световния елит"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%b5%d0%b4%d0%b8%d0%bd-%d0%be%d1%82-%d0%bd%d0%b0%d1%87%d0%b8%d0%bd%d0%b8%d1%82%d0%b5-%d0%b4%d0%b0-%d1%81%d0%b5-%d0%b4%d0%be%d0%ba%d0%b0%d0%b6%d0%b5%d0%bc/", "text": "Технологиите се развиват, но контролът и управлението трябва да останат у човека. Това каза министър-председателят Бойко Борисов по време на откриването на Цифрова асамблея 2018. „Еврокомисарят Мария Неделчева е едно потвърждение, че България е на първо място в Европа по брой на заети жени в професиите, свързани с технологичните дейности. Ние от Западните Балкани винаги сме имали претенции, че сме най-умните, но и най-бедните и един от начините да се докажем на Западния свят е, че можем да бъдем лидери. Имаме и силите, имаме и 9-е млрд. евро от ЕС, имаме и българския еврокомисар. Наричам Мария Габриел Мария Неделчева, за да се знае, че е българка, да не си помисли някой, че е французойка”, каза Борисов. “Ние искаме да поставим човека в центъра, но колкото повече развиваме технологиите – ние всички гледаме постоянно сериали, в които виждаме колко много се развиват машините. Но нещо, което съм научил от живота е, че това, което гледаме в американските сериали, става факт след няколко години. Важно е обаче мисловната и контролната дейност да остане в човека. Има професии, които изцяло могат да бъдат заменени от роботи, но контролът и управлението на машините трябва да останат у човека. Затова трябва да поставим образованието на първо място – нещо, което е приоритет на нашето правителство. Това е бъдещето. Искаме от трети класа децата да започнат да програмират, да има wifi във всяко училище и да направим така, че не първо вкъщи да се научат да работят с телефоните и компютрите, а в училище“, обясни Борисов. Премиерът посочи, че България беше една от първите държави в света, чиито хакери се научиха как да източват кредитните карти и посочи, че за това е важна и защитата. „Но ние се преборихме с това. Високите технологии изискват два или три пъти по-висока сигурност. Защото съвсем на други нива ще преминат заплахите, които предстои да дойдат. Паралелно с това работим и за това да падне роуминга. Но важното е Балканите да бъдем единни и да им покажем нашия потенциал. Нито можем да ги надминем във въоръжаването, нито можем да ги надминем в производството на автомобили, но това е нашата сфера. Мисленето на нашите хора е такова, че в тази сфера са много добри“, обясни Борисов.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.25", "title": " Борисов: Един от начините да се докажем на Западния свят е, че можем да бъдем лидери в технологиите"}
{"url": "https://trud.bg/%d1%81%d0%b2%d0%b5%d1%82%d0%bb%d0%b0%d0%bd%d0%b0-%d0%b4%d0%be%d0%bd%d1%87%d0%b5%d0%b2%d0%b0-%d0%bf%d1%80%d0%b5%d0%b4%d0%bb%d0%b0%d0%b3%d0%b0%d0%bc-%d0%b1%d1%8a%d0%bb%d0%b3%d0%b0%d1%80%d1%81%d0%ba/", "text": "“Предлагам Българският хелзинкски комитет да излезе с “остра” декларация в защита на правата на полицаите от Ботевград и да осъди посегателствата върху тях като представители на българския етнос. Равенство в правата и задълженията без значение на етноса, нали? Също така предлагам всяка циганка от въпросния блок да се отрече от мъжа си, ако е хвърлял камъни и дърве по униформените лица.” Това написа във фейсбук половинката на вицепремиера Томислав Дончев Светлана Дончева. Дончева визира сблъсъка в Ботевград, при който  , отзовали се на сигнал за силна музика. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.25", "title": " Светлана Дончева: Предлагам Българският хелзинкски комитет да излезе с “остра” декларация в защита на правата на полицаите от Ботевград"}
{"url": "https://trud.bg/%d0%bf%d0%be%d0%bf%d1%80%d0%b0%d0%b2%d1%8f%d1%82-%d1%84%d0%b0%d1%81%d0%b0%d0%b4%d0%b8%d1%82%d0%b5-%d0%bd%d0%b0-%d0%b7%d0%b0%d0%bd%d0%b5%d0%bc%d0%b0%d1%80%d0%b5%d0%bd%d0%b8-%d1%81%d0%b3%d1%80%d0%b0/", "text": "Кметът на Бургас Димитър Николов предлага общинската администрация да изготви проекти за изпълнение на ремонтно-възстановителни дейности по фасади на занемарени сгради по централната улица “Богориди”. Много от тях са с неугледен външен вид, а по улицата ежедневно преминават стотици туристи. Част от тези сгради са с паднали и нарушени мазилки, парапети и корнизи. Според огледите е констатирано, че много се нуждаят не само от ремонт по фасадите, но се изисква изготвяне на архитектурен проект с обяснителна записка и количествено-стойностна сметка, които подлежат на съгласуване с Министерството на културата. Проектите ще посочат необходимите за извършване ремонтни работи и ще бъдат предоставени на собствениците с конкретни указания и срокове за изпълнение. Ако и това не помогне, Община Бургас ще ремонтира сградите поетапно, а вложените средства ще бъдат претендирани за възстановяване от собствениците. В краен случай ще се търси начин изразходените суми принудително да бъдат събрани по съдебен ред. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.25", "title": " Поправят фасадите на занемарени сгради в центъра\t\t\t"}
{"url": "https://trud.bg/%d0%b8%d0%b7%d0%bd%d0%b0%d1%81%d1%8f%d0%bc%d0%b5-15-%d0%bf%d1%8a%d1%82%d0%b8-%d0%bf%d0%be-%d0%bc%d0%b0%d0%bb%d0%ba%d0%be-%d0%b2%d0%b8%d0%bd%d0%be-%d0%b7%d0%b0-%d1%80%d1%83%d1%81%d0%b8%d1%8f/", "text": "От 10 години насам България изнася 15 пъти по-малко вино и държи сега едва 1% от руския пазар. Средната цена на бутилка родно производство е 1.35 евро, а на френското -3.50 евро. Преди промените България е била втора по износ и четвърта по производство на вино, а сега е на 22 -ро място. Данните посочи Виталий Меркушев, председател на борда на Черноморски форум на винопроизводството, чието V издание започва във вторник в курорта Златни пясъци. Руският пазар консумира 1.2 млрд. бутилки годишно на обща стойност 5 млрд. евро. Само 30 % от виното се добива от местните лозови насаждения, останалото количество е внос предимно от Франция, Италия и Испания. България е експортно ориентирана и изнася над 60% от производството на вино, което е 120 млн. литра годишно. Основните пазари са Полша, Чехия, Русия, Германия, САЩ, а напоследък и Китай, посочи Станимир Стоянов, председател на Съюза на енолозите у нас. Лозовите насаждения в България се ширят на 63 000 хектара. На Черноморския форум за винопроизводство ще бъдат дегустирани вина от 20 страни в региона, Балканите и Кавказ. За наградите “Вината на Черно море” ще се състезават в 11 кагегории, а оценките ще дава Международно жури. Изложението се организира с подкрепата на Министерството на земеделието на Руската федерация, община Варна и Съюза на енолозите в България. По време на форума, който продължава до края на седмицата, изложителите ще посетят единствената държавна изба у нас в правителствената резиденция “Евксиноград”, Археологическия музей, аграрния клъстер на Албена и др. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.25", "title": " Изнасяме 15 пъти по-малко вино за Русия"}
{"url": "https://trud.bg/%d1%81%d0%b5%d0%bc%d0%b5%d0%b9%d1%81%d1%82%d0%b2%d0%be%d1%82%d0%be-%d1%80%d0%b0%d0%b7%d0%b1%d0%b8%d1%80%d0%b0-%d1%87%d0%b5-%d0%bc%d0%be%d0%b6%d0%b5-%d0%b4%d0%b0-%d1%81%d0%b8-%d0%b7%d0%b4%d1%80%d0%b0/", "text": "За пътя към здравето Петър Райчев говори в множествено число, въпреки че на срещата ни е сам. Защото всичките му патила и изпитания, както и постигнатото с помощта на д-р Емилова, са споделено преживени със съпругата му Светлана Иванова. Двамата са от двойките, които могат да бъдат главни герои в ръководство за щастлив брак. Обща е и професионалната им отдаденост на музиката. Светлана е артист солист в Музикалния театър „Ст. Македонски“. Ангажирана е и с обучение на млади таланти в детски музикален театър. Петър се е дипломирал като кинорежисьор, учил е и оперно пеене, според специалисти е тенор с интересен и запомнящ се глас. Певческата му кариера от 12 години го отвежда в Италия и Германия. Но там получава много тежка алергия от сухия въздух и праха, и от най-любимо място оперната сцена се превръща в място за мъчение. Мъжът получава и силни болки в гърлото при пеене и дори когато преглъща. Две години и половина лекарите пробват при него какви ли не медикаменти. И срещу алергията Петър е изпил безброй хапчета, опитал е различни терапии, дори в Германия изработили за него индивидуална ваксина и му я прилагали 3 месеца по схема. Но без особен ефект. 15 години от живота си Райчев е живял и работил в Германия. След като спрял с пеенето попаднал във водеща импресарска агенция, ангажирана със световни звезди на театъра и музиката и емблематични за Европа, САЩ и Канада творчески пространства. Размахът и професионалната отдаденост е наследил от дядо си – тенора Петър Райчев, гастролирал с огромен успех на световните оперни сцени в годините между двете световни войни и създател на Варненската и Пловдивската опера. Внукът продължил изявите на рода Райчеви, вече според стандарти на ХХІ век – с мащабни организации и логистика на процеси във фината материя на изкуството. Но от стрес и обездвижване Петър натрупва само за 2 месеца и половина близо 20 кг. Когато през 2009 г. Петър и Светлана намират време между многото пътувания и ангажименти да отидат в медицинския център на д-р Емилова, мъжът тежи 106 кг при ръст 175 см. Двамата нямали сериозни оплаквания, но искали да свалят килограми и да си направят добра диагностика. Още повече, за постиженията на българската лекарка научили в Германия и решили, че могат да й се доверят, щом има европейска слава. Оказало се, че в медицинския център „действа“ цял „университет“ – лекции на д-р Емилова, отварящи нови хоризонти на отношение към здравето, казва Петър. Никой от лекарите дотогава не обърнал внимание на леко завишените му нива на инсулин. При д-р Емилова мъжът разбрал какво е хиперинсулинизъм, след като му направили изследване чрез натоварване с глюкоза. И така с плодове и чай се разминал с диабет тип две, от който го делял малък отрязък време. Първото посещение на семейството в медицинския център било на „Боровец“ за 20 дни. През годините престоят им при д-р Емилова станал редовен и отмервал време на пълноценна почивка, зареждане на батериите и откривателства. Най-ценно сред тях е създаденото приятелство с лекарката. „Срещата с тази удивителна жена отвори ново летоброене за нас“, споделя Петър – От лекциите й научихме как, защо и какво точно да правим, за да сме здрави. В предишното си летоброене семейството слагало на трапезата много плодове и зеленчуци, млечни продукти и по препоръка на немски специалисти маргарин. Но при д-р Емилова разбрали, че да се храниш здравословно също е изкуство и то има своите тънкости. С постепенното им усвояване Петър и Светлана са добили младежко излъчване, той няма натоварващите оплаквания от миналото, отслабнал е, тя е без главоболие и болки в стомаха. Любими са им ястията, приготвени на пара – предимно картофи, но също цвекло, тиква и др. Любими са им и дългите разходки, защото според Райчев-внук, денят е загубен, ако не са извървени поне 6 км.   Картофени кюфтета (1 порция) 300 г картофи се сваряват на пара и се обелват. Добавят се 100 г настъргано тофу, 1/2 връзка ситно нарязан зелен лук, 1/2 връзка магданоз, по 1 щипка морска или хималайска сол, куркума и чубрица. Сместа се намачква с уред за мачкане на картофи. Оформят се кюфтета, които се поставят върху хартия за печене в тавичка и се пекат 20 мин. на 180 градуса.  Сервират се със сос, направен от пасирани на гладка смес 1 шепа кашу, 2 сухи чушки и 1/2 скилидка чесън.", "date": "2018.06.25", "title": " Семейството разбира, че може да си здрав без лекарства\t\t\t"}
{"url": "https://trud.bg/%d1%80%d0%b0%d0%b7%d0%bf%d0%b8%d1%82%d0%b2%d0%b0%d1%85%d0%b0-%d1%81%d0%b2%d0%b8%d0%b4%d0%b5%d1%82%d0%b5%d0%bb%d0%b8-%d0%bf%d0%be-%d0%b4%d0%b5%d0%bb%d0%be%d1%82%d0%be-%d0%bd%d0%b8%d0%ba%d0%be%d0%bb/", "text": "Свидетели по делото за убийството на малката Никол, даваха показания при закрити врати в понеделник. Във вторник, в съда ще бъдат изслушани експертизите по процеса за убийството на 11-годишната Никол Йончева. Обвиняем е 16-годишният Иван Иванов, който до момента не е признал вината си, а близките му твърдят, че друг е извършил смъртоносното пробождане. Малката Никол бе открита в асансьор на блок в жк “Меден рудник”, миналото лято, прободена смъртоносно с кухненски нож във врата. Тя имала среща с Иван. Камери са ги запечатали как пътуват в тролей от центъра към комплекса, където живее момчето. запознали се в интернет, а това била първата им среща. 8 свидетели бяха призовани да дадат показания, а сред тях и хора, които са видели за последно Никол сред живите. Дори и Иван да бъде признат за виновен ще се размине сравнително леко – с присъда от 3 до 8 години, защото е извършил престъплението като непълнолетен. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.25", "title": " Разпитваха свидетели по делото “Никол”"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d1%82%d1%80%d1%8f%d0%b1%d0%b2%d0%b0-%d0%b4%d0%b0-%d0%b1%d1%8a%d0%b4%d0%b0%d1%82-%d0%be%d1%82%d0%b4%d0%b5%d0%bb%d1%8f%d0%bd%d0%b8/", "text": "Инвестирането в приложни изследвания, към които проявяват интерес компаниите, които са световни лидери в информационните технологии, електрониката, био- и нанотехнологиите, могат да създадат качествено нова икономическа и социална среда в България. Това заяви президентът Румен Радев на среща днес на „Дондуков“ 2 с проф. д-р Теньо Попминчев, който според класацията на списание Science News е сред 10-те най-перспективни млади учени в света. Това съобщиха от пресслужбата на държавния глава.  Проф. Попминчев е създател на първия настолен рентгенов лазер с кохерентно лъчение и автосекундна продължителност на импулса и ръководи лаборатории в САЩ и Европа, в които се провеждат изследвания, спонсорирани от държавни институции, ЕК и частни компании, имащи приложение в медицината, електрониката и отбраната. Българският учен има амбицията да използва своя опит за изграждането на изследователски център в България с подкрепата на Софийския университет „Св. Климент Охридски“. Под патронажа на президента Румен Радев в София ще се проведе конференция с участието на водещи български и международни учени в приложните изследвания в областта на физиката, биотехнологиите, електрониката и високите технологии, на която да бъдат представени конкретни проекти за изграждането на изследователски центрове, както и чуждестранния опит за обединяване на усилията на образователните институции, научните среди и бизнеса. „България има научната експертиза и традиции в сферата на образованието, и с подкрепата на държавните институции и бизнеса може да се утвърди като международен изследователски център, което ще върне многократно направените първоначални вложения, посочи на срещата Румен Радев. Държавният глава отново подчерта, че повече средства от европейските фондове, които страната ни усвоява, трябва да бъдат отделяни за развитието на човешкия капитал чрез инвестиции в образование, наука и изследвания и в създаването на условия за младите учени, за да може страната ни да изнася резултатите от научни изследвания с висока добавена стойност, а не собствените си учени. „Ако една държава не инвестира във високи технологии и в създаването на интелектуална собственост, тя не може да просперира“, подчерта проф. Попминчев.     АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.25", "title": " Президентът: Трябва да бъдат отделяни повече евросредства за развитие на човешкия капитал "}
{"url": "https://trud.bg/%d1%81%d0%b5%d0%bc%d0%b5%d0%b9%d1%81%d1%82%d0%b2%d0%be-%d1%81-%d0%b4%d0%b5%d1%82%d0%b5-%d0%bf%d0%be%d1%81%d1%82%d1%80%d0%b0%d0%b4%d0%b0-%d0%bf%d1%80%d0%b8-%d1%83%d0%b4%d0%b0%d1%80-%d0%b2-%d1%80%d0%b5/", "text": "35-годишен шофьор, пътуващ с жена си и детето си, удари колата си в камион на пътя Разград-Русе. Пострадалото семейство от Цар Калоян е откарано в болницата в Разград. Към момента няма данни за състоянието им, съобщиха от полицията, уточнявайки, че инцидентът е станал към 15 часа в понеделник. Товарният автомобил с ремарке излязъл на пътя от изхода на село Гецово. В това време по главния път с висока скорост се движела леката кола и застигайки камиона, водачът не успял да намали навреме. Последвал удар в задната гума на ремаркето. При инцидента са били ранени тримата, пътуващи в леката кола. Заради катастрофата пътят е затворен и движението се отклонява през Сеново, съобщиха от полицията в Разград. Зад волана на камиона, който бил натоварен със зърно, е бил 59-годишен водач от село Гецово. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.25", "title": " Семейство с дете пострада при удар в ремарке"}
{"url": "https://trud.bg/%d0%bc%d0%bb%d0%b0%d0%b4-%d0%b4%d0%b8%d0%b7%d0%b0%d0%b9%d0%bd%d0%b5%d1%80-%d1%81%d1%8a%d0%b1%d1%80%d0%b0-%d0%b3%d0%b5%d1%80%d0%b8-%d0%b4%d0%be%d0%bd%d1%87%d0%b5%d0%b2%d0%b0-%d0%b8-%d0%bd%d0%b8%d0%ba/", "text": "Екзотичната градина на столичния хотел Маринела се превърна в моден подиум – младият дизайнер Антон Узунов представи лятната селекция от модели на бранда си Antony Langountin. Да уважат и подкрепят таланта на талантливия дизайнер дойдоха Гери Дончева, Ники Кънчев, Ивайла Бакалова, Евгения Калканджиева, Мария Бонева, Ива Екимова, Боряна Баташова, Елена Брусарска, дизайнерът на AMARI Даниела Тодорова, Цвети Разложка, Цвети Радойчева, Георги Величков, Мая Косева, Славка Занева, дизайнерът на бижута Анелия Милчева и много негови близки и приятели. Сред флората и фауната на Sakura Garden модели на MA Visages, инстаграм звезди, както и водещата на Code Fashion TV – Елица Стойчева, представиха много свежи и цветни тоалети за лято 2018. Нестандартната локация и разчупен стил на ревюто предложиха едно красиво шоу в цветовете на лятото – яркожълто, зелено и цикламено в съчетание с флорални десени. Лежерните кройки и естествени материи са идеални за горещите летни дни. Моделите представиха както изискан аутфит за града, така и стил и блясък за дългите плажни вечери под открито небе. Колекцията бе закрита от топ модела Габриела Василева във феерична сватбена рокля с дълбоко деколте от бродирана дантела с цветя. Тя бе в компанията на Анжела Бонева в същия десен рокля в ролята на шаферка. Бижутата на Goto Jewelry and Diamonds допълваха по един невероятен начин новата колекция на Antony Langountin. За съвършената визия на моделите се бяха погрижили топ фризьорите на салон Code Beauty и гримьорите Вяра Василева и Десислава Стоянова. Изисканият кетъринг на ресторант Bulgar и перфектна селекция от най-добрите вина предоставени от The Balkans International Wine Competition накараха гостите да изживеят едно истинско модно приключение.", "date": "2018.06.25", "title": " Млад дизайнер събра Гери Дончева и Ники Кънчев на ревю (СНИМКИ)\t\t\t"}
{"url": "https://trud.bg/%d0%bd%d0%b0%d0%bb%d0%be%d0%b6%d0%b8%d1%85%d0%b0-%d0%b7%d0%b0%d0%b1%d1%80%d0%b0%d0%bd%d0%b0-%d0%b7%d0%b0-%d1%81%d0%b2%d0%b8%d0%bd%d1%81%d0%ba%d0%b8-%d0%bc%d1%80%d1%8a%d0%b2%d0%ba%d0%b8-%d0%b2-%d0%ba/", "text": "Във връзка с избухнали огнища на особено опасната болест африканска чума по свинете в съседни страни забраниха пътници да влизат в страната със свински мръвки, салами и луканки от свинско месо у нас. Това става ясно от заповед  № РД 11-1073/21.06.2018 г. на изпълнителния шеф на БАХБ д-р Дамян Илиев. Според нея се налага пълен контрол на МПС за превоз на животни без документи и забрана за въвеждане на територията на България от държавите-членки на ЕС и трети страни на свинско месо, суровини и храни, съдържащи свинско месо, предназначени за лична кунсумация. Дори и моряци на кораби, пристигащи на нашите пристанища, нямат право да слизат със сандвичи със свинско месо. При проверка на транспортните средства и багажите при наличие на свинско месо трябва да се изземе и унищожи, гласи още заповедта,а колите трябва да преминават през дезинфекция. Изпълнението се възлага на Главна дирекция”Национална полиция”, Гранична полиция и Агенция”Митници”. На свиканото заседание на Областната епизоотична комисия при областния управител на Добрич Красимир Кирилов беше акцентирано върху високата опасност от разпространение на заразата, тъй като има регистрирани 15 огнища в окръг Тулча на 120 км от границата ни. Разпространението на африканската чума, за която няма ваксина и лечение, става чрез битови отпадъци, изхранване на животните с кухненски отпадъци и чрез дивите животни, които имат както движение през границата и влизат от Румъния, така и вътрешно движение, предупредиха специалистите. Преди всеки ловен сезон за дива свиня се правят срещи с председателите на ловните дружинки, на които авджиите се запознават с признаците на класическата и африканската чума и какви проби трябва да предоставят за изследване в лабораторията в София, посочи д-р Борислав Каменов, шеф на отдела “Здравеопазване на животните” в ОДБХ в Добрич.", "date": "2018.06.25", "title": " Наложиха забрана за свински мръвки в коли и багажи на пътници отвън"}
{"url": "https://trud.bg/%d0%b8%d0%b7%d0%b3%d1%80%d0%b0%d0%b6%d0%b4%d0%b0%d1%82-%d0%bf%d1%8a%d1%80%d0%b2%d0%be%d1%82%d0%be-%d0%b2-%d1%81%d0%be%d1%84%d0%b8%d1%8f-%d1%81%d0%ba%d0%be%d1%80%d0%be%d1%81%d1%82%d0%bd%d0%be-%d1%82/", "text": "Столичната община изгражда първото обособено скоростно трасе за споделено движение на автобуси и трамваи по бул. „Константин Величков“ и бул. „Възкресение“, в участъка от пазара в „Красна поляна“ до бул. „Сливница“. Автобусите по линии №11, 60, 72, 102, 83, 45 и 77 и трамваите №11, 22, 3 ще се движат по общо трасе и ще спират на общи спирки, съобщи столичният кмет Йорданка Фандъкова. „За по-голям комфорт и безопасност на пътниците изграждаме нови спиркови перони“, уточни тя. Според нея, със скоростното трасе ще бъдат избегнати закъсненията, които в момента се натрупват в този участък от градския транспорт и изчакването в задръствания, причинено от големия трафик. По данни на Центъра за градска мобилност, закъсненията в участъка са около 10 минути. Следващото обособено трасе, което ще бъде изградено, ще е по бул. “Мадрид“, където има споделено движение на трамваи и автобуси. „Анализират се всички варианти за изграждане на такива трасета и нови бус ленти, където инфраструктурата го позволява. Обособените трасета са част от мерките, с които целим да направим градския транспорт по-бърз, независим от трафика и удобен за гражданите“, коментира Фандъкова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.25", "title": " Изграждат първото в София скоростно трасе за трамваи и автобуси"}
{"url": "https://trud.bg/%d0%b0%d0%ba%d0%b0%d0%b4%d0%b5%d0%bc%d0%b8%d1%8f-%d0%b2-%d1%81%d1%82%d0%be%d0%bb%d0%b8%d1%86%d0%b0%d1%82%d0%b0-%d0%b5-%d0%be%d0%b1%d1%83%d1%87%d0%b8%d0%bb%d0%b0-120-%d0%ba%d1%83%d0%bb%d1%82%d1%83/", "text": "“София си остава лидер във формирането и реализирането на културни политики”, каза кметът на София Йорданка Фандъкова по време на откриването на тазгодишната Академия за обучение на мениджъри в културата. “През годините Академията се превърна в иновативна лаборатория за култура и в място за опознаване и създаване на контакти. Гьоте институт и посолството на Германия ни повярваха още в самото начало и ни помогнаха да отворим Академията към региона”, подчерта столичният кмет. От 2016 г. Академията покани културни оператори от балканските държави, а от миналата година Академията за мениджъри в културата се провежда в София, Солун и Букурещ. От тази година към Академията се присъединява и Сараево. Според Фандъкова много ценно е, че експертите разглеждат конкретни казуси. През тази година ще бъде обсъдено управлението на Центъра за съвременно изкуство, който ще се намира в сградата на бившата топлоцентрала. Кметът посочи, че вече е избран проект за превръщането на сградата в културно пространство, а Столичната община ще финансира реализирането му. През тези 5 години от развитието на Академията вече над 120 културни мениджъри от България са имали възможност да надградят своите знания и умения. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.25", "title": " Академия в столицата е обучила 120 културни мениджъри"}
{"url": "https://trud.bg/%d0%b5%d0%bb-%d0%ba%d0%bb%d0%b0%d1%81%d0%b8%d0%ba%d0%be-%d0%bd%d0%b0-%d1%81%d0%b2%d0%b5%d1%82%d0%be%d0%b2%d0%bd%d0%be%d1%82%d0%be/", "text": "МОСКВА – „Ел Класико“ между „Барселона“ и „Реал“ (Мадрид) на световното първенство, но не и на терена. Двата гранда на испанския футбол са в дуел на трансферния пазар за испанския национал Тиаго Алкантара. След четири години в „Байерн“ клубът се е съгласил да пусне халфа в родината му. Цената е 70 милиона евро – напълно постижима за касите на „Реал“ и „Барса“. Тиаго дойде в „Байерн“ срещу „скромните“ 25 милиона от „Камп Ноу“, където израсна като футболист. С идването на Нико Ковач като треньор на баварците много играчи получиха намеци, че могат да напуснат. Друг от набелязаните за гонене е Джером Боатенг.", "date": "2018.06.25", "title": " „Ел Класико“ на световното"}
{"url": "https://trud.bg/%d0%bd%d0%b5%d0%b2%d1%80%d1%8a%d1%81%d1%82%d0%b5%d0%bd-%d1%88%d0%be%d1%84%d1%8c%d0%be%d1%80-%d0%bf%d0%be%d0%bc%d0%b5%d1%82%d0%b5-%d0%b4%d0%b2%d0%b0%d0%bc%d0%b0-%d0%ba%d0%be%d0%bb%d0%be%d0%b5%d0%b7/", "text": "Непълнолетен варненец стана клиент на прокуратурата, след като помете двама колоездачи на бул. “Васил Левски”. Без да има книжка, момчето карало “Ситроен” с бясна скорост, когато внезапно на необозначено място на платното изскочили двамата велосипедисти. Невръстният шофьор не успял да спре и ги помел. От сблъсъка единият колоездач – на 18 г., пострадал тежко. Той е настанен в МБАЛ “Св. Анна” със счупен череп и фрактура на дясната ключица и с опасност за живота. Приятелят му се разминал с по-леки наранявания. По случая е образувано досъдебно производство, съобщиха от полицията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.25", "title": " Невръстен шофьор помете двама колоездачи"}
{"url": "https://trud.bg/%d0%bf%d0%be%d0%b3%d0%b1%d0%b0-%d1%82%d0%be%d0%b2%d0%b0-%d0%bc%d0%be%d0%b6%d0%b5-%d0%b4%d0%b0-%d0%b5-%d0%bf%d0%be%d1%81%d0%bb%d0%b5%d0%b4%d0%bd%d0%b8%d1%8f%d1%82-%d0%bc%d0%b8-%d0%bc%d0%be%d0%bd%d0%b4/", "text": "Пол Погба, една от звездите на френския национален отбор, призна, че световното първенство в Русия може да бъде последното за него. Халфът е критикуван често за изявите си на терена, но разкри, че селекционерът Дидие Дешан му го е научил как да се пази от тях.  „Може и това да е последният ми мондиал, кой знае – обясни лаконично играчът на „Манчестър Юнайтед“. – Искам да му се насладя. Тук съм, за да дам всичко за отбора и за Франция. Наистина искам да спечеля това световно първенство. Всичко е възможно, но знаем, че няма да бъде лесно. Възможностите ни са големи, но до края все още има много мачове. Трябва да продължим по същия начин. Критиките не ме интересуват. Дешан често ми говори на тази тема и ми обяснява да не им обръщам внимание, да остана фокусиран. Той винаги ме защитава пред медиите и ми дава съвети. Треньорът има добра връзка с всички играчи в отбора.“ Не така обаче стоят нещата между Погба и Жозе Моуриньо, неговият мениджър в „Манчестър Юнайтед“. Играчът призна, че има леки проблеми в комуникацията с португалския спец.  „Не е нужно играчи и треньори да бъдат най-добрите приятели. Не трябва да излизаме и да ядем заедно. Имаме известни проблеми, но те са по-скоро психологически. В някои мачове той ме остави на резервната скамейка, но аз му отговорих с представянето си на терена, където винаги давам най-доброто. Има някой неща, които обаче ще запазя между мен и него.“ А в навечерието на решителния двубой от група С между Франция и Дания, „петлите“ показаха, че не са забравили думите на селекционера на скандинавците Оге Хайреде. В дните преди старта на финалите, наставникът призна, че тимът на Дешан „не е нищо особено“.  „Говорихме си в съблекалнята и се обединихме около идеята да им покажем какъв отбор сме“, обяви друг от полузащитниците на тима Корентин Тулисо.  Дори и равенство ще гарантира на Франция първото място в групата, а Дания се нуждае от успех, за да измести своя противник.", "date": "2018.06.25", "title": " Погба: Това може да е последният ми мондиал"}
{"url": "https://trud.bg/%d0%ba%d1%80%d0%b8%d1%8f%d1%82-%d0%b4%d1%80%d0%be%d0%b3%d0%b0-%d0%b2-%d1%81%d0%b2%d0%b5%d1%82%d0%be%d0%b2%d0%bd%d0%b0%d1%82%d0%b0-%d0%ba%d1%83%d0%bf%d0%b0/", "text": "На аржентинците не им е лесно на това световно първенство. Лионел Меси и съотборниците му в националния изглеждат безнадеждно далеч от златната купа, а освен това някои нейни копия от феншоповете се оказаха пълни с дрога. Полицията в Буенос Айрес разби банда трафиканти, които пренасят наркотиците именно в кухи реплики на световната купа. Те сами изработвали статуетките по специална технология. Задържаните са четирима мъже и две жени.  При акцията в покрайнините на аржентинската столица са конфискувани 150 кг марихуана, 20 кг кокаин и 1800 пакета пако (паста от кокаинови остатъци, промишлени разтворители и отрова за плъхове). Голяма част от дрогата е била скрита в статуетки на световната купа и лесно е достигала до дилърите в кварталите.", "date": "2018.06.25", "title": " Крият дрога в световната купа"}
{"url": "https://trud.bg/%d0%bf%d1%83%d1%81%d0%ba%d0%b0%d0%bc%d0%b5-21-%d0%bb%d0%be%d0%b4%d0%ba%d0%b8-%d0%bd%d0%b0-%d1%81%d0%b2%d0%b5%d1%82%d0%be%d0%b2%d0%bd%d0%be%d1%82%d0%be-%d0%bf%d0%be-%d0%ba%d0%b0%d0%bd%d1%83-%d0%ba/", "text": "21 български лодки ще участват на световното първенство за мъже и жени до 23 години, както и за юноши и девойки в Пловдив. Надпреварата е от 26 до 29 юли, а звезда на тима ни се очаква да бъде многократният медалист от от големи първенства при подрастващите Ангел Кодинов, който ще участва на 1000 метра едноместно кану при мъжете до 23 години. „Подготовката върви нормално, надявам се да няма травми, всички да са здрави и да реализират пълния си потенциал – заяви старши треньорът на националния тим Милко Казанов. – В момента с лека контузия в ръката е Веселин Вълчов, но възстановяването му върви добре и това няма да попречи на подготовката му.“", "date": "2018.06.25", "title": " Пускаме 21 лодки на световното по кану-каяк в Пловдив"}
{"url": "https://trud.bg/%d1%82%d0%b0%d1%8f%d0%bd%d0%b8-%d1%82%d1%80%d1%8f%d0%b1%d0%b2%d0%b0-%d0%b4%d0%b0-%d1%81%d0%b5-%d0%bd%d0%b0%d0%bc%d0%b5%d1%80%d0%b8-%d1%80%d0%b5%d1%88%d0%b5%d0%bd%d0%b8%d0%b5-%d1%81-%d0%bc%d0%b8%d0%b3/", "text": "Най-малко 6 милиарда евро инвестиции са необходими за затварянето на средиземноморския маршрут, по който мигрантите от Африка влизат в Европейския съюз. Това заяви председателят на Европейския парламент Антонио Таяни, цитиран от вестник „Велт“. „Срещата на ЕС, която ще се проведе в края на тази седмица, е последният шанс да не излъжем очакванията на половин милиард европейци. Страните-членки на ЕС трябва да намерят общо решение на въпроса за регулирането на миграцията в Европа. В противен случай целият проект ЕС е заплашен от смърт. По примера на споразумението с Турция, което позволи да се затвори балканският маршрут, ЕС трябва да инвестира в затварянето на средиземноморския маршрут най-малко 6 милиарда евро“, каза той. Според него е необходимо по-тясно сътрудничество между ЕС и такива транзитни държави като Мароко, Тунис, Либия, Мали, Мавритания, Чад и Алжир. Финансовата подкрепа за тези държави, подобна на тази, която беше оказана на Турция, ще помогне за това повече никой от Северна Африка да не се опитва да се добере по море до Европа. Таяни също така разкритикува разпределението на мигрантите вътре в ЕС. От 650 000 подадени молби за убежище през 2017 г. в ЕС, 416 000 са регистрирани в три държави – Германия, Италия и Франция. Той призова на срещата на ЕС да се обсъди справедливото разпределение на мигрантите между страните от Евросъюза.     АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.25", "title": " Таяни: Трябва да се намери решение с миграцията, в противен случай ЕС е заплашен от смърт"}
{"url": "https://trud.bg/%d0%b4%d0%b5%d1%81%d0%b8%d1%81%d0%bb%d0%b0%d0%b2%d0%b0-%d0%b8%d0%b2%d0%b0%d0%bd%d1%87%d0%b5%d0%b2%d0%b0-%d0%b2%d0%bb%d0%b5%d0%b7%d0%b5-%d0%b2-%d0%b7%d0%b0%d1%82%d0%b2%d0%be%d1%80%d0%bd%d0%b8%d1%87/", "text": "Имало нови доказателства Отстранената кметица на “Младост” Десислава Иванчева обжалва задържането си под стража и в сряда спецсъдът ще заседава по молбата й да бъде пусната от ареста с по-лека мярка. Повод за искането й е влошено здравословно състояние. “От две седмици Иванчева е в затворническата болница и преценката на лекарите е, че тя трябва да бъде под непрекъснато медицинско наблюдение”, каза за “Труд” адвокатът й Марин Марковски, но не уточни какво е заболяването й. От прокуратурата са внесли допълнителни доказателства, събрани със специални разузнавателни средства по обвинението за подкуп от 70 000 евро. Иванчева е поискала да се запознае с новопостъпилите материали по делото и съдът й е осигурил достатъчно време днес и в сряда сутринта. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.25", "title": " Десислава Иванчева влезе в затворническа болница\t\t\t"}
{"url": "https://trud.bg/%d0%b0%d0%bb%d0%b5%d0%ba%d1%81%d0%b0%d0%bd%d0%b4%d1%80%d0%b0-%d0%b7%d0%bb%d0%b0%d1%82%d0%b5%d0%b2%d0%b0-%d1%81%d0%bf%d0%b5%d1%87%d0%b5%d0%bb%d0%b8-%d0%b3%d1%80%d0%b0%d0%bd-%d0%bf%d1%80%d0%b8/", "text": "Младата изпълнителка Александра Златева от Разград е носителят на Гран при от седмото издание на Националния конкурс за млади изпълнители на популярна песен с международно участие „Нека да е лято!”, който се проведе в петък и събота в Павликени. Стотици гости посрещна градът за своя престижен конкурс в навечерието на Деня на Павликени. 48 млади певци участваха в конкурсната програма с изпълнение на две песни. Освен от България, млади певци дойдоха и от Румъния. Във всяка от четирите възрастови групи бяха присъдени първо, второ и трето място. Наградата на кмета на община Павликени беше присъдена на Василева Василева от Велико Търново. Наградата за най-добро изпълнение на българска песен, връчвана от бижутера Константин Костов, беше присъдена на Гергана Стоянова от Велико Търново. Председател на международното жури е композиторът Стефан Димитров, автор на музикалната емблема на конкурса „Нека да е лято!“. Своите оценки присъждаха също композиторът от Румъния и директор на Международния конкурс в Къмпулунг Серджио Чико, естрадната певица Росица Кирилова, заместник-кметът на Община Павликени инж. Анастасия Вачева, председателят на СК „Зоки“ Велико Търново Зорица Радловска и музикалният педагог Александър Михайлов. Богата съпътстваща програма организира Община Павликени за участниците в конкурса, родители и ръководители на музикални школи. Още първата вечер те се забавляваха заедно по време на „Вечер на приятелството“. На следващата сутрин децата и техните родители и музикални педагози имаха възможността да разгледат Античния керамичен център, който е единствен по рода си археологически обект в Източна Европа. „ За 75-те години от обявяването на Павликени за град се родиха и продължават да се раждат хубави традици, които с огромно желание продължаваме в годините. Именно такава традиция е „Нека да е лято“, който стартирахме с много любов през 2012г.“, каза при откриването на конкурса кметът на Община Павликени инж. Емануил Манолов. Той връчи и специален плакет на председателя на журито композиторът Стефан Димитров.  Специална изненада за публиката бяха рециталите след края на конкурсната програма. Запомнящи се представяния направиха звездата на българската естрада Росица Кирилова, миналогодишният победител от „Гласът на България“ Радко Петков и миналогодишният носител на „Гран при“ от „Нека да е лято!“ Симона Захариева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.25", "title": " Александра Златева спечели „Гран при“ от конкурса „Нека да е лято!” в Павликени"}
{"url": "https://trud.bg/%d1%80%d0%b5%d0%bf%d1%83%d0%b1%d0%bb%d0%b8%d0%ba%d0%b0%d0%bd%d1%81%d0%ba%d0%b8-%d0%ba%d0%be%d0%bd%d1%81%d1%83%d0%bb%d1%82%d0%b0%d0%bd%d1%82-%d0%bf%d0%be-%d0%be%d1%80%d1%82%d0%be%d0%bf%d0%b5%d0%b4/", "text": "Републиканският консултант по ортопедия и травматология – проф. д-р Асен Балтов оперира в УМБАЛ Бургас през уикенда. Проф. Балтов е един от най-известните специалисти по раменна хирургия в страната и бе поканен от началника на бургаската ортопедия д-р Стоян Христов в екипа , който оперира възрастна бургазлийка с точно такава травма. Проф. Балтов е и председател на Българското научно дружество по ортопедия и травматология. Операцията се прави за първи път в Бургас. Нарича се хемиартропластика. Част от раменната става се подменя с изкуствена, като се запазва здравата й част – лопатката.Тъй като е много специфична и не може да се извърши от всеки ортопед се извършва в единици болници в България. Идеята е този тип операции да станат рутинни и да има тясно специализиран екип за такава хирургия и в УМБАЛ Бургас. Пациентката е на 71 г. и се чувства добре. За семейството й е голям плюс, че е оперирана в Бургас. Предвид възрастта и травмата транспортирането й до друг град е било рисковано. Проф. Балтов консултира и други пациенти в отделението и остана впечатлен от пълната промяна, която то е претърпяло. Ортопедията на УМБАЛ Бургас е основно ремонтирана, битовите условия са повече от отлични. Специалистите и специализантите посещават всички научни прояви, включително и международни квалификации. “Развитието на отделението е видимо. Съвместната ни работа ще продължи, включително и в научен план”, каза при посещението си тук проф. Балтов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.25", "title": " Републикански консултант по ортопедия оперира в УМБАЛ Бургас"}
{"url": "https://trud.bg/%d0%b1%d1%81%d0%bf-%d0%b8%d0%b7%d0%ba%d0%bb%d1%8e%d1%87%d0%b8-%d1%81%d0%bf%d0%b0%d1%81-%d0%bf%d0%b0%d0%bd%d1%87%d0%b5%d0%b2-%d0%be%d1%82-%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82%d0%b0/", "text": "Народният представител Димитър Георгиев ще замрази членството си в БЗНС “Александър Стамболийски” и изрази своето желание да остане да работи с ПГ за целите и политиките на Коалицията “БСП за България”. ПГ на левицата прие това решение, съобщиха от пресслужбата на Левицата. Народните представители взеха решение да изключат от групата Спас Панчев. Те настояват той да напусне парламента, в който е влязъл от квотата на “БСП за България” и да освободи мястото за следващия от листата в Стара Загора. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.25", "title": " БСП изключи Спас Панчев от парламентарната си група\t\t\t"}
{"url": "https://trud.bg/%d0%bb%d0%b8%d0%b1%d0%b8%d1%8f-%d0%be%d1%82%d0%ba%d0%b0%d0%b7%d0%b2%d0%b0-%d0%bd%d0%b0-%d1%82%d0%b5%d1%80%d0%b8%d1%82%d0%be%d1%80%d0%b8%d1%8f%d1%82%d0%b0-%d1%9d-%d0%b4%d0%b0-%d0%b8%d0%bc%d0%b0-%d1%86/", "text": "Международно признатото правителство на Либия категорично отказва на територията на бившата джамахирия да бъде създаван център за устремили се към Европа мигранти, в който да бъдат обработвани молбите им за убежище в Евросъюза. Това заяви вицепремиерът Ахмед Матик, който прие в Триполи италианския вътрешен министър, предаде БНР. Матео Салвини го подкрепи:„Още в четвъртък в Брюксел ще заявим, че приемателните центрове за мигранти трябва да бъдат южно от Либия, отвъд границата ѝ, за да блокираме миграцията и да облекчим страданията и на Либия, и на Италия“. Салвини не уточни кои африкански страни на границата с Либия има предвид. Междувременно от Франция продължиха критиките срещу италианския националист по повод антиимигрантската му политика и нападките му срещу Париж. Френският министър по европейските въпроси Натали Лоазо заяви: „В момента няма миграционна криза, нито пик на миграцията. Пристигащите не са били толкова малко след 2015 година, 10 пъти по-малко са сега. Има обаче политическа криза, защото тук-там в Европа има популисти – партньори в правителства или правителствени ръководители. Те използват имиграцията, за да правят тежък живота на Европейския съюз, защото мразят европейския проект“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.25", "title": " Либия отказва на територията ѝ да има център за обработка на молби на мигранти за убежище в ЕС"}
{"url": "https://trud.bg/%d0%b3%d0%bb%d0%be%d0%b1%d0%b0-%d0%b8-%d0%ba%d0%be%d0%bd%d1%84%d0%b8%d1%81%d0%ba%d1%83%d0%b2%d0%b0%d0%bd%d0%b5-%d0%bf%d1%83%d1%88%d0%ba%d0%b0%d1%82%d0%b0-%d0%bd%d0%b0-%d0%bb%d0%be%d0%b2%d0%b5%d1%86-2/", "text": "2000 лв. глоба и конфискуване на законна ловна пушка постанови Районният съд в Попово за 33-годишен мъж, застрелял две домашни кучета в двора на съседката си. По предложение на Районна прокуратура Я.Я. от село Голямо Градище, община Опака, е освободен от наказателна отговорност. Досега той не е бил осъждан, уточняват от Апелативна прокуратура във Варна. Инцидентът е станал в следобедните часове на 17 март тази година. Тогава вбесен, че животните в съседския двор стряскат децата му и проявяват агресивност към малките, минаващи по улицата, мъжът грабнал законната си ловна пушка ИЖ – 27 и влязъл в двора на комшийката си. Застрелял дворните пазачи и си тръгнал, но жената се обадила на полицията. При идването на униформените мъжът се разкрещял, че кучетата щели да му „изядат децата”. Държал се грубо и бил видимо пиян, уточниха от прокуратурата. За свое оправдание той казал, че надигнал бутилката с алкохол, след като убил животните, защото бил афектиран. Полицаите арестували ловеца и образували досъдебно производство срещу него за проявена жестокост към кучетата, чиято смърт причинил. Престъплението е извършено със средства и по начин, които са опасни за живота на хора и животни, както е записано в Наказателния кодекс. Според неофициална информация той стрелял със сачми за едър дивеч – тринайсет нули, каквито дори били забранени. Ако наистина е бил пиян, преди да вдигне пушката, е можело да нарани и хора, мотивира се обвинението. Според прокуратурата версията на ловеца за агресивните кучета била защитна и не отговаряла на истината. „Изискахме информация дали в общината и местното кметство има сигнали срещу тези кучета и отговорът беше отрицателен. Никой не се е оплаквал, че нападат хора. Дворът на жената, която ги гледала, пък е разграден и те са ходели из селото. Връщали се тя да ги храни. Убийството на животните в населено място е не просто престъпление, а много опасно деяние, защото можеше да пострадат и хора”, коментираха за „Труд” работили по случая. Те припомниха, че при агресивно поведение от кучета трябва да се подаде сигнал в общината в Опака, където има екип, който ще улови по хуманен начин животните. Освен, че е глобен, ловецът ще остане и без пушката си, с която е застрелял кучетата. Междувременно и от Исперих, Разградско, дойде сигнал, че жена е намерила на улицата убито куче. Трупът му е откаран за експертиза във ветеринарна клиника. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.25", "title": " Глоба и конфискуване пушката на ловец, застрелял съседски дворни кучета\t\t\t"}
{"url": "https://trud.bg/%d0%be%d1%81%d1%8a%d0%b4%d0%b8%d1%85%d0%b0-%d1%8e%d1%80%d0%b8%d1%81%d1%82-%d0%b7%d0%b0-%d1%88%d0%b8%d0%b1%d0%b0%d0%bd%d0%b5-%d1%81-%d0%ba%d0%b0%d0%bc%d1%88%d0%b8%d0%ba/", "text": "Търсел хора за лична охрана Юристът Чавдар Стоянов, бивш преподавател по Международно публично право в Софийския университет, бе признат за виновен за опит за принуда и за сексуално посегателство срещу двама мъже. Софийският районен съд му наложи 3-годишна условна присъда с 5 години изпитателен срок. Скандалът със Стоянов гръмна през 2015 г., когато той бе уволенен по искане на 120 студенти. Те събраха подписи, след като техен колега се оплака, че преподавателят му отправял сексуални намеци и го карал да прави лицеви опори гол до кръста, за да му даде заверка. През юли м.г. Софийска районна прокуратура внесе обвинителен акт срещу Стоянов, който бе подведен под отговорност за принуда на Г. И. и за осъществени действия на полово удовлетворение с К. Л. Зад инициалите и в двата случая стоят мъже. Според обвинението Г. И. си търсел допълнителна работа, а преподавателят Стоянов искал да си наеме човек за лична охрана. При среща на двамата Стоянов заявил на И., че е бисексуален и го излъгал, че работи и като прокурор. На втора среща преподавателят хванал Г. И за бедрото и се опитал да го прегърне, затова мъжът решил, че се отказва от работата. Стоянов му се обадил по телефона и го заплашил, че ще го бие с камшик и че ще го набеди пред прокуратурата, че го е нападнал преди трима свидетели. К. Л. също трябвало да бъде нает за бодигард, но в този случай Стоянов го завел в апартамент. Накарал го да се съблече и да направи 50 лицеви опори. Мъжът приел, защото смятал, че това е част от изпита за работа. Внезапно Стоянов започнал да го шиба с камшик по гърба и да мастурбира. Не спрял, докато не удовлетвори половото си желание. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.25", "title": " Осъдиха юрист за шибане с камшик\t\t\t"}
{"url": "https://trud.bg/%d0%b7%d0%b0%d1%85%d0%b0%d1%80%d0%b8%d0%b5%d0%b2%d0%b0-%d0%b1%d0%bb%d0%b0%d0%b3%d0%be%d0%b4%d0%b0%d1%80%d0%b8-%d0%bd%d0%b0-%d0%bc%d0%be%d0%b3%d0%b5%d1%80%d0%b8%d0%bd%d0%b8-%d0%b7%d0%b0-%d0%bf%d0%be/", "text": "Заместник министър-председателят и министър на външните работи Екатерина Захариева участва в заседанието на Съвета „Външни работи“ в Люксембург, който е и последен за Българското председателство. Тя благодари на Върховния представител на ЕС по външната политика и сигурността Федерика Могерини за подкрепата и отличното сътрудничество с Европейската служба за външна дейност. Първият ни дипломат обобщи и усилията на България за европейската перспектива на Западните Балкани, които вече получиха своето конкретно измерение в Софийския дневен ред, одобрен от европейските лидери. Това съобщиха от пресслужбата на МВнР. “Щастливи сме, че нашите австрийски приятели ще продължат да работят по нашия приоритет – интеграцията на страните от Западните Балкани на база на собствените заслуги. Скъпа Карин, имаш пълната ни подкрепа, пожелавам ти успешно Председателство”, обърна се Захариева към външния министър на Австрия г-жа Карин Кнайсел. На съвместна сесия по време на Съвета в Люксембург министрите на външните работи и министрите на отбраната обсъдиха изпълнението на Глобалната стратегия в сферата на сигурността и отбраната. Изразено бе задоволство от напредъка в изграждането на Постоянното структурирано сътрудничество и бяха приети правилата за управление на проектите по него. Високо бе оценена постигнатата от Българското председателство на Съвета договореност по Европейската програмата за развитие на отбранителната индустрия, чрез която ще бъдат финансирани проекти за изграждане на отбранителни способности. Приветстван бе напредъкът в развитието на гражданските способности на Съюза. Обсъдени бяха мерки за засилване на устойчивостта и противодействие на хибридните заплахи. На съвместна сесия с Генералния секретар на НАТО Столтенберг министрите обсъдиха развитието на сътрудничеството между ЕС и НАТО, включително в областта на военната мобилност. Общо бе мнението, че предизвикателствата пред сигурността налагат по-тясно взаимодействие между двете организации. Специалният пратеник на ООН Мартин Грифитс представи пред първите дипломати на ЕС своя мирен план за Йемен. Изразена бе пълна подкрепа за усилията на Грифитс за възобновяване на преговорите между воюващите страни и намиране на приобщаващо политическо решение на конфликта. Подчертана бе необходимостта от осигуряване на безпрепятствен хуманитарен достъп. България вече даде и финансов принос за преодоляване на кризата в Йемен – с решение на Министерския съвет 50 000 евро бяха преведени като доброволна вноска в Детския фонд на УНИЦЕФ на 30 март т.г. Министрите подчертаха важността на подкрепата за Йордания – страна от ключово значение за стабилността в Близкия Изток. Потвърдена бе готовността на Съюза да разгледа възможностите за допълнителна подкрепа за Хашемитското кралство, включително за справяне с предизвикателствата, свързани с големия брой бежанци в страната. Съветът “Външни работи” обсъди също ситуацията в Африканския рог и Червено море. Изтъкната бе важността на гарантирането на свободата на корабоплаването и бе заявена готовността на Съюза за по-активно ангажиране за засилване на диалога по сигурността в региона. Министър Захариева и външният министър на Румъния Теодор Мелешкану информираха своите колеги за проведения в Бургас на 31 май и 1 юни 2018 г. Европейски ден на морето. Подчертана бе важността на Черноморския регион и необходимостта от засилване на подкрепата на европейските институции за развитието на регионалното сътрудничество. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.25", "title": " Захариева благодари на Могерини за подкрепата по време на Председателството, и на Австрия, че ще продължи българските приоритети"}
{"url": "https://trud.bg/%d1%88%d1%83%d0%bc%d0%b5%d0%bd-%d0%ba%d1%83%d0%bf%d1%83%d0%b2%d0%b0-%d0%ba%d0%be%d1%84%d0%b8-%d0%b7%d0%b0-%d0%b1%d0%be%d0%ba%d0%bb%d1%83%d0%ba-%d0%b7%d0%b0-400-000-%d0%bb%d0%b2/", "text": "Община Шумен купува 725 метални контейнери за смет за близо 400 000 лв., но за втори път в понеделник комисия избира коя да бъде фирмата-доставчик. Целта е кофите да бъдат здрави и наистина удобни, както за хората, които ще си хвърлят сметта, така и за машините, които ще ги изпразват. Освен това да са изработени, така че да не позволяват трошене и кражби на детайли от тях. Комисия направи щателен оглед с рулетка и шублер на два казана за смет, предоставени от бургаска и софийска фирма. Третото каннидат-дружество от Варна не участва, заради документални неуредици. Предложената моста от столичната фирма засега печели – кофите й са с по-чисти заварки /общината иска да няма некачествени, частични и необработени заварки б.а./, движението на капака е по-плавно и механизма за отваряне с крак също. Освен това, те се оказаха пригодни и за вариопресите “Мерцедес” на общинското предприятие “Чистота”, а машината не успя да захване бургаските казани. Тепърва ще се отварят и ценовите оферти на фирмите, за да се стигне до окончателно решение. Общината прави втори конкурс, първият се провали, защото от кметството не одобриха предложените съдове от единствения участник. Сега е заложена и по-висока цена – 660 лв. с ДДС за бройка. Новите контейнери са за южната част на Шумен, където сметопочистването за първи път ще започне да извършва новосъздаденото общинско предприятие “Чистота”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.25", "title": " Шумен купува кофи за боклук за 400 000 лв.\t\t\t"}
{"url": "https://trud.bg/%d0%b5%d1%81-%d1%80%d0%b0%d0%b7%d0%ba%d1%80%d0%b8%d1%82%d0%b8%d0%ba%d1%83%d0%b2%d0%b0-%d0%bd%d0%b0%d1%87%d0%b8%d0%bd%d0%b0-%d0%bd%d0%b0-%d0%bf%d1%80%d0%be%d0%b2%d0%b5%d0%b6%d0%b4%d0%b0%d0%bd%d0%b5/", "text": "Европейският съюз разкритикува начина на провеждане на изборите в Турция, спечелени от президента Реджеп Тайип Ердоган и от неговата Партия на справедливостта и развитието, посочвайки че условията в тях „не са били равни“ за кандидатите, предава АФП. „Рестриктивната правна рамка и предоставените правомощия според продължаващото състояние на извънредно положение ограничаваха свободата на събирането и изразяването, включително и по медиите“, пише в съвместно заявление на върховния представител на ЕС по въпросите на външните работи и политиката на сигурност Федерика Могерини и на европейския комисар по преговорите за разширяване и политиката на добросъседство Йоханес Хан.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.25", "title": " ЕС разкритикува начина на провеждане на избори в Турция, посочвайки, че  условията за кандидатите не са били равни"}
{"url": "https://trud.bg/%d0%b1%d0%be%d1%80%d0%b1%d0%b0%d1%82%d0%b0-%d1%81-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b8%d1%82%d0%b5-%d1%81%d1%82%d0%b0%d0%b2%d0%b0-%d0%b5%d0%b6%d0%b5%d0%bc%d0%b5%d1%81%d0%b5/", "text": "Приемат и безплатни съвети на експерти Държавно-обществената комисия за безопасност на движението да заседава всеки месец. Там трябва да се изслушват отчети и доклади на полицаи от КАТ, чиновници от бившата ДАИ, НАП, пътната агенция и различни министерства. Това предвиждат промени в Постановление 220 от 2003 г., публикувани днес за едномесечно обществено обсъждане. Комисия обикновено заседава 2-3 пъти годишно, а през 2017 г. под ръководството на вътрешния министър Валентин Радев – 4 пъти. В нея са включени представители на 7 министерства, агенции и организации като СБА, БЧК, Асоциацията на общините и др. След промените Радев ще може да кани на заседанията председателите или членове на различни комисии в Народното събрание. Съвети ще се търсят и от външни експерти, но безплатно. Веднъж на 3 месеца задължително в дневния ред трябва да се изслушва отчет на КАТ за постъпилите в МВР приходи, както и на НАП за принудително събрани санкции от шофьорите. От здравното министерство трябва да представят статистика за починали и лекувани от катастрофи, а от Министерство на правосъдието – доклад за съдебните дела и присъди. Комисията ще си прави самоотчет на всеки 6 месеца, предвижда още постановлението.", "date": "2018.06.25", "title": " Борбата с катастрофите става ежемесечна\t\t\t"}
{"url": "https://trud.bg/%d0%bd%d0%b5%d0%bc%d1%81%d0%ba%d0%b0%d1%82%d0%b0-%d0%be%d0%b1%d1%89%d0%b5%d1%81%d1%82%d0%b2%d0%b5%d0%bd%d0%b0-%d1%82%d0%b5%d0%bb%d0%b5%d0%b2%d0%b8%d0%b7%d0%b8%d1%8f-%d0%b0%d1%80%d0%b4-%d0%bf%d0%be/", "text": "Кореспондент на немската обществено-правна телевизия АРД в Брюксел съобщи, че телевизията е поискала оставката на германския канцлер Ангела Меркел, предаде БГНЕС. Това се случва за първи път в историята на германска обществено-правна телевизия. Новината е публикувана и на официалния сайт на телевизията. До това се стигна след коментар на недоволство и яростни нападки към германския канцлер. Ето и част от него: „ЕС се приближава към разпад: в една от най-важните области на политиката на нашето време – въпросите, свързани с имиграцията – нищо не работи. Освен отправяне на евтини изявления като “външните граници трябва наистина да бъдат защитени”, държавните и правителствените ръководители не правят нищо. Със сигурност това се отнася и за германския канцлер.“ „От 2011 и 2012 г. броят на хората, които търсят убежище в Европа, бавно, но стабилно нараства. Канцлерът досега имаше зад себе си многобройната “европейска солидарност”. Под натиска на Меркел ЕС мълчаливо се съгласяваше да приема бежанци. Но от есента на 2015 г., тя все по-малко може да разчита на “европейската солидарност”. „След 13-годишното канцлерство на Ангела Меркел, сега е необходимо ново начало за ЕС. Общи, европейски решения, без които няма да се справим с миграционния проблем. Трябва да се спре неизбежната тенденция на европейското разделение! Управлението трябва да се поеме от наследник, чието име все още се чува в Европа. Който се осмелява да следва наистина интересите на всички! Нека дръзнем за ново начало!“   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.25", "title": " Немската обществена телевизия АРД поиска оставката на Меркел"}
{"url": "https://trud.bg/%d0%b0%d0%bd%d0%b8%d1%82%d0%b0-%d0%bc%d0%b5%d0%b9%d0%b7%d0%b5%d1%80-%d0%b8%d0%b7%d0%bb%d0%b8%d0%b7%d0%b0-%d0%be%d1%82-%d0%b7%d0%b0%d1%82%d0%b2%d0%be%d1%80%d0%b0-%d1%81%d1%80%d0%b5%d1%89%d1%83-%d0%b3/", "text": "Скандално известната бивша мисис Анита Мейзер излиза от затвора. На нея ѝ бе определена парична гаранция от 5 хиляди лева. Това стана ясно от решение на Варненския апелативен съд, след като делото срещу нея на втора инстанция приключи, предаде “ “. Магистратите имат 2-месечен срок, в който трябва да обявят решението си по делото. “Боли ме дясната гърда. Срокът на имплантите е изтекъл. Още преди 4 години”. Това заяви в съдебната зала подсъдимата за убийството на Николай Димов и за предлагане на подкуп на полицай – скандална миска Анита Мейзер, в опит да докаже, че здравословното ѝ състояние не позволява да остане в затвора. Днес състав на Варненски апелативен съд заседава по казуса. Процесуалните представители на майката на Димов, която е конституирана като граждански обвинител, оспориха резултатите от четворната екпертиза. Тримата адвокати бяха единодушни, че все още не е изяснен начинът на настъпване на смъртта на културиста. Те поискаха нова експертиза за това. След кратко съвещание съдебният състав отхвърли искането им. След тях съдебен лекар се произнесе по здравословното състоянието на Анита. Стана ясно, че овдовялата за втори път българка с двойно гражданство, се оплаква от бактериална инфекция и от силиконите си. Докторът се произнесе, че изследванията показват възпалителен процес, но препоръча изследванията, поставянето на диагноза и лечението да се извършват в ареста. В 30-дневния законово установен срок втората инстанция ще се произнесе. След като на няколко пъти адвокатите на Мейзер внасяха в съда искане за промяна на мярката за неотклонение, съдът определи парична гаранция за свободата ѝ. Самата тя промени на няколко пъти показанията си, дадени пред разследващите и пред първата съдебна инстанция. Окръжните магистрати признаха Мейзер за виновна по две обвинения – че Мейзер е причинила по непредпазливост смъртта на съпруга си Николай и, че е предложила подкуп на полицейски служител. Тя получи 3 години и половина затвор по първото обвинение и 4 години и половина за затова, че е предложила подкуп от 30 000 евро на разследващия полицай. Според първоинстанционния съд Мейзер трябва да търпи по-тежкото. Окръжен съд – Варна ѝ наложи и глоба в размер на 8 000 лева, както и обезщетение на майката на Николай в размер на 150 000 лв. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.25", "title": " Анита Мейзер излиза от затвора срещу гаранция от 5 хил. лв."}
{"url": "https://trud.bg/%d0%b8%d0%b7%d0%b1%d1%8f%d0%b3%d0%b0%d0%bb%d0%b8%d1%8f%d1%82-%d0%b7%d0%b0%d1%82%d0%b2%d0%be%d1%80%d0%bd%d0%b8%d0%ba-%d0%b1%d0%be%d1%80%d0%b8%d1%81-%d0%b8%d0%b2%d0%b0%d0%bd%d0%be%d0%b2-%d0%ba%d1%8a/", "text": "Похищението от избягалия затворник – от първо лице. Петкана Проданова, жената взета за заложник от Борис Иванов, разказва пред   за шока от сблъсъка с престъпника. До събота жената никога не е заключвала вратата на къщата си. Домът ѝ е в Летница, в края на града. Съседските домове са необитаеми, а тя живее с 12-годишния си внук. Следобедната ѝ дрямка в събота се превръща в кошмар, а самата 61-годишна жена – в заложник на избягал затворник. „Влезе човекът вътре. Каза: „Давай парите!” Аз му казах, че нямам пари. Извадих портмонето и видя, че имам 2 стотинки и лична карта. Накара ме да му направя цигара. Почнах и в този момент изтървах филтъра на земята и той ме удари. И каза: „Когато ти говоря, ще ме гледаш в очите!”, разказва Петкана Проданова. Непознатият иска храна и вода. Взема всичко в плик и казва на Петкана да тръгне с него. Трябвало двамата да наблюдават къщата отдалече, за да се уверят, че само внукът ще се прибере там. След като излизат от дома, мъжът я повежда към близките ниви. Петкана няма представа, че е станала жертва на избягал затворник. „Въоръжен е с бухалка, лозарска ножица и тиксо. Вървим, без да говорим. Стигнахме там под дървото. Направи ми място да седна, но в този момент се появи нашият полицай. И започна да го пита. Той каза, че е любовна авантюра… Аз в живота си такова нещо не съм правила”, разказва Петкана. Докато полицаят разговаря с мъжа, тя опитва да даде сигнал, че е заложник. „Аз като видя полицая, правя знак с коса, с рамо. Тогава си помислих, че ми го праща Господ, полицая”, продължава жената. Кварталният оставя Петкана с непознатия и вика подкрепление. Затворникът я повежда с него в нивите. Минути по-късно обаче на жената ѝ прилошава и пада. Това слага край на похищението ѝ, защото избягалият затворник я изоставя. Заловен е минути по-късно. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.25", "title": " Избягалият затворник Борис Иванов към похитената жена: Когато ти говоря, ще ме гледаш в очите"}
{"url": "https://trud.bg/%d0%bf%d1%80%d0%b0%d0%b2%d1%8f%d1%82-%d0%b7%d0%b0%d0%b2%d0%be%d0%b4-%d0%b7%d0%b0-%d1%84%d0%b0%d1%80%d0%be%d0%b2%d0%b5-%d0%bd%d0%b0-%d0%bc%d0%b5%d1%80%d1%86%d0%b5%d0%b4%d0%b5%d1%81/", "text": "Завод за задни светлини на “Мерцедес” ще построят в Тракия икономическа зона (ТИЗ). Първа копка на завода ще направят на 28 юни министърът на икономиката Емил Караниколов и Ахмет Байрактар, президент на “одело Фарба Лайтинг Груп”. Турската компания строи в индустриална зона “Куклен”, част от ТИЗ. Чрез регистрираната у нас “одело Фарба България” тя ще инвестира до 2023 г. 40,6 млн. евро в 3 завода и парк за поддоставчици. Общата площ на парцела е 92 хил. кв.м, като първият завод ще бъде върху 23 хил. кв.м. По предварителни разчети серийното производство в него ще започне през декември 2020 г. През 2023-2024 г. трябва да бъде построен вторият завод, завод за електроника и парк за поддоставчици са предвидени за периода 2021-2023 г. “одело Фарба България” е част от Байрактарал Холдинг, в който влизат компании в областта на производство на осветление – автомобилно и общо, лизинг, застраховане, строителство и туризъм. През 2011 г. Байрактарал Холдинг придобива германската компания “одело”. “одело Фарба Лайтинг Груп” е производител на автомобилно осветление. Фирмата има 7 завода. За 7 години е инвестирала 214 млн. евро в заводи.", "date": "2018.06.25", "title": " Правят завод за фарове на „Мерцедес“"}
{"url": "https://trud.bg/%d0%bd%d0%b0%d0%b4-600-%d0%bc%d0%b8%d0%b3%d1%80%d0%b0%d0%bd%d1%82%d0%b8-%d1%81%d0%b0-%d1%81%d0%bf%d0%b0%d1%81%d0%b5%d0%bd%d0%b8-%d0%b7%d0%b0-%d0%b4%d0%b5%d0%bd-%d0%b2-%d0%bc%d0%be%d1%80%d0%b5%d1%82/", "text": "Още 613 души са били спасени в Гибралтарския проток днес, докато се опитвали да стигнат до Европа от Северна Африка, съобщиха испанските власти, цитирани от Асошиейтед прес. С това общият брой на спасените от испанските власти мигранти за последните три дни надхвърли 1400 души. Хубавото време в района през последните дни явно стимулира повече нелегални мигранти да предприемат рискованото пътуване през Средиземно море. В предишните два дни бяха спасени 800 мигранти. Само днес Морската спасителна служба на Испания е успяла да извади живи от морето 377 души от 18 лодки в Гибралтарския проток, и още 236 от други три лодки в морето на изток от протока. Същевременно испанският министър на икономическото развитие Хосе Луис Абалос изключи варианта Испания да приеме кораба “Лайфлайн”, превозващ над 200 мигранти, който се намира в Средиземно море и който Италия и Малта отказаха да приемат, предаде ДПА. Министърът заяви в интервю за радио “Кадена сер”, че Испания не може да се превърне в “морска спасителна организация на цяла Европа”. Той заяви, че страната му “не може сама да поема тази отговорност”. Няколко испански пристанища, сред които Барселона и Валенсия, предложиха да приемат кораба. По-рано този месец във Валенсия акостира корабът със стотици мигранти “Акуариус”, след като Италия и Малка отказаха да го приемат. Днес Националният статистически институт на Испания съобщи, че населението на страната е регистрирало през 2017 г. втора поредна година на демографски прираст заради имиграцията, предаде Ройтерс. В периодът 2012 г. – 2015 г. имаше трайна тенденция към демографски спад, най-вече заради тежката икономическа ситуация в страната. Към 1 януари 2018 г. населението на Испания е достигнало 46,66 млн. души – със 132 263 души повече, отколкото предишната година. Този ръст се дължи най-вече на нетния приток на мигранти, тъй като за 2017 г. броят на починалите в Испания е нараснал с 3,2 процента, а на ражданията е спаднал с 4,5 процента по данни на института. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.25", "title": " Над 600 мигранти са спасени за ден в морето край Испания, общо над 1400 за последните 3 дни"}
{"url": "https://trud.bg/19-%d0%be%d1%82-%d0%bd%d0%b0%d0%b4%d0%bd%d0%b8%d1%86%d0%b0%d1%82%d0%b0-%d0%bd%d0%b8-%d0%be%d1%82%d0%b8%d0%b2%d0%b0-%d0%b7%d0%b0-%d0%b3%d0%b0%d0%bb%d0%be%d0%bd-%d0%b1%d0%b5%d0%bd%d0%b7%d0%b8%d0%bd/", "text": "Във Венецуела литърът е $0,01 Цените на бензина в България представляват чувствителна тежест за семейния бюджет при ниските доходи на българите, показва анализ на Bloomberg, цитиран от СБА. От Bloomberg са направили сравнение между 61 държави от целия свят по три показателя – цена на горивото, ниво на достъпност и каква част от личните си средства харчи човек за зареждане на колата. По цена на бензина България се нарежда на 23-то място със средна цена на галон бензин от 4,89 долара. Оказва се, че цените на бензина у нас са доста ниски. Като се вземат предвид и доходите обаче ситуацията става различна. При средно дневен доход от 25,79 щатски долара българският шофьор трябва да изхарчи 19% от надницата си, за да си купи един галон бензин (3,78541178 литра). По този показател – на ниво на достъпност, сме чак на 52-ро място от общо 61 държави. По третия показател – каква част от заплатата си харчим годишно за гориво, сме на 33-то място. В тази класация Венецуела е на първо място. През 2016 г. президентът Николас Мадуро увеличи цената на бензина с 6000%, но все още пълненето на един резервоар струва по-малко от чашка кафе. Средната цена на литър бензин в страната е 0,01 щатски долара. В момента средната цена на бензина в света е 1,16 щатски долара на литър. Сред отделните държави обаче има съществени разлики. В класацията по цени на бензина в целия свят България е чак на 108-мо място със средна цена от $1,32. Като общо правило по-богатите държави имат по-високи цени, а в по-бедните страни и държавите, които произвеждат и изнасят петрол, цените са по-ниски цени. Изключение са САЩ, които са сред икономически развитите нации, но в същото време имат сравнително ниски цени на горивата. Различията в цените в отделните държави се дължат на различните данъци и субсидии на бензина. Русия, която е сред най-богатите на петрол държави, се нарежда на 29 място с цена от 0,72 щатски долара за литър. След нея е друга държава с богати залежи – Азербайджан ($0,73). САЩ е на 37-мо място ($0,84). От съседните държави най-близко в класацията е Турция, която е непосредствено след нас с 1,34 долара за литър. На 111-то място е Македония ($1,36), следвана от Полша ($1,37), Унгария е на 116-то място ($1,41), а Румъния на 118-то място – ($1,42). Сърбия е на 127-мо място в световната класация. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.25", "title": " 19% от надницата ни отива за галон бензин\t\t\t"}
{"url": "https://trud.bg/%d0%bf%d1%80%d0%be%d1%82%d0%b5%d1%81%d1%82%d0%b8%d1%80%d0%b0%d1%89%d0%b8-%d1%81%d1%80%d0%b5%d1%89%d1%83-%d0%b4%d0%be%d0%b3%d0%be%d0%b2%d0%be%d1%80%d0%b0-%d0%b7%d0%b0-%d0%b8%d0%bc%d0%b5%d1%82%d0%be/", "text": "Протестиращи са се сблъскали с полицията пред конферентната зала на Солунския международен панаир, където управляващата партия СИРИЗА проведе събитие, на което представи споразумението за името, което Гърция и Македония подписаха по-рано този месец, пише Ekathimerini. Фенове на местния футболен отбор ПАОК са се опитали да влязат в конферентната зала, но са били спрени от полицията, която е използвала сълзотворен газ, за да разпръсне протестиращите.  Организаторите на събитието първоначално са планирали да го проведат в културния център в източния солунски квартал Тумба, но са решили да извършат промяната, след като фенове на ПАОК, местни жители и различни групи са обявили протестно шествие срещу промяната на името на Македония пред сградата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.25", "title": " Протестиращи срещу договора за името и полиция са се сблъскали в Солун"}
{"url": "https://trud.bg/%d1%80%d1%83%d0%bc%d0%b5%d0%bd-%d1%80%d0%b0%d0%b4%d0%b5%d0%b2-%d1%83%d0%b4%d0%be%d1%81%d1%82%d0%be%d0%b8-%d1%81-%d0%b4%d1%8a%d1%80%d0%b6%d0%b0%d0%b2%d0%bd%d0%b8-%d0%be%d1%82%d0%bb%d0%b8%d1%87%d0%b8/", "text": "Президентът Румен Радев удостои днес в Гербовата зала на „Дондуков“ 2 с държавни отличия дейци на културата и изкуството. Това съобщиха от пресслужбата на държавния глава. За своите заслуги в областта на културата и изкуството Румен Радев отличи режисьорът Адела Пеева с орден „Стара планина“ – първа степен.  С орден „Св. св. Кирил и Методий“- огърлие бяха удостоени балетната изпълнителка, педагог и хореограф доц. Калина Богоева, оперната прима Стефка Евстатиева, дългогодишния директор на Националния учебен комплекс по култура с лицей за изучаване на италиански език и култура Величка Велянова. На церемонията актьорите Иван Иванов и Христо Мутафчиев, както и композиторът и педагог проф. Милко Коларов, също бяха удостоени с орден „Св. Св. Кирил и Методий“ – огърлие. Румен Радев връчи орден “Св. Св. Кирил и Методий” – втора степен на писателя и преводач Петър Велчев и на д-р Иван Ангелов – директор (2000-2015) на Народната библиотека “П. Р. Славейков” във Велико Търново. „За мен е чест да връча висши държавни отличия на толкова големи творци, ярки личности и достойни българи, посветили себе си на духовния напредък, вписали се с талант, всеотдайност и много труд сред съзвездието от ярки имена, с които България присъства пълноценно на съвременната европейска и световна сцена. Мога да кажа, че богатите биографии на отличените ясно показват, че зад тях изпъкват силата на изкуството, с която сила то пленява ум и въображение“, заяви държавният глава в словото си на церемонията. Президентът определи днешния ден като празник „на българския талант, прекрасно реализиран, упорито защитаван и безапелационно приет, оценен и аплодиран“. „Силата, която присъства във вас е силата на словото, на музиката, танца и на сценичния образ. Това  е признание не само за вашия ярък талант, трудолюбие, високи успехи, но и за това, че предавате духа на свободното творчество на многобройните млади последователи и съм убеден, че успехът на вашето духовно лидерство и културна мисия е успех за цяла България“, обърна се президентът Румен Радев към наградените и гостите на церемонията. Режисьорът Адела Пеева благодари от името на удостоените с висши държавни отличия. „Ние работим и творим, за да допринесем за духовното развитие на нашето общество. Задача, която винаги е била трудна и неблагодарна за времето, в което живеем, когато материалното е ценено, а духовното подценявано. Ето защо тези висши държавни отличия са голямо признание за това, че ние въпреки всичко сме успели да дадем своя принос за развитието на духовното в борбата срещу пошлостта в нашето общество. Едновременно с това те ни задължават да продължим все така напред да се трудим и да творим“, заяви Адела Пеева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.25", "title": " Румен Радев удостои с държавни отличия дейци на културата и изкуството"}
{"url": "https://trud.bg/%d1%81%d1%82%d1%83%d0%b4%d0%b5%d0%bd%d1%82-%d0%be%d1%82-%d1%81%d0%b2%d0%b8%d1%89%d0%be%d0%b2-%d0%b5-%d0%bf%d0%be%d0%b1%d0%b5%d0%b4%d0%b8%d1%82%d0%b5%d0%bb-%d0%b2-%d0%bd%d0%b0%d1%86%d0%b8%d0%be%d0%bd/", "text": "Кирил Лучков – студент в Стопанска академия „Димитър А. Ценов” в Свищов, е победител в тазгодишното, седмо издание на националния конкурс „Млад одитор”. Възпитаникът на висшето училище участва за първи път в конкурса и се пребори за приза, конкурирайки се с възпитаници на 11 висши училища в България и два чуждестранни университета. Кирил Лучков завършва средното си образование в ПГ по икономика – Благоевград. Като студент в Свищов издава помагало по „Счетоводство на предприятието” (сборник 370 стр. от задачи, казуси и тестове), предназначено за обучение на ученици от професионалните гимназии по икономика и търговските гимназии. През периода на обучение в Свищов участва активно в множество научни изяви, бил е стипендиант на Фондация „Атанас Буров”, отличен е с трета награда в IX националeн конкурс „Студент на годината” в категория „Стопанска науки”. Към настоящия момент Кирил Лучков е семестриално завършил едновременно две специалности в Стопанска академия – „Счетоводство и контрол” с успех Отличен 6.00 и „Финанси” с успех Отличен 5.90, в ОКС „бакалавър” и му предстоят държавни изпити. Конкурсът „Млад одитор” се организира от Висшето училище по застраховане и финанси (ВУЗФ) и одиторски дружества. Целта на конкурса е да бъде популяризирана одиторската професия сред младите хора, както и да се акцентира върху ролята на одита в бизнес средите и обществото като цяло. Право да участват имаха всички студенти, обучаващи се в специалностите финанси, счетоводство и контрол от всички висши учебни заведения в България и чужбина, независимо от образователно-квалификационната степен и формата на обучение. Конкурсът премина през три етапа – регистрация, тест и казус, като по данни на организаторите, до втория етап са допуснати 52 участника от над 90 регистрирани. След приключване на първите три етапа, по решение на журито се определят трите най-добре разработени казуса, които се допускат до класиране и награждаване. Наградата си като победител в седмото издание на конкурса „Млад одитор” – парична награда в размер на 2000 лв, и възможност за едномесечен стаж във водеща одиторска компания, свищовският студент получи на официална церемония в София. Церемонията беше уважена от ръководители и представители на държавни институции, публичния финансов сектор, търговски, одиторски и застрахователни дружества. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.25", "title": " Студент от Свищов е победител в националния конкурс „Млад одитор”"}
{"url": "https://trud.bg/%d0%b7%d0%b0%d0%bc-%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb-%d0%bd%d0%b0-%d1%81%d0%be%d1%81-%d0%bc%d0%b8%d0%bb%d0%ba%d0%b0-%d1%85%d1%80%d0%b8%d1%81%d1%82%d0%be%d0%b2%d0%b0/", "text": "“Кой от Столична община даде разрешение върху част от паркоместата по улица “Съборна” известно заведение да “паркира” маси и столове и по коя наредба го направи?” Това пита заместник-председателят на СОС от БСП Милка Христова. Става въпрос за известен ресторант, който се намира в близост до площад “Света Неделя”. Това съобщиха от пресслужбата на БСП София. Както е известно, преди няколко месеца Столичният общински съвет взе решение за удължаване на пешеходните зони в идеалния център на града. Една от промените засягаше именно улица “Съборна”. От южната страна беше премахната зоната за паркиране с цел да бъде създадено по-голямо удобство за пешеходците като бъде свързан бул. “Витоша” с Градската градина през площад “Света Неделя” и ул. “Съборна”. “От няколко дни в частта, в която е разрешено паркирането, върху 6 или 7 паркоместа, се появиха маси и столове, подредени на платформа и заградени от саксии с оградни храсти. Изглежда това ще бъде лятна градина към известния ресторант. По-точно – лятна градина, разположена върху пътното платно, обясни Милка Христова. ‘”Много бих искала да знам по кои наредби на Столична община е дадено разрешение това да се случи. Защото аз, в ролята си на заместник-председател на СОС, не знам да има такава наредба, която да разреши върху уличното платно да бъдат подредени маси и столове на заведение. Чии са тези места за паркиране? За служебен абонамент за паркоместа има особен ред. Ако предположим, че това заведение си е платило служебен абонамент, върху тези места трябва да бъдат паркирани моторни превозни средства, а не маси и столове. При служебния абонамент обаче има ограничения на броя места, които може да бъдат наети. А в случая говорим поне за 6-7 оградени места”. Милка Христова настоява от Столична община да обяснят на гражданите кой стопанисва заградените паркоместа, заплаща ли някой абонамент за тях, кой събира средствата от този абонамент и на какво основание.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.25", "title": " Зам.-председателят на СОС Милка Христова: Кой разреши върху паркоместа по ул. “Съборна” да паркират маси и столове?"}
{"url": "https://trud.bg/%d0%b5%d0%b4%d0%b8%d0%bd-%d1%87%d0%be%d0%b2%d0%b5%d0%ba-%d0%b5-%d1%82%d0%b5%d0%b6%d0%ba%d0%be-%d1%80%d0%b0%d0%bd%d0%b5%d0%bd-%d1%81%d0%bb%d0%b5%d0%b4-%d1%81%d1%82%d1%80%d0%b5%d0%bb%d0%b1%d0%b0-%d0%b2/", "text": "Непознати мъже са открили огън в град Монпелие в южната част на Франция в средата на деня, в резултат на което един човек е сериозно ранен и е настанен в болница в тежко състояние. Според информацията, инцидентът е станал в северозападните покрайнини на града. Целта на нападателите е бил млад мъж на около 20 години, който се е намирал в близост до трамвайна спирка. Жертвата е получила множество огнестрелни рани и е била отведена в градската болница в Монпелие в критично състояние. Обстоятелствата около случилото се остават неясни. Информация за местонахождението на нарушителите и мотивите за действията им са неясни в момента. Има вероятност по време на стрелбата да са пострадали и други хора, но това все още не е потвърдено. Зоната на инцидента е отцепена от полицията. Според източници, близки до разследването, то е поверено на регионалното управление на криминалната полиция в Монпелие. Експертите по случаи, свързани с тероризма, все още не са взели участие. Според френски телевизионен канал, основната версия за случилото се, е криминална операция. Телевизията съобщи, че двама души са били хоспитализирани с наранявания и в критично състояние. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.25", "title": " Един човек е тежко ранен след стрелба във френския град Монпелие"}
{"url": "https://trud.bg/%d0%ba%d0%b0%d1%80%d0%bb%d0%be%d1%81-%d0%ba%d0%be%d0%bd%d1%82%d1%80%d0%b5%d1%80%d0%b0-%d0%be%d1%82-%d0%b2%d0%bc%d1%80%d0%be-%d1%81%d1%8a%d0%b2%d1%81%d0%b5%d0%bc-%d0%bf%d1%80%d0%b0%d0%b2%d0%b8%d0%bb/", "text": "Справедливият протест на превозвачи срещу Закона за Българска автомобилна камара засега успя. Министър-председателят се разпореди законопроектът да бъде оттеглен и преработен. Това именно бе и позицията на ВМРО, че ако се налага приемането на такъв закон, то той трябва да бъде преработен изначално, като отпаднат текстовете, които делегират контрол и издаването на лицензи на шепа привилегировани. Това съобщиха от пресслужбата на Българското национално движение. Припомняме, че общинският съветник и председател на „Патриоти за София“ в СОС Карлос Контрера преди дни внесе в деловодството на ресорната комисия в парламента отрицателно становище по законопроекта с мотива, че проектът за закон е лобистки, обслужва тесни интереси и ще доведе до разбиване на транспортния бранш в полза на няколко големи играчи. Ако необходимостта от Автомобилна камара е на дневен ред, то тя следва да бъде в съвсем различен вид. Първо да се изясни, че не може автобусен и тежкотоварен транспорт да са в един кюп. Второ – никакво издаване на лицензии и контролни функции, трето – никакво задължително членство като условие, за да упражняваш дейността „превозвач“, обяснява Карлос Контрера. Общинският съветник от ВМРО напомня, че по същото време в ЕС тече и дебатът за спорния пакет „Мобилност“, известен като проектът „Макрон“. Вместо всеобщо да се противопоставяме на европейските лобисти, ние имаме вътрешни противоречия и протести за Закона за Българската автомобилна камара. Да, проектът е лобистки. Да, в този вид не трябва да помирисва и първо четене. Да, съвсем правилно беше да се оттегли, заявява още Контрера.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.25", "title": " Карлос Контрера от ВМРО: Съвсем правилно бе изтеглянето на лобисткия законопроект за превозвачите"}
{"url": "https://trud.bg/%d1%81%d0%b2%d0%b8%d1%89%d0%be%d0%b2-%d0%bf%d0%be%d0%bb%d1%83%d1%87%d0%b8-%d0%be%d1%82-%d0%b4%d1%8a%d1%80%d0%b6%d0%b0%d0%b2%d0%b0%d1%82%d0%b0-41-000-%d0%bb%d0%b5%d0%b2%d0%b0-%d0%b7%d0%b0-%d0%bc%d0%b5/", "text": "Министерството на културата отпусна на община Свищов 41 000 лева за подобряване на местността „Паметниците“. Тази пролет общинската управа на крайдунавския град кандидатства с проектен фиш за опазване на материалното културно наследство в историческата местност. Средствата, които бяха поискани са за реконструкция и ремонт на плочки, тротоари, липсващи табели, реконструкция и консервация на част от паметниците на загиналите освободители. В навечерието на празника на града – 27 юни, Министерството на културата осигури нужните пари.  Кметът на Свищов Генчо Генчев обяви, че се надява през есента община Свищов да получи правото да стопанисва и управлява „Паметниците“. От 1969 година местността е обявена за исторически резерват, с национално значение, и към момента е разделена между три институции – Министерство на земеделието, храните и горите, Изпълнителна агенция по горите и Министерство на културата. Това възпрепятства общинското ръководство да предприеме мерки за оптимално използване на ресурса, да подобрява техническата база в местността „Паметниците“, както и да кандидатства с проекти за подобряване на културната инфраструктура. Преди два месеца от община Свищов са направени постъпки към Министерство на културата, с които изисква да бъдат очертани ясно границите на местността и да се разграничат от тези на древноримския град Нове, за да се обособят като самостоятелни обекти. Преди месец, със заповед на министъра на културата Боил Банов е назначена комисия, в която участва и община Свищов със свои представители. Направен е пълен оглед на „Паметниците“, набелязани се мерки, дадени се допълнително указания и всеки момент се очаква Комисията да излезе с положително становище, в което да предложи на министъра на културата, а той да изиска от Министерството на земеделието да бъдат предоставени „Паметниците“ на областния управител, а той от своя страна да възложи на община Свищов функции за стопанисване и управление. Това ще даде възможност на Общината да разработи мащабен проект, който ще създаде още по-благоприятни условия за развитие на цялата местност. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.25", "title": " Свищов получи от държавата 41 000 лева за местността Паметниците"}
