{"url": "https://trud.bg/%d0%bb%d0%be%d0%ba%d0%be%d0%bc%d0%be%d1%82%d0%b8%d0%b2-%d0%bd%d0%b0-%d0%bf%d1%8a%d1%82%d0%bd%d0%b8%d1%87%d0%b5%d1%81%d0%ba%d0%b8-%d0%b2%d0%bb%d0%b0%d0%ba-%d1%81%d0%b5-%d0%b5-%d0%b7%d0%b0%d0%bf%d0%b0/", "text": "Запалил се е локомотив на влака, пътуващ от София за Горна Оряховица, след гара „Роман“, съобщи „Фокус“. Влакът е тръгнал от столицата в 18.00 часа. Пожарът е възникнал малко след 20.00 часа. Пътниците са евакуирани. На място е пристигнала и пожарна. В съобщение на сайта си от БДЖ информират, че влакът престоява по технически причини. „Бързият влак № 2641 по направление София-Горна Оряховица, заминаващ по разписание в 18:00ч. от гара София, престоява между гара Роман и гара Кунино по технически причини“, гласи съобщението.", "date": "2019.05.23", "title": " Локомотив на пътнически влак се е запалил край Роман"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b1%d0%b0%d0%bd%d0%be%d0%b2-%d0%b8%d0%b3%d1%80%d0%b0-%d1%88%d0%b0%d1%85-%d1%81-%d0%ba%d0%bc%d0%b5%d1%82%d0%b0-%d0%bd%d0%b0-%d0%ba%d0%be%d1%82%d0%b5/", "text": "Министърът на културата Боил Банов игра шах при посещението си в Котел с кмета Коста Каранашев. Партията бе разиграна на открито, в градинката с паметника на Петър Берон. Двамата се знаели отдавна като любители на шаха и си имали закачка на тази тема, обясни Каранашев. Приятелското дерби предшества целта на министерското посещение. В Националното училище за фолклорни изкуство „Филип Кутев“ в Котел започват основни ремонти на вече съществуващия учебен комплекс. Предвиждат се смяна на дограмата, нова осветителна инсталация, мерки за енергийна ефективност, както и подобрения на средата за учениците с опорно-двигателни затруднения. Ще бъде построена и нова, многофункционтална зала, с което ще бъде напълно завършен учебния комплекс, открит през 1986 година. Средствата в размер на 3,8 млн.лева са осигурени по проект на министерството от Оперативна програма „Региони в растеж“ 2014-2020 година. „През много перипетии минахме. Но ето, че ден преди най-българския празник, празника на нашата писменост обявяваме началото на този ремонт“, каза министърът на официалната церемония. Той заяви, че ремонтите ще превърнат НУФИ в училище-бижу и изрази надежда, че това ще увеличи многократно възможността талантливи деца да се обучават в него. По време на визитата си в Котел Боил Банов заяви, че министерството ще подкрепи и тазгодишнотоиздание на фестивала „Етноси, багри и котленски килими“, тъй като събитието е сред значимите за региона и страната. Кметът оповести, че се надява на съдействие, за да бъде патентованкато марка котленския килим. Домакините подариха на госта си автентичен, ръчно тъкан килим, с характерните символи и багри за местната школа.", "date": "2019.05.23", "title": " Министър Банов игра шах с кмета на Котел преди да оповести школски ремонти за 3,8 млн. лева"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b2%d0%b5%d1%80%d0%bd%d0%b8%d1%82%d0%b5-%d0%be%d1%82%d0%b3%d0%be%d0%b2%d0%be%d1%80%d0%b8-%d0%be%d1%82-%d0%b4%d0%bd%d0%b5%d1%88%d0%bd%d0%b8%d1%82%d0%b5-%d0%bc%d0%b0/", "text": "Излязоха резултатите от днешните матура по избор. Най-много зрелостници са избралите да отидат на изпита по „Английски език“. Вторият най-желан предмет е „Биология“, следвана от „География“, а най-малко ще са учениците на препитването по „История“ и „Немски език“. Резултатите от държавните зрелостни изпити ще бъдат обявени до 13 юни. Вариант 1 за всеки от 13-е предмета и ключ с верните отговори:  ", "date": "2019.05.23", "title": " Вижте верните отговори от днешните матури"}
{"url": "https://trud.bg/%d1%82%d1%80%d1%8a%d0%b3%d0%bd%d0%b0-%d0%bf%d1%80%d0%be%d1%86%d0%b5%d1%81%d1%8a%d1%82-%d1%81%d1%80%d0%b5%d1%89%d1%83-%d1%80%d1%83%d0%bc%d0%b5%d0%bd-%d0%be%d0%b2%d1%87%d0%b0%d1%80%d0%be%d0%b2/", "text": "Разпитват 56 свидетели и 7 експерти Специализираният наказателен съд даде ход на делото срещу бившия енергиен министър от Тройната коалиция Румен Овчаров. Той е обвинен в умишлена безстопанственост заедно с някогашната му заместничка Анна Янева и бившия изпълнителен директор на „Мини Бобов дол” ЕАД Пламен Стефанов. Магистратите приеха да гледат и гражданския иск на Министерството на икономиката и енергетиката срещу тримата общо за 29 млн. лв.  Делото веднъж бе връщано през март м.г. На разпоредителното заседание защитата поиска отново обвинителният акт да бъде върнат на спецпрокуратурата, но получи отказ. До 7 дни адвокатите могат да обжалват това решение пред Апелативния спецсъд. Овчаров, Янева и Стефанов са подведени под наказателна отговорност за продължаващо престъпление в периода 25 май 2006 г. до 18 мрат 2009 г. Тогава чрез сключен договор за наем на „Ораново” ЕООД са прехвърлени изключителните права на добив, транспортиране и продажба на въглища от участък „Бабино” и участък „Бобов дол”. Правата били предоставени в нарушение на Закона за подземните богатства и Закона за концесиите.  Според спецпрокуратурата не била проведена открита, публична и прозрачна процедура при условията на свободна конкуренция и равнопоставеност на всички участници. Не било установено притежава ли „Ораново” ЕООД, необходимите за извършване на добив на въглища технически, управленски и финансови възможности и в крайна сметка последвало откриване на производство по несъстоятелност на държавното дружество „Мини Бобов дол” ЕАД. По делото предстои да бъдат разпитани 56 свидетели и 7 експерти, а спецсъдът насрочи следващото заседание за 24 юни.", "date": "2019.05.23", "title": " Тръгна процесът срещу Румен Овчаров\t"}
{"url": "https://trud.bg/%d0%b4%d0%be%d1%86-%d0%b0%d0%bd%d1%82%d0%be%d0%bd%d0%b8%d0%b9-%d1%84%d0%b8%d0%bb%d0%b8%d0%bf%d0%be%d0%b2-%d0%bd%d0%b0%d1%80%d0%b0%d0%bd%d1%8f%d0%b2%d0%b0%d0%bd%d0%b5%d1%82%d0%be-%d0%bd%d1%8f%d0%bc/", "text": "Европейската шампионка по борба   вече е изписана от болница „Свети Иван Рилски“ в много добро състояние, съобщи началникът на Клиниката по обща и ендоскопска хирургия доц. Антоний Филипов. По   доц.Филипов заяви, че нараняването няма да попречи на спортните й занимания. „Беше докарана пациентка, 21-годишна, с порезна рана в лява предмишница, без засягане на съдово-нервен сноп, без засягане на магистрални кръвоносни съдове. Раната беше с давност минимум 10-15 часа. Беше обработена хирургично, на следващия ден още веднъж превързана и понастоящем е изписана. Няма никаква опасност за живота на пациентката. Тя се чувства перфектно, съвсем спокойна. Нямаше никакви притеснения от нейна страна. Имахме намерение да извикаме психолог, но федерацията предпочете да работи с техен психолог, така че от тук натам те ще имат отношение по този въпрос“, заяви доц. Филипов.", "date": "2019.05.23", "title": " Доц. Антоний Филипов: Нараняването няма да попречи на Биляна да се състезава"}
{"url": "https://trud.bg/%d0%b0%d0%bd%d0%b4%d1%80%d0%b5%d0%b9-%d0%ba%d0%be%d0%b2%d0%b0%d1%87%d0%b5%d0%b2-%d0%b8-%d0%b5%d0%b2%d0%b0-%d0%bc%d0%b0%d0%b9%d0%b4%d0%b5%d0%bb-%d0%b2-%d0%bf%d0%bb%d0%be%d0%b2%d0%b4%d0%b8%d0%b2-%d0%bd/", "text": "Кандидатите за евродепутати от листата на ГЕРБ и СДС Андрей Ковачев и Ева Майдел се срещнаха с граждани по Главната пешеходна улица на Пловдив. Те призоваха жителите и гостите на града да бъдат активни и да гласуват на 26 май на изборите за членове на Европейския парламент. „Пловдив тази година е Европейска столица на културата и съм много щастлив, че в последния активен ден преди изборите съм тук, за да се срещна с пловдивчани. Да ги помоля да бъдат активни за една европейска и демократична България, която да отстоява сигурността на своите граждани“, заяви Ковачев. „За много българи Брюксел и Европа са далеч. Това, което ние искаме българските граждани да осъзнаят, е че Европа не е далеч. Европа е в Пловдив и областта и това се вижда през множеството реализирани проекти – от бизнеса, от всички инвестициии, които в последните няколко години се случват тук“, каза Ева Майдел. Ева Майдел и Андрей Ковачев посетиха кварталa на творческите индустрии „Капана“ и фестивала „Вкусът на Пловдив“, разположен на Малката главна. На предизборната шатра на ГЕРБ на Римския стадион двамата кандидати за членове на ЕП проведоха поредица срещи, сред които с председателя на Съюза на репресираните в града под тепетата Атанас Узунов. Двамата бяха придружени от кмета на Пловдив и областен координатор на ГЕРБ инж. Иван Тотев, народни представители, районни кметове, общински съветници, членове и симпатизанти на партията. Избори 2019. Платено съдържание. Купуването и продаването на гласове е престъпление.", "date": "2019.05.23", "title": " Андрей Ковачев и Ева Майдел в Пловдив: На 26 май гласувайте за европейска и демократична България\t"}
{"url": "https://trud.bg/%d1%83%d0%b4%d0%b0%d1%80%d0%b8%d1%85%d0%b0-%d1%88%d0%b0%d0%bc%d0%bf%d0%b0%d0%bd%d1%81%d0%ba%d0%be-%d0%b2-%d0%b1%d0%be%d1%80%d0%b4%d0%b0-%d0%bd%d0%b0-%d0%bd%d0%be%d0%b2%d0%b8%d1%8f-%d0%ba%d0%be%d1%80/", "text": "Във варненския кораборемонтен и корабостроителен завод „МТГ-Делфин“ се проведе официална церемония по кръщаване на най-новия кораб, произведен в него по поръчка на холандската фирма“ Baggerbedrijf de Boer – Dutch Dredging”B.V. Това е саморазтоварваща драга, подобрена версия на вече построените „Албатрос“ и „Махури“ на същия корабособственик. Те са предназначени за поддръжката на плавателни канали, акватории и вътрешни водни пътища. Новият кораб е с дължина 80 м, до 30 м дълбочина на драгиране и с вместимост на хамбара от 2300 куб. м. Оборудван е с най-новата електронна система за позициониране, проучване и изпълнение на драгажни работи. Килът е започнат в завода на 1 декември 2017 г., а драгата е пусната на вода на 27 ноември м.г., посочи водещия корабостроител Николай Иванов. Новата подобрена версия на „Махури“ има 473 промени, за да се построи „LESSA“. Това име даде на кораба неговата кръщелница Хени Кортевек от Холандия. На церемонията присъстваха зам.-посланикът на Холандия у нас Пеетер ван Флийт, кметът на Дордрехт, побратимен град на Варна-Ваутер Колф, депутатът от ГЕРБ Лиляна Павлова, много гости от Холандия и България. „Винаги е вълнуващо предаването от корабостроител на корабособственик. Искрено се надявам все по-често да има такива прекрасни моменти“, каза кметът на Варна Иван Портних. „МТГ-Делфин“ е българската компания сред поканените общо три за строителството на двата бойни кораба на ВМС.", "date": "2019.05.23", "title": " Удариха шампанско в борда на новия кораб, построен в „МТГ-Делфин“\t"}
{"url": "https://trud.bg/%d0%bc%d0%b0%d0%bd%d0%b8%d0%ba%d1%8e%d1%80-%d0%bf%d1%80%d0%b0%d0%b2%d0%b8-%d0%b1%d1%8e%d0%bb%d0%b5%d1%82%d0%b8%d0%bd%d0%b0%d1%82%d0%b0-%d0%bd%d0%b5%d0%b4%d0%b5%d0%b9%d1%81%d1%82%d0%b2%d0%b8%d1%82/", "text": "Изборният ден е от 7.00 до 20.00 часа на 26 май Дори неволна черта от ярък лак може да направи бюлетината недействителна. Всички знаци, които са различни от Х или V, изписани с химикал с друг цвят, освен син, извън квадратчето и кръгчето в бюлетината, т.е. допълнително надраскване на бюлетината със знаци, послания или какъвто и да е било друг начин обозначение, което би могло да постави под съмнение за кого е даден гласа, би могъл да направи бюлетината невалидна. Това заяви пред “Труд” Александър Андреев, говорител на ЦИК. На въпрос дали за такъв знак може да се приеме и неволно надраскване с маникюр, Андреев уточни: “Да. Затова е хубаво дамите да внимават при отбелязването с лак, да не засегнат самата бюлетина”. Ако сгрешите при попълването на бюлетината, ще ви дадат нова, но само веднъж. “Изборният ден е от 7.00 до 20.00 часа вечерта на 26 май”, припомниха още от ЦИК. Но в случай, че пред секцията има избиратели, които не са успели да гласуват, то председателят и секретарят на съответната секция установяват тяхната самоличност и ги допускат до гласуване. Те биха могли да гласуват, но не по-късно до 21.00 часа. На 24 май във 24.00 часа се обявява официално край на предизборната агитация. – Господин Андреев, кои са особеностите на тези европейски избори?  – Особеното при тези избори е изписването на преференциите, тъй като в кръгчето за отбелязването на предпочитания на даден кандидат от партия или коалиция, вместо с номер от 1 до 17, ще бъде изписан с трицифрено число от 101 до 117. Това се направи с оглед да не се дублират номерата на политическите формации с номерата на самите кандидати в кандидатските листи. – Успяхте ли да влезете във всички срокове, за да обезпечите машинното гласуване?  – Разбира се. На 25 май те да бъдат доставени във всичките 3000 секционни избирателни комисии, определени за целта. – Има ли възможност граждани да гласуват първо у нас, а след това да пропътуват стотина километра и да пуснат бюлетина и в Кавала, примерно? Как контролирате т.нар. опити за “двойно гласуване”?  – Този контрол е последващ, той е след повторната проверка, която ние правим за евентуални нарушения на Изборния кодекс. Разбира се, т.нар. двойното гласуване е засегнато и в Наказателния кодекс. Затова и препоръчвам на българските граждани да се въздържат от действия, с които да извършват нарушения по време на изборния ден. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.23", "title": " Маникюр прави бюлетината недействителна\t"}
{"url": "https://trud.bg/%d0%bc%d0%b0%d1%80%d0%b8%d0%bd-%d0%bb%d1%8c%d0%be-%d0%bf%d0%b5%d0%bd-%d1%89%d0%b5-%d0%b2%d1%80%d1%8a%d1%89%d0%b0-%d0%bf%d0%be%d1%87%d1%82%d0%b8-300-000-%d0%b5%d0%b2%d1%80%d0%be-%d0%bd%d0%b0-%d0%b5/", "text": "Най-висшият европейски съд потвърди заповедта за лидера на крайната френска десница Марин льо Пен да възстанови на Европейския парламент почти 300 000 евро за пари, платени неправилно на помощник. Съдът на Европейския съюз в Люксембург отхвърли жалба от Льо Пен, бивш член на Европейския парламент, която оспори решение на по-нисък съд, съобщи  . Висшият съд потвърди решението на Общия съд от юни 2018 година, което потвърди „решението на Европейския парламент да възстанови от члена на ЕП Марин льо Пен почти 300 000 евро за наемане на парламентарен сътрудник“. Първоинстанционният съд, също в Люксембург, посочва съображенията, че Льо Пен „не доказва ефективността“ на работата на този асистент. През декември 2016 година парламентът постанови, че 298 500 евро са били „неправомерно“ изплатени на Льо Пен за петгодишен период за парламентарна помощ, предоставена от нейния помощник Катрин Гризе, която се намирала в Париж, а не в законодателното европейско тяло. Парламентът започна да удържа част от надбавките на Льо Пен като член на Европейския парламент, за да си възстанови парите, но тя се оттегли през 2017 година и е толкова назад в списъка на нейната партия на европейските избори тази седмица, че едва ли ще се върне.", "date": "2019.05.23", "title": " Марин льо Пен ще връща почти 300 000 евро на Европейския парламент"}
{"url": "https://trud.bg/%d0%be%d1%81%d1%82%d0%b0%d0%b2%d0%b8%d1%85%d0%b0-%d0%b7%d0%b0-%d0%bf%d0%be%d1%81%d1%82%d0%be%d1%8f%d0%bd%d0%bd%d0%be-%d0%b2-%d0%b0%d1%80%d0%b5%d1%81%d1%82%d0%b0-%d0%bc%d1%8a%d0%b6%d0%b0-%d0%ba%d0%be/", "text": "Шуменският окръжен съд уважи искането на Окръжната прокуратура и със свое определение взе най-тежката мярка за процесуална принуда – задържане под стража, на 30-годишния Нелгин А. Той е привлечен като обвиняем, след като направи опит да убие бившата си съпруга при условията на домашно насилие. До определението на Шуменския окръжен съд Нелгин бе в ареста с постановление на Окръжната прокуратура за срок до 72 часа. Досъдебното производство срещу 30-годишния обвиняем е било образувано на  22 май, когато рано сутринта – малко след 5 часа, бил получен сигнал за простреляна жена. Инцидентът  станал в околностите на Шумен, а опитът за убийството бил извършен с револвер, който е намерен вчера от разследващите. Простреляната 26-годишна Нурсел била приета в болницата, а Нелгин избягал от местопроизшествието. Жената била в автомобила на свой колега, с когото работели в завод „Алкомет“ в Шумен. Те често пътували за работа заедно, тъй като живеели наблизо и били семейни приятели. 30-годишният Нелгин започнал да ги преследва и принудил колегата на бившата си жена да спре. Извадил оръжие и стрелял по нея. След това направил обратен завой, произвел още един изстрел и избягал. Открит бил от полицията в Разград, където бил задържан. Тежкото криминално престъпление е извършено в условията на домашно насилие и в изпитателния срок на предходно осъждане на обвиняемия.", "date": "2019.05.23", "title": " Оставиха за постоянно в ареста мъжа, който опита да убие бившата си съпруга в Шумен"}
{"url": "https://trud.bg/%d1%8e%d0%bd%d0%b5%d1%81%d0%ba%d0%be-%d1%89%d0%b5-%d0%bf%d0%be%d0%b4%d0%ba%d1%80%d0%b5%d0%bf%d0%b8-%d1%81%d1%8a%d0%b7%d0%b4%d0%b0%d0%b2%d0%b0%d0%bd%d0%b5%d1%82%d0%be-%d0%b2-%d0%b1%d1%8a%d0%bb%d0%b3/", "text": "България ще продължи да работи активно в рамките на ЮНЕСКО за постигане на консенсус по отношение на програмите на организацията, провежданите реформи, както и за преодоляване на финансовите затруднения, свързани с нейния бюджет. Това заяви президентът Румен Радев на среща на „Дондуков“ 2 с генералния директор на Организацията на ООН за образование, наука и култура /ЮНЕСКО/ Одри Азуле, съобщиха от прессекретариата на държавния глава. Одри Азуле е на официално посещение в България по покана на държавния глава за участие в тържественото отбелязване на Деня на българската просвета и култура и на славянската писменост – 24 май. Румен Радев подчерта на срещата, че като страна с богато културно и историческо наследство, задълбочаването на сътрудничеството на България с ЮНЕСКО е наш приоритет. „България е страна, допринесла за развитието на европейската цивилизация, и работи за изграждането на мирен свят, основан на сътрудничество и преодоляване на етнически, религиозни и расови различия“, заяви Румен Радев. ЮНЕСКО ще подкрепи създаването в България на Международен институт за устойчиви технологии с апаратура от ЦЕРН, който да се фокусира върху научни и медицински изследвания и лечение на онкологични заболявания, заяви на срещата генералният директор на ЮНЕСКО. Идеята за създаването на такъв център у нас беше представена от президента Румен Радев още при първата му среща с Одри Азуле в Париж през 2017 г. „Не става въпрос само за развитието на наука у нас, говорим за научна свързаност в региона, за възможността наши млади специалисти да работят със световноизвестни учени, за създаването на център, който да предотврати отлива на млади хора от нашия регион и който ще има голям социален ефект“, посочи президентът. По думите на Румен Радев регионалният център ще има положителен ефект и в сферата на здравеопазването, като вече е осигурено начално финансиране за неговото изграждане. „Силно се надявам, че българското правителство ще подкрепи проекта“, добави държавният глава. „Благодаря, че ме поканихте да присъствам на този важен, богат и светъл празник, който се вписва в духа на ЮНЕСКО. Каква по-добра идея от тази да съм тук на 24 май, за да честваме азбуката, културата, креативността, младите хора. Това е много важен празник за всички българи. Затова за мен е голяма чест да имам удоволствието да го споделя утре с вас“, заяви Одри Азуле. Тя оцени високо подкрепата на България в Изпълнителния съвет на ЮНЕСКО и приноса на страната ни за модернизирането на организацията. „Това ни дава възможност да осигурим спокойна, но и амбициозна рамка за нашата работа, защото много предизвикателства не могат да бъдат разрешени без култура, без наука“, заяви Одри Азуле и открои усилията на ЮНЕСКО за опазване на културното многообразие и на световното културно наследство, особено в региони, обхванати от кризи и войни. По време на срещата бяха обсъдени и редица въпроси, свързани с дигитализацията на културното наследство, развитието на устойчив културен туризъм, и опазване на биоразнообразието в България, и други. По-рано днес генералният директор на ЮНЕСКО изнесе в аулата на Софийския университет „Свети Климент Охридски“ лекция на тема: „ЮНЕСКО и предизвикателствата на 21-ви век“. Утре държавният глава и генералният директор на ЮНЕСКО ще участват в празничната програма, посветена на Деня на българската просвета и култура и на славянската писменост – 24 май.", "date": "2019.05.23", "title": " ЮНЕСКО ще подкрепи създаването в България на Международен институт за устойчиви технологии с апаратура от ЦЕРН"}
{"url": "https://trud.bg/%d1%80%d0%b0%d0%b7%d0%ba%d1%80%d0%b8%d1%85%d0%b0-%d1%83%d0%b1%d0%b8%d0%b9%d1%81%d1%82%d0%b2%d0%be-%d0%bd%d0%b0-%d0%bc%d0%b8%d0%bb%d0%b8%d0%be%d0%bd%d0%b5%d1%80%d0%ba%d0%b0-%d0%b2-%d0%bf%d0%bb%d0%be/", "text": "За 72 часа задържаха заподозрян Десет години след убийството на една от най-богатите жени от Пловдив – Виолета Балабанова, полицията стигна до заподозрян за зверството. Окръжната прокуратура в града задържа 32-годишния Здравко Дечкин по подозрение, че той е човекът, наръгал няколко пъти с нож в корема жената пред дома є. Разследването установило, че е действал по поръчка на сина на жертвата – Георги Балабанов, който искал да задигне нотариалните актове на цялото имущество, оставено от покойния му баща. Виолета ги носела винаги със себе си в дамската си чанта. Трагедията се разиграла на 30 септември 2009 г. Вдовицата вечеряла със сина си, който я закарал до кооперацията, в която живее. В тъмното там я чакал съучастникът му Здравко. Той се опитал да изтръгне чантата є, но когато усетил съпротивата є, започнал да я ръга с нож в корема. Медиците не успели да спасят жената и тя издъхнала от тежките рани. Подозренията на полицията веднага паднали върху сина й Георги, който наследил всичко, но доказателства не били събрани. Младежът разпродал имотите и го ударил на купон. Изпил и наследството на баба си, а когато през 2011 г. обеднял, опитал да се самоубие. Година по-късно Георги загинал, след като се разбил с мотора си в Слънчев бряг. Делото за убийството на Виолета било възобновено през м. г. разследващите стигнали до Здравко Дечкин, който работи като управител на заведение. Той е задържан за 72 часа. Ако вината му бъде доказана може да получи до 20 г. решетки или доживотен затвор.", "date": "2019.05.23", "title": " Разкриха убийство на милионерка в Пловдив\t"}
{"url": "https://trud.bg/%d1%81%d1%82%d0%b0%d1%80%d1%88%d0%b8-%d0%ba%d0%be%d0%bc%d0%b8%d1%81%d0%b0%d1%80-%d0%bf%d0%bb%d0%b0%d0%bc%d0%b5%d0%bd-%d1%82%d0%be%d0%bc%d0%be%d0%b2-%d0%b5-%d0%bd%d0%be%d0%b2%d0%b8%d1%8f%d1%82-%d0%b4/", "text": "Със заповед на вътрешния министър от 23.05.2019 г. Пламен Йорданов Томов е временно преназначен на длъжността директор на ОДМВР Монтана, съобщиха от МВР, след като по-рано стана ясно, че досегашният началник Ивайло Антонов е подал оставка. От 15 май 2018 г. до момента Пламен Томов бе началник на  Районно управление – АЕЦ-Козлодуй при Областна дирекция на МВР-Враца. Роден е на 23.04.1976 г. в гр. Лом. Завършил е висше образование  през 2001 година Академия на МВР  гр. София, специалност “Противодействие на престъпността и опазване на обществения ред”, ОКС – бакалавър, а през 2012 г. ЮЗУ гр. Благоевград, специалност “Право”, ОКС –магистър. Професионалната му кариера в МВР започва през 2001 г. на длъжност разузнавач в сектор БОП при ОДМВР – Монтана. Последователно е заемал длъжностите разузнавач, началник на група, началник на сектор в ОДМВР – Монтана.", "date": "2019.05.23", "title": " Старши комисар Пламен Томов е новият директор на ОДМВР Монтана"}
{"url": "https://trud.bg/%d0%b5%d0%bc%d0%b8%d0%bb-%d1%80%d0%b0%d0%b4%d0%b5%d0%b2-%d0%ba%d0%b0%d0%bd%d0%b4%d0%b8%d0%b4%d0%b0%d1%82-%d0%b7%d0%b0-%d0%b5%d0%b2%d1%80%d0%be%d0%b4%d0%b5%d0%bf%d1%83%d1%82%d0%b0%d1%82-%d0%bd%d0%b0/", "text": "На голямата европейска сцена не трябва да допускаме сами да сме си врагове Приех за лична кауза стопирането на насилствените осиновявания на българчета Емил Радев бе сред двигателите за това, Варна да стане Европейска младежка столица през 2017-а година. В досегашния мандат на Европарламента бе зам.-председател на комисията за граждански свободи и правосъдие. Сред най-активните ни евродепутати за отпадане на Шенген и с позиция срещу двойните стандарти. Преди две вечери обаче над 4000 души във Варна го аплодираха заради една негова инициатива – да покаже уникалното златно съкровище от Варна в сърцето на Европа. Радев прие благодарностите на залата, а преди интервюто изрично настоява тази „стара история“ да не я „рефрешваме“. Имало по-важни политически теми. Казах „Добре, да видим въпросите“. И включих диктофона. – Името Ви, Господин Радев, е записано вече със златни букви в Европарламента.  – Това е прекалено. (смее се, б.р.) – Не, не е. Видях, че в сряда вечерта, над 2000 души във Варна ви аплодираха заедно с кандидатите за евродепутати на ГЕРБ и СДС Лиляна Павлова и Мария Габриел. Нека да си задам въпроса, все пак.  – Разбира се. – Като казах „златни букви“, имах предвид, че няма друг български евродепутат, който е събирал тримата големи – председателите на ЕП, на ЕС, на ЕК на изложба в сърцето на Европарламента – показахте Златното съкровище на Варна. Как успяхте да убедите брюкселските чиновници, че не просто България, а морската u столица е достойна за подобна сцена?  – Успехът на Варна винаги е бил моя кауза, но това не е просто Варненското златно съкровище, а най-старото обработено злато в света. То е гордост не само за морската ни столица, но и за цяла България, за Европа. Страната ни заема достойно място в ЕС и опитите на някои хора да ни втълпяват комплекси за малоценност са излишни и дори вредни. Европа цени културното многообразие, то е част от ценностите, които споделяме и затова трябва пълноценно да използваме всяка възможност да промотираме своята богата култура, древната си история, традициите, които съхраняват духа на старите българи. От това може само да спечелим като туристическа дестинация, като привлекателна среда за инвестиции, а и е повод за повече национално самочувствие. На голямата европейска сцена интересите на България стоят над вътрешнопартийните противоборства и не трябва да допускаме сами да сме си врагове. Доказахме с успехите на първото българско европредседателство, че гласът ни се чува. България си извоюва авторитета на регионален лидер и спечели уважението на своите партньори. Това е голяма отговорност за следващия български екип в Европарламента. Той трябва да е максимално сплотен, да знае какво прави още от първия ден на своя мандат и да се ползва с подкрепата на голямото европейско семейство, за да отстои вече завоюваните позиции, включително и очаквания значително по-висок бюджет за новия програмен период. Договорените на този етап 18 млрд. лв. гарантират повече инвестиции в улици, водопроводи, пречиствателни станции, а също и повече възможност за обучение на младите хора, за повече социални услуги, повече подкрепа за бизнеса. – Ще убедите ли държавите-членки, че вечните длъжници се явяват и вредители за развитието на икономиката?  – Трябва да гарантираме и на бизнеса, и на физическите лица – потребители, втори шанс, спасителен пояс, който да им позволи да започнат на чисто, защото иначе притиснати от финансовите затруднения търсят изход в сивата икономика. През годините съм получавал много сигнали от граждани, притиснати от частни съдебни изпълнители заради задължения към банки, топлофикационни и електроразпределителни дружества или частни кредитори. Не можах да постигна промяната в Народното събрание, затова продължих да работя за решение на проблема в Европейския парламент. По мое предложение нова евродиректива препоръчва на държавите-членки да прилагат европейските разпоредби за опрощаване на дългове и за физическите лица. Всъщност България е единствената държава в ЕС, в която задълженията ти не приключват дори и след смъртта ти, а продължават да трупат лихви за твоите наследници. Надявам се, че „вечните длъжници“ най-после ще останат в миналото, защото е недопустимо да има подобна практика в държава-членка на ЕС в 21 век. А междувременно приетите в ЕП нови правила за преструктуриране на предприятията дават втори шанс на задлъжнелите фирми, като облекчават процедурите по несъстоятелност и позволяват на фирмите да спасят много работни места. Това е важен механизъм за всяка добре работеща икономика. – Защо семейството ви живее във Варна, а вие всяка седмица си пътувате? Не е ли по-лесно да се устроите с жилище в Брюксел?  – Не бих заменил живота в България и в родната Варна за никое друго място на света. Където и да ме е отвела работата, винаги съм се връщал в своя град, където е домът ми и където расте детето ми. Това е връзка с България и с Варна, която никога не прекъснах –  нито докато бях народен представител, нито като евродепутат. Убеден съм, че за да решаваш проблемите на хората, които са те избрали, трябва да останеш много близо до тях. – Как ще степенувате основните акценти от предишния си мандат по важност за самия Вас? Къде хвърлихте най-много усилия в изработването на политики – в кампанията срещу двойните стандарти или в каузата ви да се премахнат вечните длъжници?  Когато работиш последователно и се опитваш да защитиш национална позиция, като постигнеш консенсус сред 28 държави-членки, няма лесна битка. Постигнах сериозен напредък по теми като двойните стандарти при храните, охрана на границите, намаляването на административната тежест за гражданите и бизнеса, но това са каузи, по които работата трябва да продължи. Битката срещу разликите в качеството на хранителните продукти е важна за здравето на 100 млн. граждани в Източна Европа. Извоювахме нова европейска програма на стойност 1,3 млн. евро, която ще позволи да се правят изследвания, да се организират информационни кампании и дори да се завеждат колективни искове срещу нелоялните търговски практики, но продължавам да настоявам за създаването на общоевропейски контролен орган. Само така ще противодействаме адекватно на дискриминационния подход на големите международни компании. Защото не може да ни предлагат под една и съща марка и в една и съща опаковка храна с по-ниско качество и дори с по-висока цена! Много лично приех и борбата срещу насилствените осиновявания на българчета в страни от Западна Европа – друг драстичен пример за двоен стандарт, тъй като в повечето случаи потърпевши се оказаха деца на родители от български, полски, словашки, чешки произход. Със законодателните промени, по които работих, защитих правото на биологичните роднини да имат приоритет при осиновяването. Най-важни са интересите на децата, а те трябва да имат шанс да останат в кръга на своето семейство, в близка културна, езикова и социална среда. – С какво ще започнете в новия мандат на Европарламента?   Европейските институции често се определят като силно бюрократизирани организации с твърде абстрактна дейност. Колкото и далеч да са за мнозина обаче, работата им има пряко отражение върху живота на хората. Важно е да направим правилата за гражданите и бизнеса по-гъвкави и опростени, за да може европейската солидарност да стига по-бързо до всички. Ще дам пример с приетия регламент за премахване на апостилите и нуждата от легализация на официални документи в ЕС. Буквално спестихме на хората до 100 евро на документ, както и много тичане по институции заради акт за раждане, смърт, удостоверение за семейно положение, развод, осиновяване и др. По данни на ЕК спестяваме на европейските граждани, които работят, учат или живеят в друга държава -членка над 40 млн. евро годишно. Работя в обхавата на този регламент да бъдат включени и дипломите, и удостоверенията за квалификационни степени в ЕС, а също и документите за актуално състояние на фирмите, за  решенията на ТЕЛК и др. Приехме и нови правила за онлайн регистриране на дружества, които ще спестят на бизнеса милиони. Следващата ми цел е въвеждане на нова ускорена процедура при търговски спорове за малките и средни предприятия. ЕС дава възможност на бизнеса да развива без ограничения своята дейност на пазар с над 500 млн. потребители. Това носи своите законодателни предизвикателства, тъй като трябва да адаптираме правилата към трансграничната дейност, а и към новите технологии, които са навлезли в живота ни. Безспорен мой приоритет остава и Шенген. Смятам, че след като постигнахме България да стане част от всички информационни системи за защита на границите на ЕС, сме на крачка от пълноправното членство. Все още сме заложници на вътрешно-политически проблеми в 2-3 държави-членки, но спечелихме толкова силна подкрепа в ЕК и ЕП, че съм убеден, че съвсем скоро всички бариери пред приемането ни ще паднат. Влизането ни в Шенген вече е сред приоритетите и на кандидата на ЕНП за председател на ЕК Манфред Вебер. – Точно Манфред Вебер, водещият кандидат на Европейската народна партия, каза пред „Труд“ преди няколко дни, че от ЕНП няма да правите компромиси с крайно левите и радикалната десница. Ще може ли обаче традиционните партии да кумулирате избирателна енергия в дните от 23 до 26 май? Как си обяснявате тенденцията във възхода на популизма?  – Очевидно е, че популистите залагат на принципа „Разделяй и владей“, но това е опасна игра не за държава или две, а за целия ЕС. От всички нас зависи да заглушим популизма и да не допуснем на кормилото на Европейския съюз да се качат антиевропейските формации. Надявам се, че Брекзит е поука за всички, защото именно популизмът изправи британците пред истинска безизходица. Вярвам, че на предстоящите избори хората ще подходят прагматично и с номер 12 в бюлетината ще подкрепят реалните политики, с които България и Европа вървят напред, а не празните обещания, които ни водят към задънена улица. Нашият гост  Емил Радев е роден на 26 май 1971 година във Варна. Юрист по образование. Депутат е от ГЕРБ в 41 и 42-то НС. Евродепутат от 2014 до този момент от ЕНП/ГЕРБ. За европейските избори тази неделя е осми в листата на ГЕРБ и СДС – №12 в бюлетината. Избори 2019. Платено съдържание. Купуването и продаването на гласове е престъпление.", "date": "2019.05.23", "title": " Емил Радев, кандидат за евродепутат на ГЕРБ/ЕНП, пред „Труд“: Популистите залагат на принципа “Разделяй и владей”, но това е опасна игра\t"}
{"url": "https://trud.bg/%d0%bd%d0%b0%d0%b3%d1%80%d0%b0%d0%b4%d0%b8%d1%85%d0%b0-13-%d0%bf%d1%8a%d1%80%d0%b2%d0%b5%d0%bd%d1%86%d0%b8-%d0%bd%d0%b0-%d0%b2%d0%b8%d0%bf%d1%83%d1%81%d0%ba%d0%b0-%d0%b2-%d1%88%d1%83%d0%bc%d0%b5%d0%bd/", "text": "13 изявени шуменски ученици, първенци на випуск 2019-та, бяха наградени на тържествена церемония в навечерието на 24 май на Паметник „Създатели на българската държава“ над Шумен. Отличниците получиха грамоти и гордо се окичиха с ленти в цветовете на Шумен. Връчи им ги кметът Любомир Христов и ги призова никога да не късат връзката с родното си място: „Много от вас ще отидат да учат извън България, не прекъсвайте връзката с вашите приятели и родители, мислете за Шумен, върнете се в Шумен! Всичко, което правим, е за вас, искаме вие да работите за този град, вярвам че ще изпълните моята препоръка и дано и родителите ви ми помогнат“. Градоначалникът поздрави порасналите момичета и момчета за постиженията им и ги насърчи да продължат да преследват целите си, да не се отказват от мечтите си, каквито и трудности да срещат занапред. На церемонията присъстваха много учители и родители. След официалната част абитуриентите пуснаха в небето свое пъстро послание. Наградените и техните постижения: Александър Росенов Димитров  Първенец на випуска на СУ“Йоан Екзарх Български“, профил „Хуманитарен“, показал отличен успех, редовен участник в олимпиади по български език и литература, химия и опазване на околната среда, география и икономика. Основател на „Съвета на хуманитаристите“ и негов председател, награден с грамота за принос в хуманитаристиката. Анатоли Анатолиев Колев  Завършва ПЕГ „Никола Вапцаров“, английски език с втори чужд руски език. Със значими успехи в олимпиади и състезания в областта на българския език и литература, чужди езици, математика и други науки. Носител на IELTS – C1 сертификат. Катерина Стоянова Гинчева  Първенец на випуска на СУ „Панайот Волов“, профил „Технологичен – Защита на информацията“. Завършва с отличен успех. С постижения в Националното състезание „Стъпала на знанието“ по Български език и литература“ и в олимпиадата по български език и литература. Ивайло Стоянов Калайджиев  Завършва ПГ“Нанчо Попович“, профил „Природоматематически“. Като председател на Градския Ученически парламент спомага за организиране на събития, участва в дейности, насочени към обединяване на младежите от града в многообразието на техните интереси. Хакан Нихат Мехмед  Първенец на випуска на Професионална гимназия по строителство, специалност „Строителство и архитектура“, с отличен успех през целия курс на обучение. Капитан е на училищния отбор в състезанието Varna Spaghetti Engineering през 2017 и 2018 г. в областта на строителството и архитектурата. Джелян Ахмед Али  Завършва Професионална гимназия по облекло, хранене и химични технологии, професия: „Ресторантьор“, специалност: „Производство и обслужване в заведенията за хранене и развлечения“. Удостоена е с награди от участия и работа по проекти. Ростислав Бориславов Румянов  Завършва СУ „Сава Доброплодни“, профил „Изкуства“ с отличен успех през целия период на обучение, с активно участие в училищния живот и живота на класа. Бил е участник и говорител в клуб „Млади Шуменски воеводи“, клуб „Дебати“. Дамла Трампаджъ  Завършва ПГ по селско стопанство и хранителни технологии професия „Техник-технолог по качеството на храни и напитки“. Един от участниците, които представят училището по проект „Под небето на Тоскана – иновативни практики в биологичното земеделие“. Мирослав Росенов Милков  Първенец на випуска на СУ „Васил Левски“, профил „Природоматематически“. Активен участник в училищните спортни отбори по баскетбол и волейбол и извънкласните инициативи на класа. Берна Стефанова  Завършва с отличен успех Духовно училище „Нювваб“. Активно се включва в живота на училищната общност, участва в конкурси за рисунка, олимпиади и състезания по природни науки. Арзу Ахмедова Исметова  Завършва СУ „Трайко Симеонов“. Активен участник във всички училищни и извънкласни дейности. С участията си в ДВГ „Буратино“ печели призови места и награди на национални и международни конкурси. Рафет Седатов Исмаилов  Завършва с отличен успех ПГ по икономика, професия „Организатор интернет приложения“. Лидер на отбора по статистика. Валентин Борисов Станев  Първенец на ПГ по механотехника, професия „Техник по транспортна техника“. С интереси в областта на волейбола, активен участник в училищни, общински, национални и международни събития и прояви.  Снимки Авторът", "date": "2019.05.23", "title": " Наградиха 13 първенци на випуска в Шумен"}
{"url": "https://trud.bg/%d0%b5%d1%82%d0%be-%d0%ba%d0%b0%d0%ba-%d1%81%d0%b8-%d0%bf%d0%be%d1%87%d0%b8%d0%b2%d0%b0-%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d1%81%d0%bd%d0%b8%d0%bc%d0%ba%d0%b0/", "text": "Ден преди края на предизборната кампания за евровота в неделя премиерът Бойко Борисов сподели в социалните мрежи снимка с внука си Бойко. „Вечер вкъщи времето си е за нас 🙂 Бойко и Бойко“, пише Борисов в коментара към поста си. На кадъра двамата седят един до друг в домашна обстановка, а премиерът гледа в екрана на телефона си. Малчуганът пък е прегърнал дядо си и с видим интерес следи какво прави. За час снимката събра над 4500 реакции и 270 коментара.", "date": "2019.05.23", "title": " Ето как си почива Бойко Борисов (СНИМКА)"}
{"url": "https://trud.bg/%d1%82%d1%80%d1%83%d0%b4-%d1%83%d0%b8%d0%ba%d0%b5%d0%bd%d0%b4-%d0%b5%d0%b4%d0%b8%d0%bd-%d0%b2%d0%b5%d1%81%d1%82%d0%bd%d0%b8%d0%ba-%d0%b7%d0%b0-%d0%bf%d1%80%d0%b0%d0%b7%d0%bd%d0%b8%d1%86%d0%b8-2/", "text": "Този уикенд: Натали Дормър: Съвършенството е скучно Британско блонди бижу.           Алеко Константинов: Бай Ганю прави избори Като го забърка в политически страсти, Демократическата партия уби Щастливеца. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.23", "title": " „Труд Уикенд“ – един вестник за празниците"}
{"url": "https://trud.bg/%d0%b7%d0%be%d1%80%d0%b0%d0%bd-%d0%b7%d0%b0%d0%b5%d0%b2-%d0%bf%d1%80%d0%be%d0%b2%d0%b5%d0%b4%d0%b5-%d0%bc%d0%b0%d1%89%d0%b0%d0%b1%d0%bd%d0%b0-%d1%87%d0%b8%d1%81%d1%82%d0%ba%d0%b0-%d0%b2-%d0%bf%d0%b0/", "text": "Македонският премиер и лидер на управляващия Социалдемократически съюз /СДСМ/ Зоран Заев уволни всички 78 общински ръководители на партията, съобщава  . Това става само две седмици след приключването на президентските избори в страната. “Снощи взех решение и днес го споделям с Вас. Решението е едно: всички общински председатели на СДСМ са уволнени. Благодаря им за работата. Призовавам ги отново да се кандидатират”, каза още Зоран Заев. Министър-председателят отново повтори, че през първата половина на месец юни ще има промени в публичния сектор, държавните предприятия, правителството, министерствата, както и в други държавни институции.", "date": "2019.05.23", "title": " Зоран Заев проведе мащабна чистка в партията си"}
{"url": "https://trud.bg/47-%d0%b3%d0%be%d0%b4%d0%b8%d1%88%d0%b5%d0%bd-%d0%bc%d1%8a%d0%b6-%d0%b5-%d0%b7%d0%b0%d0%b4%d1%8a%d1%80%d0%b6%d0%b0%d0%bd-%d0%b7%d0%b0-%d0%be%d1%82%d0%b2%d0%bb%d0%b8%d1%87%d0%b0%d0%bd%d0%b5-%d0%bd/", "text": "47-годишен мъж е обвинен за извършено отвличане в София. В областната дирекция на МВР образувано досъдебно производство по повод получена информация за отвлечено малолетно момиче, което по измамлив начин и без знанието на майката е било транспортирано с лек автомобил от Република Молдова до неустановено място на територията на Софийска област, съобщиха от МВР. В хода на оперативните и процесуално-следствени действия, проведени от криминалисти и разследващи полицаи, било установено, че деянието е извършено от 47-годишен жител на елинпелинското село Григорево. Последвало задържането му в полицейския арест. След доклад на събраните доказателства в прокуратурата криминално проявеният и осъждан мъж е привлечен в качеството на обвиняем и му е наложена 72-часова мярка за неотклонение „задържане под стража“.", "date": "2019.05.23", "title": " 47-годишен мъж е задържан за отвличане на малолетна молдовка"}
{"url": "https://trud.bg/%d0%bf%d0%be%d0%bb%d0%b8%d1%82%d0%b8%d1%87%d0%b5%d1%81%d0%ba%d0%b0-%d0%b8-%d0%bc%d0%be%d1%80%d0%b0%d0%bb%d0%bd%d0%b0-%d1%81%d0%ba%d1%80%d1%8a%d0%b1-%d0%b2-%d0%b8%d0%b7%d0%b1%d0%be%d1%80%d0%bd%d0%b8/", "text": "Скандалите с облажването от властта и еврофондовете няма да донесат много ползи на БСП Всички снайперисти с изводи и прогнози са се прицелили в хонорара Партийните и коалиционни кандидати за евродепутати глаголят бурно по телевизори и вестници, предизборната суматоха е в своя пик. В седлата са конниците от пиарските, имиджмейкърските, социологическите и политологическите ескадрони от професионални манипулатори. Наточили остри ками, чекии, зъби и нокти партийните пропагандисти, надлежно инструктираните форумните тролове и волнонаетите мрежови хейтъри. Битката е след два дни. Тъкмо всички снайперисти с изводи и прогнози са се прицелили в хонорара. На избраните на 26 май в Европарламента (ЕП) предстои да определят курса на Съюза през следващите изключително важни за бъдещето на Европа и България години. Да спрат или ускорят засилването му към ЕССР и военен либерализъм, неизбежно съпровождан с бързо нарастващи тенденции към фашизъм и войни. Да се преборят с трайно установеното икономическото неравноправие между развитите и недоразвитите страни, на България в частност. Не се виждат в кампанията и чуват сериозни спорове по тези ключови днес теми, партиите и излъчените от тях кандидати старателно ги заменят с дърляния, подходящи за парламентарни избори. Не са им изгодни такива дебати. Не им се разговаря за щетите от либералната лъжедемокрация, за демографското опустошение сред коренното население в нападнатите от чуждоземци и иноверци европейски държави. Нито за джендъристките попълзновения и деморализацията на обществата или за грубо недемократичните практики на сегашните ЕП и ЕК за прокарването им. От съдържанието на листите става ясно, защо предложилите ги политически сили са се умълчали по важните въпроси и шумят по второстепенни и в момента неактуални. Силно шумят обаче, за да прикриват притихването си по актуалните. Стара манипулативна техника, но обикновено работи. Може да предположим, че този път ще сработи доста слабо. Тъй като влиянието на претендентите и особено на манипулиращите общественото мнение играчи днес е драстично отслабено. В този си състав политолигархията и социолого-политологическата й прислуга са тежко изхабени. Представлението „Папата ни споходи!“ ясно показа силно нарасналата несъстоятелност на манипулативната пропаганда, тежко въоръжена с професионални ибрикчии на евроатлантизма и с мощните омайващи технологии на обяздени телевизии. Дори премиерът Борисов, максимално напрегнал се да вдигне обществения ентусиазъм в полза на Ватиканския понтифик, само си скъса нервите с тази игра. Турили били лъжица катран в хубавото нещо, според него. Не в тази лъжица е проблемът. Нещото се оказа малко, при това и не особено хубаво, та затова. И няма да добави съществени предизборни ползи на управляващите извън малобройната католическа общност. ГЕРБ са в по-силна позиция преди 26 май главно поради мижавата конкуренция, административния си ресурс и устойчивата склонност на чиновничеството да крепи актуалните властимащи. Скандалът с апартаментите и къщите за гости засяга не само тях, няма да им струва скъпо. Доста повече ще навреди крайно непопулярният Александър Йорданов. Председателят на ЕНП Жозеф Дол казва, че с тази листа ГЕРБ „ще зареди проекта за Европа на ЕНП с още повече сила и резултатност“. Доказателство, че не само Йорданов, наричал подигравателно Борисов „премиер-мимикрия“ и „селски хитрец“, е вкаран по тамошна поръчка. Повечето лица в нея са подбрани с оглед да отстояват след избирането си досегашната Брюкселска линия. А тя за все по-голям процент българи и прочие европейци е недемократична и антинационална, затова и нежелана. Позитанците подредиха листа с такъв водач и лица на избираеми места, която най-добре съответства на препоръките на EП и ЕК, особено на ПЕС. Не впечатляват силно дори най-упоритите от традиционните си избиратели, но отблъскват колебаещите се и недоволните от управляващите. Скандалите с облажването от властта с апартаменти и от еврофондовете също няма да им донесат много ползи. А може и да се обърне срещу тях. Тъй като засягат не само ГЕРБ, но и ДПС, затова тези дни може да се очаква да им го върнат тъпкано. Не е разумно, който живее в стъклена къща, да хвърля камъни по съседите. Журналистът Стефан Ташев вече писа за разследвани фирми на оргсекретаря на БСП Кирил Добрев, реализирал милиони от обществени поръчки за снабдяване с гориво на общини и др. институции. Както и за връзките чрез фирмата „Бак ойл“ на Добреви майка и сестра с Първановите съпруга и син. Вместо в края на май да спечелят много, ВМРО и Патриотичният фронт от Обединени патриоти много ще загубят. Нямаше съмнения, че в цяла Европа и у нас ще бъдат предизборно мобилизирани „сачмите“ на глобализационните антинационални централи във всички партии и институции за пробутване поне на някои части от Истанбулската конвенция и Пакта за миграцията на ООН. На този етап ефективната съпротива срещу тях са националистическите формации. В редица страни от ЕС техните успехи вече са факт, така е в Унгария, Австрия, Полша, Италия, Франция, вече в Испания и не само. У нас обаче Обединените патриоти са силно разединени, затова и безсилни да пробият далеч по-успешно на тези избори. След което да си осигурят здрава перспектива за успех на следващите. Поне от 6-7 месеца беше ясно, че ще им уредят различни препятствия, най-ефективното от които е най-слабото звено в коалицията – „Атака“. Така и стана, Сидеров и субекти около него в обичайния си арогантен стил нападнаха и ВМРО, и НФСБ. Разривът стана неизбежен още когато Втория Левски поиска оставките на вицепремиерите Симеонов и Каракачанов, водачи на другите две формации. Естествено, печелят другите конкуренти – ГЕРБ, БСП, „Воля“ и най-много ДПС. В политическата история на България Сидеров несъмнено ще остане като най-успешния политинженерен продукт за компрометиране на националноотговорни каузи. Едва ли потърпевшите му партньори са много изненадани от ходовете му, но очевидно са били пред предложение, на което не се отказва. Подобните се привличат, особено опитомените и обилно нахранени от обща копаня. Покрай този разрив някакви шансове за успех придоби „Волята“ на Третия Левски – Марешки, припозната за правилно патриотичната у нас. Волевите щели да бъдат различни, макар досега да са забелязани само да сменят маски и неудачно да изобразяват другост. Че и едни безгранични патриоти-космополити се изпъчиха, милениумчета с название „Път на младите“. Доста са сред останалите кандидати мераклиите да презаредят и възродят родината, да обединяват за едно-друго народа. Ето я и недоосъдената Десислава Иванчева с твърдото намерение да отстоява етническата ни независимост. Изглежда от политически всеядни лакомници и с либерални мерудии отвън готвят нова еврогозбица у нас. Като нищо ще успеят предвид видимата морална и идейна скръб сред досегашната политическа олигархия.", "date": "2019.05.23", "title": " Политическа и морална скръб в изборните листи\t"}
{"url": "https://trud.bg/4-%d0%b3%d0%be%d0%b4%d0%b8%d0%bd%d0%b8-%d0%b7%d0%b0%d1%82%d0%b2%d0%be%d1%80-%d0%b7%d0%b0-%d1%88%d0%be%d1%84%d1%8c%d0%be%d1%80-%d1%83%d0%b1%d0%b8%d0%bb-%d0%b6%d0%b5%d0%bd%d0%b0-%d0%bd%d0%b0-%d0%b0/", "text": "Бургаският окръжен съд наложи 4-годишна присъда на Дойчин Миневски за тежката катастрофа на АМ „Тракия“, отнела живота на 49-годишната Гергана Жекова. Шофьорът е признат за виновен за причиняване на смърт по непредпазливост при пътния инцидент. Освен ефективното наказание, съдът отне и книжката на Миневски за 7 години. Решението не е окончателно и подлежи на обжалване пред следващата инстанция. Катастрофата е станала на 26.10.2016 г. на автомагистрала „Тракия“ , общ. Карнобат, по посока на движение от София към Бургас, при управление на „Джип Гранд Чероки“. Миневски нарушил правилата за движение по пътищата, като с деянието си по непредпазливост причинил смъртта на жената – престъпление по чл.343, ал.1, б. „в“, вр. чл.342, ал.1 от НК, обясниха от прокуратурата. Движейки се по автомагистралата, обвиняемият пропуснал отбивката за гр. Карнобат. По същото време по-назад в дясната лента за движение в посока гр. Бургас, се движел лек автомобил „Фолксваген“, управляван от съпруга на пострадалата. На предна дясна седалка до него пътувала самата пострадала. Двамата се връщали от почивка. Свидетелят намалил скоростта на автомобила до 89 км/час, тъй като приближавали разклона за гр. Карнобат. Той бил изпреварен от лек автомобил „Рено“, в който пътували двама мъже (също свидетели), които видели джипа, който се движел пред него на заден ход в активната дясна лента за движение. Аварийните светлини на джипа не били включени. Такова движение било неочаквано за водача, управлявал „Рено“ – то, той бил изненадан от тази опасна ситуация. Дистанцията между двата автомобила бързо се скъсявала и нямал време да подаде ляв мигач, а рязко отклонил автомобила си наляво, като успял да заобиколи джипа без съприкосновение между тях. Едва тогава се открила видимостта на водача на автомобила, в който пътувала пострадалата. Джипът се движел в дясната част на дясната лента назад със скорост 10 км/час. Водачът на „Фолксваген” – ът нямал време за аварийно спиране. Само успял да завие волана наляво и отклонил автомобила си около 50 см, но не можал да избегне сблъсъка. Последвал удар, в резултат от който настъпила смъртта на жената.", "date": "2019.05.23", "title": " 4 години затвор за шофьор, убил жена на АМ Тракия"}
{"url": "https://trud.bg/%d0%b7%d0%b5%d0%bc%d0%bd%d0%b0-%d0%bc%d0%b0%d1%81%d0%b0-%d1%81%d0%b5-%d1%81%d1%80%d1%83%d1%82%d0%b8-%d0%b2%d1%8a%d1%80%d1%85%d1%83-%d0%bd%d0%be%d0%b2%d0%b8%d1%8f-%d0%b2%d0%b0%d1%80%d0%bd%d0%b5%d0%bd/", "text": "Земна маса се срути върху локално платно на новия варненски булевард „Васил Левски” в района на ромския квартал „Максуда”, съобщава  . Няма информация за пострадали при инцидента. Преди два дни булевардът, чието изграждане струваше над 110 млн. лв.,   след предсрочното му пускане за движение. Превърналото се в повод за полемика елипсовидно кръгово кръстовище с наклон се превърна в езеро, земна маса падна в района на мост, наложи се да бъде премахнат компрометиран стълб. Всичко това – часове след посещение на премиера Бойко Борисов в морската ни столица. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.23", "title": " Земна маса се срути върху новия варненски булевард „Левски”, струващ 110 млн. лв."}
{"url": "https://trud.bg/%d1%81%d1%82%d0%be%d0%bb%d1%82%d0%b5%d0%bd%d0%b1%d0%b5%d1%80%d0%b3-%d0%bd%d0%b0%d1%82%d0%be-%d0%b5-%d0%b3%d0%be%d1%82%d0%be%d0%b2-%d0%b4%d0%b0-%d0%b8%d0%b7%d0%bf%d0%be%d0%bb%d0%b7%d0%b2%d0%b0-%d0%b2/", "text": "Генералният секретар на НАТО каза на Русия и други потенциални врагове, че западният военен съюз е готов да използва всички средства, с които разполага, за да отговори на кибератаки, предаде БГНЕС. Предупреждението на Йенс Столтенберг дойде на фона на безпокойството на членовете на блока за намеса в изборите за Европейски парламент, които започнаха днес във Великобритания и Холандия. Западните съюзници обвиняват Русия, че се е опитала да повлияе на резултата от президентските избори в САЩ през 2016 г. и използва кибертехнологии, за да осакати инфраструктурата на Украйна – обвинения, които Москва категорично отрича. “За да има възпиращ ефект, потенциалните нападатели трябва да знаят, че не сме ограничени да реагираме в киберпространството, когато сме атакувани в киберпространството”, заяви Столтенберг пред репортери в Лондон заедно с външния министър на Великобритания Джереми Хънт. “Ние можем и ще използваме пълния набор от възможности, с които разполагаме”, добави генералният секретар. Хънт каза, че Националният център за кибернетична сигурност на Великобритания (NCSC) сподели подробности за злонамерената руска дейност срещу 16 от 29-те членове на НАТО през последните 18 месеца. “В кибернетичното време авторитарните държави притежават начини да подкопаят свободните общества, на които биха завидели диктатори от по-ранни времена”, каза Хънт. “Последните събития показват, че нашите противници смятат демократичните избори за ключова уязвимост на отвореното общество.” Столтенберг и Хънт отказаха да кажат какви стъпки могат да бъдат предприети от НАТО – военно-политически съюз от времето на Студената война, който Русия все още счита за най-голяма заплаха за националната сигурност. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.23", "title": " Столтенберг: НАТО е готов да използва всички средства при кибератаки"}
{"url": "https://trud.bg/%d0%b0%d0%bd%d0%b3%d0%b5%d0%bb-%d0%b4%d0%b6%d0%b0%d0%bc%d0%b1%d0%b0%d0%b7%d0%ba%d0%b8-%d0%b2%d0%be%d0%b4%d0%b0%d1%87-%d0%bd%d0%b0-%d0%bb%d0%b8%d1%81%d1%82%d0%b0%d1%82%d0%b0-%d0%bd%d0%b0-%d0%b2%d0%bc/", "text": "Европа е икономически гигант и геополитическо джудже Ангел Джамбазки провежда поредната предизборна среща, но не закъснява за уговорката ни да направим разговор за изборите. Наричат го боецът на ВМРО, защото изнесе голяма част от кампанията на воеводите за европейските избори тази година. Дори и опонентите му от другите партии казват, че ще е жалко, ако не влезе в Европарламента, заради останалите две формации от „Обединени патриоти“, които отказаха европейска коалиция. Ние, от ВМРО, правим каквото трябва, пък да става каквото ще, казва Джамбазки. Изключва звука на телефона си, той продължава да звъни почти през цялото време на интервюто, но на тих режим.  – Господин Джамбазки, взехте много рязка позиция по отношение на ромите в Бургас, които протестират за спряната вода. Не е ли твърде предизборна Вашата реакция?  – В никакъв случай. Щеше да бъде предизборна, ако не бях говорил по тези проблеми вече близо 7-8 години и ако не бяхме направили същата подкрепа за кмета, когато той им спря водата. Ако се върнете назад ще видите, че преди няколко месеца имахме същата реакция, когато се чу, че махалата продължава да натрупва огромни сметки и има стотици хиляди лева неплатени задължения и те не си ги плащат, защото смятат, че като са се родили цигани им се полагат някакви безплатни неща. Това не може да бъде търпяно и не може да бъде оправдано по никакъв начин. След като останалите български граждани могат да плащат своите комунални задължения като водата и тока, то и тези хора ще трябва да го правят. Няма причина да получават нещо безплатно заради своя произход. Той не им дава повече права, отколкото са тези на останалите български граждани. Така че, да бъдат така добри, ако искат да имат вода, да си плащат сметките, ако не искат – няма да имат вода. Никому не се дължи нищо, което би ощетило останалите български граждани. Мога да кажа дори, че реакцията ми по темата беше доста мека заради изборите. – Каква ще бъде позицията Ви в следващия Европарламент? С какво ще продължите още в първите дни на формирането на новия състав пред вид работата Ви досега?  – Най-вероятно, живот и здраве, като свършим своята работа и ако и когато получим подкрепата на българските граждани, ще продължим с работата си ще продължим веднага с пакета „Мобилност“ защото е на дневен ред. Веднага ще започнем работа относно него, защото той засяга работните места на 150 000 българи. Трябва да защитим тяхното право на труд и доходи, и тяхното право да живеят и работят в България, а не да бъдат принудени да емигрират и немили-недраги да обикалят по чужди държави. Това е нещо, което правили сме последователно 5 години и не допуснахме да бъде прието на трето четене и да влезе в сила, което би било катастрофално. Сега трябва да започнем да преговаряме отново за едни справедливи текстове и условия, които да не превръщат българите в мигранти. Вероятно ще имаме и технически въпроси като формирането на новите групи и сформирането на цялата администрация след изборите, но това за мен е донякъде е второстепенен въпрос, тъй като за нас, от ВМРО, единственото политическо семейство е България и българските граждани. Формирането на политически групи в Европейския парламент е по-скоро техническа работа. Знаете, че ние сме част от групата на Европейските консерватори и реформисти, така че за нас този въпрос е с лесен отговор, ние имаме изградени отношения ще продължим да работим с тези хора. Между другото, цялата група беше много единна в защита на българския интерес при разглеждането на пакета „Мобилност“, което не е много често срещано явление, тъй като основните противници на нашия интерес са в Европейската народна партия и социалистите и демократите. Така че, ние бяхме в позиция да защитаваме на моменти и сами българския интерес. – Не е ли, обаче, тази българска битка в полза на собствениците на превозвачески компании, не толкова в защита на обикновените шофьори? Това е въпрос, който съм задавала и на Вашия колега от ГЕРБ и ЕНП Андрей Новаков.  – В никакъв случай не е така. Това е една теза, която беше развита изключително подло в българското общество от хора, които не дойдоха на работа за да гласуват. Говоря за трима български колеги, които намериха оправдания, за да не дойдат на работа – единият изпуснал самолет, на другия трамвая му спукал гума, третият не стана ясно по каква причина, но и тримата не дойдоха на работа, за която между другото получават добри възнаграждения. Бих приел, ако те бяха дошли на работа и бяха гласували против нас, това щеше да бъде позиция, но те просто не дойдиха. За да се оправдаят пред българското общество, те започнаха да си измислят тази изключително вредната и грозна теза. В България около 150 000 човека са пряко заети в транспортния бранш. Не говорим за другите обслужващи бизнеси като например счетоводители и застрахователи. От тези 150 000 човека, не повече от между 3000 и 5000 души работят в големи фирми. Останалите работодатели са малки фирми или семейни предприятия. Където и да отида – от Видин до Малко Търново или от Дуранкулак до Петрич идват при мен хора, които имат по един или два камиона и отправят молби, които те разстърсват. Тези хора са заплашени, както и техния личен семеен бизнес. Те имат два, три или пет камиона, които понякога сами си карат. Ясно е, че става дума за опит за кражба на бизнес, защото какво друго е ако не това изискването един камион да се прибира празен на четири седмици. Защо да се прави това, в него няма никаква пазарна логика? Тази мярка е обоснована именно с липсата на пазарна логика. Тези, които настояват за нея казват, че трябвало да се „охлади българският бизнес“. Това е все едно някой да каже на вашата медия, че на 4 седмици няма да работите един ден без да ви го плащат. Ще си почивате, защото сте много конкурентни и трябва да оставите възможност и на останалите медии да работят. Разбирате за какъв абсурд става дума. Така че в никакъв случай не става дума за защита на чорбаджии и изедници, на хора които експлоатират трудовия пазар. Говорим за това, че ние първо трябва да гарантираме работните места в България, за да ги има в България, и заемащите ги хора да работят в страната ни. След това можем да обсъждаме останалите теми. Да, убеден съм че има работодатели, които не са коректни. Има ги навсякъде по света, сигурен съм, че и в България ги има и в този бранш със сигурност. Убеден съм, че има хора, които осигуряват служителите си на минимална работна заплата, което може да бъде проблем за тях. Тези проблеми трябва да ги преследваме чрез националното ни законодателство. За да стане това, обаче, тези хора трябва да работят в България. Ако се осъществят клаузите на пакета „Мобилност“ или пакета „Макрон“, те скоро ще ни напуснат и ще отидат другаде да работят и да си плащат данъците. Това ще бъде много тежък удар за българския бюджет и бизнес – говорим за 17 процента от брутния вътрешен продукт. – Нека да разгледаме последните прогнози за Европейския парламент. Виждате, че ЕНП и социалистите трудно могат да сформират коалиция. По всяка вероятност или либералите, или вие, консерваторите, ще бъдете поканени за участие в следващата голяма европейска коалиция. Кои за Вас са пределните линии, които няма да прекрачите при евентуални преговори? Питам Ви, знаейки че слагам каруцата пред коня или тигана, преди да е уловена рибата. Но говорим в хипотеза.  – Да, при хипотезата, в която ние сме си свършили работата, имаме представителство, в което аз не се съмнявам, но все пак трябва да минат изборите. Нашите червени линии при всякакви разговори са на първо място темата за миграцията. Няма да допуснем да участваме в каквато и да било политическа комбинация или коалиция, която би допуснала например желанието на водещия кандидат на социалистите Франс Тимерманс, когото подкрепят и БСП, да се разкриват квоти и да се пращат нелегални мигранти в държави, които не желаят това. Ние казваме, че в България няма място за такива съоръжения. Ние не сме били колониална държава, не сме владели колонии и няма нужда, смисъл и причина ние да плащаме сметката на хора, които са си „поръчали музиката“. Така че хората, които са правили тези неща, нека бъдат така добри да си платят тази политическа, обществена и демографска сметка. Другата червена линия за нас би била цялата група документи, които се опитват да променят модела на българското общество за семейство. За нас семейството е доброволен съюз, брак, между мъж и жена и техните деца, и ние не бихме допуснали никакво отклонение от това. Друга червена линия би била отношението към двойните стандарти относно храни, политика и всичко. За тези неща ние няма да отстъпим при никакви обстоятелства! – Кое Ви измори най-много в кампанията?  – Фалшивите новини и лъжите. Те бяха безобразни и засягаха близки, роднини, хора, които нямат нищо общо с кампанията. Това беше безобразна и кална кампания, водена от грозни и кални хора, но на всички тези лъжи моят отговор е българската правосъдна система. Попълнил съм документи, виновните ще си понесат отговорността. – Разочаровахте ли се от партньорите Ви в управлението на България -имам предвид коалицията „Обединени патриоти“, съответно ВМРО, Атака и НФСБ, които не Ви подкрепиха за обща листа?   – Не може да става дума за разочарование – това е емоция, която не мога да си позволя в политиката. Да, по-разумното беше да се явим заедно. Ако се бяхме явили заедно, с резултата който имаме в момента, цялата социология ясно показва, че само и единствено ВМРО събира и консолидира около себе си патриотичен вот. Ние ще бъдем представени, а очевидно другите колеги няма да бъдат представени. Ако бяхме заедно, със сигурност щяхме да победим ДПС. Сега ние, от ВМРО, единствени трябва да носим тази тежест, но каквото е – това е. Така са преценили, така са направиили. Няма разочарование, има учудване, но явно неразумни и нелогични неща се случват и в политиката. – Кога за последно се видяхте с лидера на ВМРО Красимир Каракачанов? На каква тема разговаряхте и какво Ви каза той?  – Видяхме се във вторник. Каза ми „Спокойно, не се изнервяй, остават още няколко дни“. – Защо Европа не стои сериозно като лидер в света в момента?  – Защото е икономически гигант и геополитическо джудже. Защото зад фасадата на мултикултурализма и федерализма, големите западни държави водят собствена политика и се опитват да се оправдаят с нея. Например известно е на всички, че Франция и Италия в момента воюват помежду си посредством прокси войни на територията на Либия. Франция подкрепя метежния маршал Хафтар, а Италия подкрепя другото правителство. Как искате да е силен Европейския съюз, при положение че Франция и Италия водят война на чужда територия и отново като в колониалните времена причиняват страдание и смърт на хората, които живеят там, защото имат изгода от това? Очевидно е, че това няма как да се случи. Мен ме тревожи друг въпрос – това е поведението на република Турция. Тя не е европейска държава, нито цивилизационно, културно, исторически или политически. Настоявам за прекратяване на преговорите на Турция за членство в Европейския съюз. – За това настоява между другото и Манфред Вебер, водещият кандидат на Европейската народна партия. Говорите на един език с него.   – Сега се сети да настоява. Пет години спорих с него по темата и се усукваше, криеше и измъкваше. Сега, когато се сети, че тази тема може да му донесе гласове се опитва да се прави на по-католик от папата. Това е абсолютно нередно поведение. Вижте как е гласувал Вебер на нашите предложения за прекратяване на преговорите за членство на Турция в ЕС. Популизмът не винаги е във формации, които биват обвинявани в него, а можете да го намерите в Европейската народна партия. Впрочие, ЕНП, социалисти и демократи в Европа играят заедно. Те са заедно за Турция, за миграцията и за повече нелегални мигранти и лагери. Тук техните представители се опитват да направят нещо различно. Нищо подобно, обаче, не се случва. В тази връзка остро възразявам срещу провокацията за това как в България задължително трябва да се учи втори език турски. Това не може и няма да стане. Докато един човек от ВМРО е жив, няма да допуснем подобно нещо. Ако много му се учи и говори задължително турски, бих му помогнал с еднопосочен билет за там, където това се случва. България, обаче не е място за това. Тя е еднонационална, единна, унитарна държава. В България официалният език е само и единствено и ще си остане българският. Нашият гост  Ангел Джамбазки е Роден на 21 март 1979 година в София. Завършил е право в Юридически факултет на СУ “Св. Климент Охридски”. Зам.-председател на ВМРО. Водач на листата за европейските избори на ВМРО. Член на бюрото на европейските консерватори и реформисти. Избори 2019. Платено съдържание. Купуването и продаването на гласове е престъпление.", "date": "2019.05.23", "title": " Ангел Джамбазки, водач на листата на ВМРО, пред „Труд“: България не е колониална държава, че да плаща сметката на “поръчващите музиката”\t"}
{"url": "https://trud.bg/%d1%84%d0%b0%d0%bd%d0%b4%d1%8a%d0%ba%d0%be%d0%b2%d0%b0-%d0%bf%d0%be%d1%81%d1%80%d0%b5%d1%89%d0%b0%d0%bc%d0%b5-24-%d0%bc%d0%b0%d0%b9-%d1%81-%d0%b8%d0%b7%d0%b3%d1%80%d0%b0%d0%b6%d0%b4%d0%b0%d0%bd%d0%b5/", "text": "„Посрещаме 24 май с изграждането на 7 сгради на училища, 7 детски градини и реконструкция на 26 сгради на училища и детски градини.“ Това каза кметът на София Фандъкова при проверката си на строителните дейности на нова сграда на 175. ОУ „Васил Левски“ в с. Мрамор. „Новата сграда ще включва физкултурен салон и две класни стаи и се очаква да бъде завършена до началото на следващата учебна година. Към момента децата провеждат часовете по физическо възпитание в една от класните стаи. С изграждането на новата сграда ще бъде осигурено и пространство за хранене на малките ученици. За строителството са отпуснати 1,2 млн. лева от Столичния общински приватизационен фонд. В село Мрамор предстои и ремонт на Детската градина № 176 „Зорница““ – каза още кметът Фандъкова. „Инвестициите в образованието са особено важни, защото с тях осигуряваме добри условия за обучение, възпитание и отглеждане на нашите деца“ – допълни още столичният кмет. В момента се изграждат разширение на сградата на І Английска езикова гимназия и 112. ОУ в район „Оборище“, физкултурен салон на 176. ОУ „Св. Св. Кирил и Методий“ в с. Негован, сграда с физкултурен салон и учебни кабинети на 64. ОУ „Цар Симеон Велики“ в район „Витоша“ и сграда с девет класни стаи към 63. ОУ „Христо Ботев“, кв. „Требич“, район „Надежда“, изграждане на столова и кухня към 104. ОУ, район „Триадица“. По проекта за основен ремонт и реконструкция на 26 училища и детски градини, изпълняван по Оперативна програма „Региони в растеж“, в район „Връбница“ в момента се модернизират 70. Основно училище и 62. Основно училище. През тази година предстои да започне и модернизацията на 140. Училище в ж.к. „Обеля 2“ и Детската градина № 42 в ж.к. „Връбница 1“. Столичната община ще подари над 1000 книги на български автори на училищните библиотеки по повод 24 май – Деня на славянската писменост и култура. На проверката присъстваха зам.-кметът на София Ирина Савина, кметът на район „Връбница“ Младен Младенов и общинският съветник Татяна Георгиева. На 24 май празничната церемония в София ще започне в 11.00 ч. с тържествен водосвет при паметника на светите братя Кирил и Методий пред Националната библиотека „Св. св. Кирил и Методий“. От 17.00 ч. на Лятната сцена НДК ще започне „Празник на буквите”, организиран от Столична община, НДК и Българското национално радио. В Софийската филхармония ще се проведат два концерта – от 12 ч. на Детския филхармоничен хор и от 19 ч. празничен концерт, в който ще звучат „Песен“ из „Българска сюита“ на П. Владигеров и Симфония N5 от Чайковски. От 16 ч. в празничния ден Софийската опера, столичани ще могат да се насладят на „Янините 9 братя“ от Л. Пипков. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.23", "title": " Фандъкова: Посрещаме 24 май с изграждането на 7 сгради на училища и 7 детски градини"}
{"url": "https://trud.bg/%d1%82%d0%b5%d0%b6%d0%ba%d0%b0-%d0%bc%d0%b0%d0%bd%d0%b8%d0%bf%d1%83%d0%bb%d0%b0%d1%86%d0%b8%d1%8f-%d0%b4%d0%bd%d0%b8-%d0%bf%d1%80%d0%b5%d0%b4%d0%b8-%d0%b2%d0%be%d1%82%d0%b0-%d0%b1%d1%81%d0%bf-%d0%bb/", "text": "ГЕРБ-Габрово входира жалба в Районната избирателна комисия срещу нерегламентирани действия от страна на БСП. Върху номера в бюлетината, отбелязан на плакатите на ПП ГЕРБ, са залепени стикери с номера на „БСП за България“. В жалбата е посочено, че с това действие БСП въвеждат в заблуждение гражданите. „Когато една партия, участваща в изборите, няма политически аргументи, тя прибягва до некоректни, незаконосъобразни и манипулативни действия. Ако БСП осъзнават, че кандидатите на ГЕРБ са по-добри, по-подготвени за евродепутати от техните, то могат да ги подкрепят чрез гласуване на 26 май, а не като лепят стикери с номера на БСП върху плакатите на ГЕРБ“, коментира общинският ръководител на ГЕРБ-Габрово Добромир Проданов. ГЕРБ-Габрово призовава БСП да не си служи с манипулации и подвеждане на избирателите и апелира компетентните институции за незабавно предприемане на мерки и санкции срещу извършителите, както и отстраняване на манипулативните стикери. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.23", "title": " Тежка манипулация дни преди вота – БСП лепят стикер с техния номер върху плакатите на ГЕРБ в Габрово\t"}
{"url": "https://trud.bg/%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d1%89%d0%b5-%d1%83%d1%87%d0%b0%d1%81%d1%82%d0%b2%d0%b0-%d0%b2-%d0%b7%d0%b0%d0%ba%d0%bb%d1%8e%d1%87%d0%b8%d1%82%d0%b5%d0%bb/", "text": "Председателят на ГЕРБ Бойко Борисов ще участва утре, 24 май 2019 г. (петък), в заключителното предизборно събитие на кандидата на ЕНП за председател на ЕК Манфред Вебер. Заедно с министър-председателя на България ще бъде и водачът на листата на ГЕРБ и СДС за европейските избори Мария Габриел. Форумът ще се проведе в столицата на германската провинция Бавария – Мюнхен, като на него са поканени и канцлерът на Германия Ангела Меркел, канцлерът на Австрия Себастиан Курц и премиерът на Хърватия Андрей Пленкович, съобщиха от пресцентъра на ГЕРБ. Председателят на ГЕРБ ще направи и изказване, което ще бъде в рамките на заключителния панел на събитието. Освен Борисов, като говорители на него са предвидени и Ангела Меркел, председателят на Европейския парламент Антонио Таяни, бившият президент на Полша Лех Валенса и Манфред Вебер. В Мюнхен Бойко Борисов ще проведе и редица двустранни срещи, една от които с  министър-председателя на Бавария и председател на ХСС Маркус Зьодер. Избори 2019. Платено съдържание. Купуването и продаването на гласове е престъпление.", "date": "2019.05.23", "title": " Бойко Борисов ще участва в заключителното предизборно събитие на кандидата на ЕНП за председател на ЕК Манфред Вебер\t"}
{"url": "https://trud.bg/%d0%b6%d0%b5%d0%bd%d0%b8%d1%82%d0%b5-%d1%82%d1%80%d1%8f%d0%b1%d0%b2%d0%b0-%d0%b4%d0%b0-%d1%82%d1%80%d0%b5%d0%bd%d0%b8%d1%80%d0%b0%d1%82-%d0%b8-%d0%b3%d1%80%d1%8a%d0%b4%d0%bd%d0%b8%d1%82%d0%b5-%d1%81/", "text": "Гръдната мускулатура е пренебрегвана мускулна група сред дамската аудитория за разлика от седалищните и коремните мускули.  Да не правиш тренировка за гърди с опасението, че този вид тренировки са „мъжки” е огромна грешка и резултатите си проличават с напредването на възрастта, коментира Даниела Андонова от „Pusle Fitness&Spa Bulgaria“. Добре тренираните гръдни мускули ще поддържат по дълго повдигнати и стегнати гърдите на всяка една жена.  Преди да пристъпите към работните серии е необходимо да разгреете за 5 минути на велоергометър или бягаща пътека и да направите упражнения с цел повишаване на температурата на тялото. Загрелите мускули намалят значително риска от травми и повишават качеството на тренировката.  Когато тренирате за гърди е важно да включите всепознатото сред фитнес професионалистите базово упражнение вдигане от лег. Вдигане от лег е упражнение, което натоварва всички части на гръдните мускули. Ако правите и други упражнения – включете ги, но едва след като сте приключили с базовите. Вижте подробности от тренировката за гърди на чаровната Даниела Андонова. За да направите качествена тренировка е необходимо да ползвате  , който ще ви помага по време на работните серии. Тренировката е проведена под наблюдението на Ричард Величков. Ричард е завършил специализиран курс по фитнес и културизъм в НСА. Учи и специализира „Спортен мениджмънт” в НСА. Занимава се с лека атлетика от 6 години. Инструктор е по Spinning и TapOut. Има 3-годишен професионален опит в сферата.", "date": "2019.05.23", "title": " Жените трябва да тренират и гръдните си мускули"}
{"url": "https://trud.bg/%d0%bf%d0%be%d1%81%d0%bb%d0%b5%d0%b4%d0%bd%d0%be-13-%d1%87%d0%b0%d1%81%d0%b0-%d0%b1%d0%b5%d0%b7-%d0%b0%d0%bb%d0%ba%d0%be%d1%85%d0%be%d0%bb-%d0%b2-%d1%88%d1%83%d0%bc%d0%b5%d0%bd/", "text": "В община Шумен алкохолът се забранява за 13 часа само в изборния ден 26 май. Забраната за продажба се въвежда от 7 часа сутринта до 20 часа вечерта, каза кметът Любомир Христов. Така е записано в заповед на областния управител проф.Стефан Желев, която не е задължителна, но от кметството са решили да приемат тези часове на забрана. По същия начин реагират и кметовете на останалите 9 общини в Шуменско. Единствено в община Хитрино забраната е по-продължителна – от 12 часа в събота до 24 часа в неделя.", "date": "2019.05.23", "title": " Последно – 13 часа без алкохол в Шумен"}
{"url": "https://trud.bg/%d0%bd%d0%b0%d0%bf%d0%b0%d0%b4%d0%b0%d1%82%d0%b5%d0%bb-%d0%b7%d0%b0-1-%d0%bc%d0%bb%d0%bd-%d0%b5%d0%b2%d1%80%d0%be-%d0%b8%d0%b4%d0%b2%d0%b0-%d0%b2-%d0%bb%d0%b5%d0%b2%d1%81%d0%ba%d0%b8/", "text": "Нападател със сериозна визитка е на крачка от трансфер в „Левски“. В Румъния, където усилено по входящите сделки на „Герена“ работи главният скаут на клуба Богдан Патрашку, съобщиха, че Денис Алибек е пред договор със „сините“. Играчът на „Астра“ вече е взел решение да напусне отбора от Гюрчево, а желанието му е да продължи кариерата си зад граница. Според водещата медия „Prosport”, най-вероятната дестинация е именно стадион „Георги Аспарухов“ в София. Само преди година настоящият му отбор брои 1 млн. евро на „Стяуа“, за да го има в редиците си.  През настоящата кампания нападателят вкара пет гола, а в събота му предстои и финал за купата на Румъния срещу „Виторул“ (Констанца), където под наем от „сините“ се подвизава Ривалдиньо. Иначе Алибек има солидна визитка, включваща престои в „Болоня“, „Интер“, „Мехелен“. Играл е и за националния отбор, бе в състава на северната ни съседка на Евро 2016 във Франция.  Иначе утре „Левски“ отбелязва 105 години от създаването на клуба. По традиция шефове, футболисти, треньори и фенове ще поднесат цветя на Могилката до 22-ро училище – мястото, където през 1914 година група ученици провеждат учредително събрание за образуване на официален спортен клуб. Веднага след това отборът ще отпътува за Стара Загора, където ще се изправи срещу „Берое“. Очаква се наставникът Георги Тодоров да заложи на експериментален състав, за да съхрани част от титулярите за предстоящия бараж за Лига Европа във вторник.", "date": "2019.05.23", "title": " Нападател за 1 млн. евро идва в „Левски“"}
{"url": "https://trud.bg/%d0%b7%d0%bb%d0%b0%d1%82%d0%bd%d0%b8-%d0%bc%d0%b5%d0%b4%d0%b0%d0%bb%d0%b8-%d0%b2-%d1%81%d0%be%d1%84%d0%b8%d1%8f-%d0%b8-%d1%80%d0%b0%d0%b7%d0%b3%d1%80%d0%b0%d0%b4/", "text": "БФС е гарантирал, че златни медали ще има и на стадион „Лудогорец Арена“, и на „Българска армия“ навръх националния празник 24 май. Преди последния кръг „Лудогорец“ и ЦСКА имат шанс да станат шампиони. „Зелените“ ще гарантират титлата при победа над „Черно море“, а „червените“ ще чакат грешка на шампиона и победа над „Ботев“ (Пд). За последно първото място бе решено през 2013 година, когато „Левски“ беше в позиция на водещ, но Разград триумфира. „ Жалко е, че трябва да чакаме „Лудогорец“ да сбърка – каза Тиаго Родригес, избран за футболист №№1 на 35-ия кръг в Първа професионална лига. – Нашата работа е да победим „Ботев“. През сезона имаше добри моменти и спадове – нормално е. Срещу „Ботев“ нямахме добри резултати, но това е минало. За нас сега идва финал. Просто трябва да победим.“ Бразилецът Евандро от ЦСКА е подал документи за български паспорт. Неговият сънародник Рафаел Енрике вече взе наши документи. По този начин и двамата няма да се водят чужденци от новия сезон. През есента ЦСКА имаше сериозен проблем, тъй като петима бяха с паспорти извън ЕС, а според правилата само трима може да да в групата.", "date": "2019.05.23", "title": " Златни медали в София и Разград"}
{"url": "https://trud.bg/%d0%b4%d1%80%d0%b0%d0%ba%d0%be%d0%bd%d0%be%d0%b2%d1%81%d0%ba%d0%be%d1%82%d0%be-%d1%81%d0%bf%d0%b0%d1%81%d0%b5%d0%bd%d0%b8%d0%b5-%d0%bd%d0%b0-%d0%b4%d1%83%d0%bd%d0%b0%d0%b2/", "text": "Още не са отминали емоциите от края на сериала „Игра на тронове“, а в българския футбол видяхме „Драконовско спасение“. Приказката на „Дунав“ в елита няма да спре и след четвърт век пауза отборът ще стартира четвърти сезон в елита. „ Драконите“, както е прякорът на тима от Русе, направи впечатляващ обрат срещу „Септември“. 0:1 у дома, после 3:2 в София. Като столичани първи удариха на стадион „Васил Левски“. Резултатът означава край на сезона за „Дунав“ и треперене за „Септември“. „ Целта беше оставане в елита и я изпълних – възкликна треньорът Людмил Киров. – Благодаря на играчите и президента, че ми гласуваха доверие. Мисля, че ще бъдат част от „Дунав“ и през новия сезон. Имам договор, но неща да изчакаме. Надявам се, че „Дунав“ ще е главно действащо лице в Първа професионална лига и през новия сезон. Трябват ни минимум трима класни футболисти. Дано да ги привлечем.“ „ Нивото на мача ни беше, все едно сме в първата шестица – добави Свилен Щерев, вкарал два гола на „Септември“. – Поисках от треньора да ме смени малко преди моя червен картон. Извиних се на Здравко Димитров, нарушението ми не беше нарочно.“ „ Септември“ ще трябва да играе нов бараж за оставане – срещу „Монтана“ или „Арда“.", "date": "2019.05.23", "title": " „Драконовското“ спасение на „Дунав“"}
{"url": "https://trud.bg/%d1%82%d0%b0%d0%bb%d0%b0%d0%bd%d1%82%d0%bb%d0%b8%d0%b2%d0%b8-%d0%b4%d0%b5%d1%86%d0%b0-%d0%b8-%d1%83%d1%87%d0%b8%d1%82%d0%b5%d0%bb%d0%b8-%d0%be%d1%82-%d0%bc%d0%be%d0%bd%d1%82%d0%b0%d0%bd%d0%b0-%d0%bf/", "text": "Кметът на Монтана Златко Живков връчи първите стипендии за годината на ученици с изявени дарби. Със специална стипендия за постижения в област „Култура и изкуство” бе отличена младата пианистка Анна-Мария Арсенова. Тя е  ХІ клас от природо-математическата гимназия „Свети Климент Охридски”  /ПМПГ/ и през последните години заема призови места в престижни международни конкурси. През миналата година Анна-Мария бе на първо място в категория „пиано” в Golden Classical Music Awards – Ню Йорк и участва в гала-концертът на призьорите в „Карнеги Хол” – Ню Йорк. Годишни стипендии на община Монтана в област „Наука и техника” получават Ива Иванова от ХІІ клас от ПМПГ  и Ивета Георгиева ІV клас от ІV основно училище „Иван Вазов”. В област „Култура и изкуство”  бе награден още един млад пианист  Томас Симеонов VІ клас от І-во основно училище „Свети Свети Кирил” и Методий”. Еднократно финансово стимулиране  получиха Енея Георгиева – ХІІ клас в ПМПГ, Алекс Атанасов – ІІІ клас от ІІІ основно училище „Д-р Петър Берон” и шахматистът Андрей Колев – Х клас от Финансово-стопанската гимназия „Васил Левски” в Монтана. На тържествен прием по повод 24 май  кметът Живков ще награди с почетна значка на община Монтана трима учители и един публицист.Отличените са  92-годишният  доктор – физиотерапевт Георги Б.Георгиев популярен със статиите си в местната преса,  Бисерка Фильова – директор на основното училище в село Габровница, Камелия Симеонова – преподавател по физическо възпитание в Езиковата гимназия „Петър Богдан”, Бонка Първанова – педагог в ІV детска градина „Калинка” и Катя Петрова – преподавател в основно училище „Иван Вазов” в Монтана.", "date": "2019.05.23", "title": " Талантливи деца и учители от Монтана получиха отличия за 24 май"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80%d1%8a%d1%82-%d0%bd%d0%b0-%d0%ba%d1%83%d0%bb%d1%82%d1%83%d1%80%d0%b0%d1%82%d0%b0-%d1%89%d0%b5-%d0%be%d1%82%d0%ba%d1%80%d0%b8%d0%b5-%d0%be%d1%84%d0%b8/", "text": "Министърът на културата Боил Банов ще открие официално изложбата „Мечът на хан Кубрат“. Участие в церемонията ще вземе и кметът на Столична община Йорданка Фандъкова, съобщиха от Министерство на културата. Мечът, както и пръстен с монограм, принадлежали на хан Кубрат, ще бъдат изложени в Балната зала на Двореца – Национална галерия до 30 юни 2019 г. Изложбата е по инициатива на министър-председателя Бойко Борисов и е част от Дните на Ермитажа в София. Двата артефакта са част от съкровище, открито през 1912 г. край с. Малая Перешчепина, в околностите на днешния град Полтава, Украйна.", "date": "2019.05.23", "title": " Министърът на културата ще открие официално изложбата „Мечът на хан Кубрат“"}
{"url": "https://trud.bg/%d1%86%d0%b8%d0%ba-%d0%bc%d0%b0%d1%88%d0%b8%d0%bd%d0%bd%d0%b8%d1%8f%d1%82-%d0%b2%d0%be%d1%82-%d0%bd%d0%b0-%d0%b5%d0%b2%d1%80%d0%be%d0%b8%d0%b7%d0%b1%d0%be%d1%80%d0%b8%d1%82%d0%b5-%d0%bd%d1%8f%d0%bc/", "text": "Няма да се извършва контролно ръчно преброяване на хартиените разписки от машинното гласуване на изборите за европейски парламент на 26 май, съобщи един от говорителите на ЦИК Таня Цанева. „В края на изборния ден няма да се прави такова преброяване, но то може да бъде направено, когато се отнесат резултатите в Районната избирателна комисия. Ако има разминаване или съмнения в резултатите от машинното гласуване, тогава ще бъдат изброени разписките от машинното гласуване“, обясни Цанева. Тя подчерта, че комисията обмисля на следващите избори да се извършва проверка на случаен принцип за съответствие на разписките и финалния протокол, излязъл от машината за гласуване. На днешната пресконференция от ЦИК припомниха и крайните срокове, които изтичат с наближаването на изборния ден. Днес изтича срокът, в който ръководителите на институции, в чиито помещения ще има избирателни секции, ще трябва да уведомят общинската администрация и да предадат списъците с хора, които имат право да гласуват. До 25 май пък партиите могат да регистрират в районните комисии своите застъпници. „До момента имаме регистрирани 2575 наблюдатели от 14 неправителствени организации. Имаме и един отказ до момента, тъй като заявление за регистрация беше подадено от фондация, а според изборния кодекс те не могат да бъдат регистрирани за изборния процес“, обясни още Таня Цанева. Началото на изборния ден ще бъде от 07.00 часа, а краят ще настъпи в 20.00 часа. Ако и след настъпването на крайния час пред секцията има чакащи избиратели, те ще могат да упражнят правото си на глас. Политическата агитация в деня за размисъл и в деня на изборите остава забранена. Остава забраната и за разпространение на резултатите от социологическите проучвания преди края на изборния ден. От ЦИК припомнят, че избирателите имат право да изберат как да гласуват – машинно или с хартиена бюлетина. Ако предпочетат гласуването с бюлетина те трябва да помнят, че тя се попълва със знак „V” или „X“, задължително със син химикал. Ако гласоподавател допусне грешка и отбележи една партия или коалиция, но две преференции, бюлетината ще бъде валидна, но само в частта си за съответната политическа сила. Секциите в чужбина ще бъдат 191, а до момента в ЦИК са постъпили общо 60 сигнала и 26 жалби. 6 партии, 6 коалиции и 6 независими кандидати, които не получават държавна субсидия, са се възползвали от възможността да ползват средства за медийни пакети. До този момент от комисията са одобрили 84 договора на стойност над половин милион лева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.23", "title": " ЦИК: Машинният вот на евроизборите няма да се преброява ръчно"}
{"url": "https://trud.bg/%d0%b1%d0%b0%d0%b3%d0%b5%d1%80-%d1%83%d0%b1%d0%b8-79-%d0%b3%d0%be%d0%b4%d0%b8%d1%88%d0%bd%d0%b0-%d0%b6%d0%b5%d0%bd%d0%b0-%d0%b2-%d0%b4%d1%83%d0%bf%d0%bd%d0%b8%d1%86%d0%b0/", "text": "Жена на 79 години от Дупница е починала на място, след като е била блъсната от багер. Това съобщи говорителят на ОД на МВР Катя Табачка, цитирана от БТА. Инцидентът е станал около 12.30 часа. Багерът е извършвал ремонтни дейности на тротоар, уточни Табачка, а жената е събирала клони в близост до багера. Най-вероятно инцидентът е станал при движение на заден ход на машината. Шофьорът е бил тестван за употреба на алкохол, тестът е отрицателен. По случая ще бъде образувано досъдебно производство.", "date": "2019.05.23", "title": " Багер уби 79-годишна жена в Дупница"}
{"url": "https://trud.bg/%d1%80%d1%83%d1%81%d0%ba%d0%b8%d0%bd%d1%8f-%d1%80%d0%b0%d0%b7%d0%ba%d0%b0%d0%b7%d0%b0-%d0%b7%d0%b0-%d0%bf%d0%be%d1%81%d0%bb%d0%b5%d0%b4%d0%bd%d0%b8%d1%82%d0%b5-%d0%bc%d0%b8%d0%b3%d0%be%d0%b2%d0%b5/", "text": "Рускинята Анастасия Рунова разказа за последните мигове от живота на Иван Томов. Тя е един от хората, оказали последна помощ на българския алпинист, който   преди дни, на слизане от осемхилядника Лхотце (8516 м) в Хималаите. По   24-годишната московчанка разказва, че е отишла на експедицията по покана на Томов, с когото преди година изкачват два седемхилядника в Таджикистан. На 16 май Иван, а около два часа по-късно и тя изкачват четвъртия по височина връх на планетата без помощта на допълнителен кислород и без личен шерп. Така 35-годишният русенец става третият българин, стъпил на Лхотце, и вторият (след Христо Проданов), сторил това без допълнителен кислород. 24-годишната Настя пък става най-младата рускиня, изкачила този осемхилядник. На слизане, обаче, Иван проявява симптоми на височинна болест и на 17 май почива в района на Лагер 4. Настя е транспортирана с хеликоптер до болница в Катманду, с възпалено гърло и изтощение от дългото време, прекарано на голяма надморска височина. По националното радио тя разказа за запознаанството си със сънародника ни:  „Ние пристигнахме заедно на експедицията. Иван ме покани. Запознахме се в Таджикистан миналата година, когато ходихме на връх Комунизъм (Исмаил Сомони – 7495 м, в Памир – бел.ред.) и на връх Корженевска (7014 м, пак там – бел.ред.) И в тази експедиция бяхме заедно“. „Той беше болен, имаше кашлица по време на цялата експедиция и мислеше да не тръгва, но после каза: „Аз все пак ще пробвам“… И тръгна към върха“, обясни Анастасия Рунова. По думите й Иван томов е починал на около 10 метра от четвърти лагер, до палатката. Пакистанският алпинист Али Садпара е спал заедно с него в една палатка. „Посред нощ Али се събудил и чул, че Иван иска вода. Али загрял вода, дал му да пие и на сутринта ми съобщи, че Иван е в съседната палатка и че му е лошо. А Серги ми помогна да спуснем тялото. Помогна ми в началото да се опитаме да спуснем Иван по-надолу, защото той се опитваше да ходи малко или много. А после, когато Иван загуби съзнание, той се опита да го спусне, заедно с другите испанци“, разказа Рунова. Те ми казаха, че сега трябва да спасят мен и че той няма да дойде на себе си и трябва спешно да сляза надолу. Опитахме да го преместим някак и после, когато разбрахме, проверихме пулса. Той не реагираше на светлина, нямаше пулс. Започнаха да ми помагат да се спускам надолу, защото прекарах прекалено много време на тази височина, добави рускинята. На въпрос как ще запомни Иван томов тя отговори: „Той беше много отговорен, много добър, малко затворен. Винаги беше готов да се притече на помощ. Отговорен, сериозен и обран“.", "date": "2019.05.23", "title": " Рускиня разказа за последните мигове на Иван Томов"}
{"url": "https://trud.bg/40-484-%d0%b7%d1%80%d0%b5%d0%bb%d0%be%d1%81%d1%82%d0%bd%d0%b8%d1%86%d0%b8-%d1%81%d0%b5-%d1%8f%d0%b2%d0%b8%d1%85%d0%b0-%d0%bd%d0%b0-%d0%b4%d0%bd%d0%b5%d1%88%d0%bd%d0%b8%d1%82%d0%b5-%d0%bc%d0%b0%d1%82/", "text": "40 484 са зрелостниците, които днес положиха втората задължителна матура по предмет по избор. Те писаха по вариант 1, който беше изтеглен два часа преди старта на изпита. Най-много – 14 494, се явиха по английски език. По втория най-желан предмет – биология и здравно образование, матура държаха 10 441 абитуриенти, а по география – 5 682, съобщиха от МОН. Преди началото на втория зрелостния изпит заместник-министърът на образованието и науката Таня Михайлова пожела успех на учениците и ги призова да спазват всички правила. По време на матурата бяха анулирани пет изпитни работи заради преписване. Трима от нарушилите правилата са полагали изпит по география и икономика в Ружинци, Петрич и Каварна. По един случай е регистриран в София и Самоков на изпитите по английски език и философски цикъл.", "date": "2019.05.23", "title": " 40 484 зрелостници се явиха на днешните матури"}
{"url": "https://trud.bg/%d0%bd%d0%b5%d0%b7%d0%b0%d0%ba%d0%be%d0%bd%d0%bd%d0%b8-%d0%bf%d0%be%d1%81%d1%82%d1%80%d0%be%d0%b9%d0%ba%d0%b8-%d1%81%d0%b0-%d0%bf%d1%80%d0%b8%d1%87%d0%b8%d0%bd%d0%b0%d1%82%d0%b0-%d0%b7%d0%b0-%d1%81/", "text": "Голямо количество земна маса се срути от скат в ромската махала „Максуда“ върху едно от локалните платна на новия бул. „Левски“ във Варна. Инцидентът стана малко преди 14 ч. За щастие, няма пострадали, но движението бе спряно, докато машини премахнат блокадата на пътя. На ръба на срутището остана да стърчи двуетажна къща. Оказа се, че тя е незаконна и само преди 2 дни съдът е отменил предварителното изпълнение на заповедта за нейното събаряне. „Още днес тази постройка ще бъде премахната. Веднага влизаме и започваме да събаряме всички незаконни къщи по ската. Така натискът върху него ще намалее. Ще направим и ограда, за да не си хвърлят боклуците, а специалистите ще кажат какво укрепване трябва да се изпълни. Слабо ни вълнува дали някой ще протестира. Не може стотици хиляди да сме заложници на едно такова безумие“, заяви кметът на Варна Иван Портних след лична инспекция на мястото на инцидента. Той увери, че общината ще намери подслон на ромите, чиито къщи ще бъдат премахнати, стига те да поискат. В махалата дотук са премахнати над 200 постройки. „В миналото от друга политическа сила са раздавали на хората хвърчащи бележки за настаняване, но това безобразие трябва да се прекрати“, категоричен бе Портних. Той допълни, че общината ще подпише книжата за бул. „Левски“, след като изпълнителят отстрани всички нередности, които лъснаха след предсрочното пускане на обекта преди Великден. Гаранционният срок на булеварда ще е 8 години. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.23", "title": " Незаконни постройки са причината за свлачището, което падна върху новия варненски булевард"}
{"url": "https://trud.bg/%d0%b4%d0%be%d1%86-%d0%b4-%d1%80-%d0%b9%d0%be%d1%80%d0%b4%d0%b0%d0%bd-%d1%80%d0%b0%d0%b4%d0%ba%d0%be%d0%b2-%d0%b8-%d1%86%d0%b5%d0%bd%d1%82%d1%8a%d1%80%d1%8a%d1%82-%d0%bf%d0%be-%d0%b8%d0%bd%d1%82/", "text": "Носителите на награда „Варна“ за 2019г. в категория „Природни науки“ са доц. д-р Йордан Радков и екипът на центъра по интервенционална рентгенология към УМБАЛ „Св. Марина“ с ръководител доц. д-р Чавдар Бъчваров. Наградите бяха връчени днес на тържествена церемония в зала „Пленарна“ на Община Варна от кмета Иван Портних и от председателя на Общински съвет Тодор Балабанов. С ежегодните отличия Награда „Варна“ традиционно в навечерието на 24 май се удостояват изтъкнати дейци на културата, образованието и науката от Варна. Доц. Радков, който е главен консултант по пневмология и фтизиатрия и директор лекарствена политика към УМБАЛ „Св. Марина“ Варна, бе удостоен с високото отличие на морската столица за цялостната научно-изследователска, преподавателска и лечебна дейност в областта на пневмологията и фтизиатрията. Колективната награда „Варна“ бе връчена на екипа на центъра по интервенционална рентгенология към УМБАЛ „Св. Марина“ за принос в развитието и прилагането на иновативни медицински методи и технологии в интервенционалната рентгенология във Варна. Доц. Бъчваров каза при получаване на наградата: „Ние сме малък екип, но всеки ден се изправяме пред много предизвикателства. Приемам наградата като признание за нашата работа и тя ни дава сили за бъдеще да постигаме повече успехи. Благодаря за подкрепата на МУ-Варна и на УМБАЛ „Св. Марина“-Варна за базата, която е създадена, за да можем да прилагаме тези нови методи“. Доц. Радков също благодари за наградата на МУ-Варна, УМБАЛ „Св. Марина“ и Община Варна, като я прие като признание за цялостната му работа.", "date": "2019.05.23", "title": " Доц. д-р Йордан Радков и центърът по интервенционална рентгенология към УМБАЛ „Св. Марина“ получиха Награда „Варна“"}
{"url": "https://trud.bg/%d1%81%d1%82%d0%b0%d1%80%d0%be%d0%b7%d0%b0%d0%b3%d0%be%d1%80%d1%86%d0%b8-%d1%81%d0%b5-%d0%be%d1%81%d0%b2%d0%be%d0%b1%d0%be%d0%b6%d0%b4%d0%b0%d0%b2%d0%b0%d1%82-%d0%be%d1%82-%d0%be%d0%bf%d0%b0%d1%81/", "text": "Община Стара Загора и фирма „БалБок Инженеринг“ АД организират за втора поредна година кампания за разделно събиране на опасни отпадъци от домакинствата. Първият пункт ще работи на 27 май от 10:00 часа до 16:00 часа, на паркинга на парк „Зеления клин“. Акцията продължава на 28 май от 10:00 часа до 16:00 часа, на паркинга на парк „Артилерийски“ (от страната на ул. „Одринска епопея“). В мобилните пунктове гражданите могат да предават: лекарства с изтекъл срок на годност; живак, живачни термометри и други уреди, съдържащи живак; лакове и бояджийски материали, разтворители; остатъци от строителна химия – лепила, пяна, силикон и други; домакински препарати (битова химия; фотографски материали; киселини); основи; мастила; празни опаковки, обозначени със символите за опасност; препарати за растителна защита и борба с вредители. Включването на всички тях в общия поток от отпадъци влияе отрицателно върху здравето на хората, замърсява околната среда и нарушава нормалната експлоатация на депата и системите за оползотворяване на отпадъци. Събирането на опасни битови отпадъци е част от реализация на ангажимента, който Общината има в изпълнение изискванията на Закона за управление на отпадъците, както и на политиката за насърчаване на устойчивото развитие, съобщиха от пресцентъра. Опасните отпадъци се приемат безвъзмездно. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.23", "title": " Старозагорци се освобождават от опасни битови отпадъци"}
{"url": "https://trud.bg/%d0%bc%d1%83%d1%81%d1%82%d0%b0%d1%84%d0%b0-%d0%ba%d0%b0%d1%80%d0%b0%d0%b4%d0%b0%d0%b9%d1%8a-%d0%be%d1%82-%d0%b1%d0%be%d1%80%d0%b8%d0%bd%d0%be-%d0%b7%d0%b0-%d0%b4%d0%bf%d1%81-%d1%82%d0%b5%d0%b7%d0%b8/", "text": "Ние трябва да се преборим с предпоставките, които карат нашите деца, близки и роднини да си търсят препитанието навън. И може би това нещо започва първо с борбата вътре в нас и в нашите разбирания за живот. Това заяви лидерът на ДПС и водач на листата за европейските избори Мустафа Карадайъ на предизборна среща с жители на община Борино. Кандидат-евродепутатите на ДПС се срещнаха с жители на Девин, Грохотно, Гьоврен, Борино и Доспат. На предизборния митинг в Борино, Карадайъ каза, че всеки се опитва да създаде работни места или препитание за себе си и за своето семейство, със своя труд и своите усилия в рамките на правилата и закона. В един момент някои шарлатани се опитват да приписват равно на някои, които не е ясно дали са действали в рамките на закона. Тези неща ние в Борино можем да отсеем, обяви Мустафа Карадайъ. Ние в Борино сме мъдри хора, ние в ДПС сме мъдри хора. Ние можем да разграничим едното от другото, добави той. Тук всеки знае биографията на всеки един от нас. Знаем кой как живее, какво е направил и как го е постигнал в този живот. И виждаме, когато някой се опитва да внушава нещо. Опитват се да ни манипулират с неверни неща. Правят внушения за неща, които не са истински, подчерта Карадайъ. Карадайъ каза, че когато председателят е водач на листата, това показва колко важни са евроизборите за ДПС. Освен, че Европа има нужда от нас, за да дадем нашето богатство на Европа. Ние и в България имаме ред неща да коригираме, допълни той. Националистите са на власт и е опасно в страната. Десните ги включиха без да има нужда от това, а левите също влязоха в полето на национализма. Ние имаме една огромна мисия. Честваме 1989г., но не превърнахме мъката в омраза към различните за тези 30 години, а я превърнахме в толерантност, в уважение и любов към различните и другите, в обединение на различните и в заедност. Ето това е нашата мисия. Нашето единство се нарича ДПС, обяви Карадайъ. Ние пазим целостта на нашата Родина, пазим мира, стабилността и сигурността в България и ще продължаваме да го правим, бе категоричен лидерът на ДПС. Нашата основна грижа днес не е дали ще свалим този или онзи кабинет, нито дали ще дойдем на власт или няма да дойдем, каза зам.-председателят на ПГ на ДПС Йордан Цонев. Нашата основна грижа е това, което виждаме през последните десет години. Инерцията, която получи България от влизането в ЕС се загуби, каза още той. Цонев обясни, че като влизахме в ЕС нашата мечта беше Европа, европейските доходи, европейският морал и европейското добруване да дойдат в България. Вместо това нашите деца отидоха да работят в Европа, добави той. Ние имаме много силна програма да върнем нашите деца тук, да имат европейски доходи и работа тук, каза още Цонев. Обещавам ви от името на нашата партия, че ще направим всичко възможно да си върнем децата и тези, които са тук да не отидат там. Да живеят, да раждат и да работят тук, обяви Цонев. На предизборните срещи присъстваха и евродепутатите Искра Михайлова и Илхан Кючюк, кандидатите за евродепутати Атидже Алиева-Вели и Севим Мусак, областният председател на ДПС Смолян Салих Аршински и кметове на общини и населени места. След проведените срещи екипът на Централният лъч присъства на ифтар, даден от председателя на ДПС Мустафа Карадайъ. Избори 2019. Платено съдържание. Купуването и продаването на гласове е престъпление.", "date": "2019.05.23", "title": " Мустафа Карадайъ от Борино: За ДПС тези избори са много важни – искаме да дадем на Европа нашия модел\t"}
{"url": "https://trud.bg/%d0%b4%d0%b8%d0%b7%d0%b0%d0%b9%d0%bd%d0%b5%d1%80%d1%81%d0%ba%d0%be-%d0%bb%d0%b8%d1%86%d0%b5-%d0%be%d1%84%d1%80%d0%be%d1%83%d0%b4-%d1%81%d1%8a%d1%80%d1%86%d0%b5/", "text": "Англичаните са луди по футбола и добре знаят максимата, че когато един отбор печели, промени в него не се правят. Първото поколение Range Rover Evoque спечели досега близо 800 000 клиенти на марката, затова изглежда твърде рисковано по него да се правят сериозни промени. Втората генерация на британския бестселър застава на пазарен старт, като е претърпял промени само там, където е необходимо, за да бъде на топниво и през следващите години.  Корекциите във външния вид са незначителни и дори могат да останат незабелязани. Новият модел обаче изглежда малко по-стилно, по-спортно и по-модерно. Дизайнерите са пипали много предпазливо по визията. Предните светлини са по-тесни и издължени, линията на покрива се снижава по-силно назад, сменена е решетката, а междуосното разстояние е увеличено с 2 см.  С новите матрични LED фарове автомобилът изглежда по-самоуверен. Дръжките на вратите са разположени по-ниско, така че цялата странична линия е свалена надолу. Ръкохватките, които са потопени в каросерията, са устойчиви на замръзване и гарантират сигурен достъп до автомобила при температури дори под минус 40 градуса. Подобни дръжки на вратите използва и Tesla, но собствениците на американските електромобили имат голям проблем с отварянето в студените месеци поради замръзване.  Значително по-динамично изглежда задната част на новия Evoque, тъй като и тук светлините са по-тесни и дълги, преминавайки от калниците във вратата на багажника с безконтактно отваряне. Зад нея вместимостта на товарния отсек е увеличена до 591 л. При сгъване на задните седалки багажното пространство става 1383 л. Благодарение на новата архитектура с повишено ниво на сигурност и на увеличеното междуосие, макар и само с 2 см, пътниците в кабината също имат повече място на разположение. Така задната седалка става по-комфортно място за настаняване. Предлаганият стъклен покрив (фиксиран или с отваряне) доставя щедро светлина в купето през деня. Вечер атмосферата на борда също е приятна благодарение на ефектното амбиентно осветление, чийто цвят се определя от водача. Друго удобство е двойният подлакътник между предните седалки, който се регулира отделно за шофьора и пътника.  Сериозна новост е 48-волтовата система за подпомагане на задвижването, която превръща Evoque в „мек“ хибрид. След натискане на спирачката при ниска скорост до 17 км/ч автомобилът потегля отново на ток. При ускорение акумулираната при спиране енергия се използва за допълнителна мощност към конвенционалния двигател. Това повишава динамиката и намалява разхода на гориво.  Купувачите имат избор между два четирицилиндрови мотора с работен обем 2,0 л. Дизеловият е в три нива на мощност – 150, 180 и 240 к.с. (мек хибрид), като най-ниското се предлага и с предно предаване. Високият въртящ момент гарантира еластичност и добро ускорение. В зависимост от конфигурацията скоростната кутия е 6-степенна механична или 9-степенна автоматична от ZF. Бензиновите варианти са с 200 и 250 к.с. Пословичното за марката двойно предаване с адаптиране на настройките в зависимост от терена дава сигурност, че Evoque винаги стои стабилно на пътя. Производителят гарантира, че е подобрена проходимостта в офроуд условия. Способността за преодоляване на водни препятствия вече достига дълбочина 60 см, но кой би искал да вкара това дизайнерско „бижу“ в блато? Все едно да си купиш лъскави обувки от престижна марка и да нагазиш с тях в калта, защото не пропускат вода…  Интериорът на новия Evoque грабва окото с равни повърхности, качествени материали и изчистен дизайн, граничещ с минимализма. Намален е броят на бутоните и превключвателите. Като на смартфон повечето функции се управляват от централно разположен цветен тъчскрийн. Цялата централна конзола е оформена като модерен таблет от две части. Горната е основна и служи за работа с основните системи, а долната част е за климатизацията и режима на шофиране. Като алтернатива на кожата се въвеждат премиум тапицерии от висококачествен текстил, произведен от рециклирани полиестери и пластмаси.  Всички индикатори в купето са дигитализирани, дори вътрешното огледало, което представлява цифров екран. То е свързано с камера в задната част на покрива, която показва подробна картина от зоната зад автомобила. Тази функция се активира с бутон на самото огледало, което може да бъде използвано и в стандартния си вид. Предимствата на изображението от камерата е по-добрата видимост, а също така и пътникът отпред може да следи какво се случва зад колата.  Водачът на новия Evoque е подпомаган от много електронни системи. Сензорите и камерите в автомобила осигуряват удобства като автоматично паркиране, 360-градусова видимост от птичи поглед, следене на трафика зад автомобила и за странични опасности. Цветен Head-up дисплей представа директно пред погледа на шофьора в челното стъкло важни данни като скорост, предавка, навигационни напътствия и др.  Адаптивният автопилот с функция за спиране поддържа безопасна дистанция до превозното средство отпред, дори когато то намалява скоростта до пълен покой. При смяна на лентата и наличие на друг автомобил в мъртвата зона, в съответното външно огледало се активира предупредителен светлинен сигнал, а на волана автоматично се упражнява усилие в посока, предотвратяваща евентуален инцидент. Функцията за аварийно спиране при опасност от челен сблъсък работи до 160 км/ч, като най-напред дава индикация на водача, а при липса на реакция спирачките се задействат.  На хлъзгава настилка се активира система за подпомагане на потеглянето, независимо в какъв режим е автомобилът. Асистент за спускане по наклон позволява движението да става с постоянна ниска скорост – така не се налага водачът да натиска спирачката, а да се съсредоточи само върху работата с волана. До 30 км/ч може да се движите в офроуд и на круиз контрол и отново да не мислите за педалите на газта и спирачката.", "date": "2019.05.23", "title": " Дизайнерско лице, офроуд сърце"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d1%82%d0%b5%d0%bc%d0%b5%d0%bd%d1%83%d0%b6%d0%ba%d0%b0-%d0%bf%d0%b5%d1%82%d0%ba%d0%be%d0%b2%d0%b0-%d0%bf%d1%80%d0%be%d1%82%d0%b5%d1%81%d1%82%d0%b8/", "text": "Протестите на малките производители на зелена енергия са неоснователни и неаргументирани, заяви на брифинг министърът на енергетиката Теменужка Петкова след среща с представители на Съюза на европейските производители на зелена енергия. „Съгласно параграф 18 беше променена цената във връзка с промяна в Закона на енергетиката. Тази промяна беше продиктувана от доклад от одитния орган на ЕК, който установи двойно финансиране на малките производители на възобновяема енергия. Веднъж са финансирани от Държавен фонд „Земеделие“ по Програмата за развитие на селските райони и втори път чрез преференциална ценаот бившата енергийна и водна комисия. Тя е определена така, че да възстанови пълния размер на инвестицията, 70% от нея е изградена чрез безвъзмездно финансиране“, припомни Петкова. „Одитният орган на ЕК установи това двойно финансиране и в резултат на това бяха поискани препоръки към ДФ „Земеделие“ да бъдат предприети незабавни мерки, с цел ликвидиране на това двойни финансиране“, посочи тя. Петкова добави, че са били предприети мерки и е била направена промяна в Закона за енергетиката и се въведе разпоредбата на параграф 18. „По този начин ЕК преустанови действията си, свързани с налагане на финансова корекция. Това на практика даде възможност да бъде верифицирана програмата и да продължи напред“, допълни енергийният министър. „Последва жалба до Конституционния съд от група народни представители, които изложиха аргументи, че разпоредбата на параграф 18 е противоконституционна. Вследствие Конституционният съд произнесе свое решение, с което ясно изрази своето решение, че текстът от параграф 18 от Закона за енергетиката е абсолютно законосъобразен и не е налице никаква противоконституционост. Напротив по този начин се елиминира възможността от това двойно финансиране, които тези производители са ползвали няколко години“, добави министър Петкова. Темата на днешната среша са зачестилите протести от страна на този тип производители на енергия. Интересно е защо точно сега, при положение, че тази промяна е факт от 2015 г. Нотифицирана е пред държавната помощ. От страна на ЕК има изпратено писмо към ДФ „Земеделие“, в което ЕК много ясно казва, че ако бъдат предприети от българските власти каквито и да е действия с промяна на този текст или неговата отмяна, следва незабавна процедура за налагане на финансови корекции“, изтъкна министър Петкова. „Тази тема е абсолютно ясна. Много е интересно защо производителите сега протестират и казват, че ще фалират“, отбеляза енергийният министър. „Аз смятам, че тези протести са абсолютно неоснователни и неаргументирани, на среща на техните тези стоят много ясно аргументирани тези на ЕК и действия на българските власти, за да може да бъде разрешен този казус“, заяви тя.", "date": "2019.05.23", "title": " Министър Теменужка Петкова: Протестите на малките производители на зелена енергия са неоснователни"}
{"url": "https://trud.bg/%d0%b2%d0%b5%d0%b6%d0%b4%d0%b8-%d1%80%d0%b0%d1%88%d0%b8%d0%b4%d0%be%d0%b2-%d0%ba%d1%8a%d0%bc-%d0%be%d0%b4%d1%80%d0%b5-%d0%b0%d0%b7%d1%83%d0%bb%d0%b5-%d0%b6%d0%b5%d0%bb%d1%8f%d0%b7%d0%bd%d0%b0%d1%82/", "text": "Председателят на Парламентарната Комисия по културата и медиите Вежди Рашидов приветства днес в София генералния директор на ЮНЕСКО Одре Азуле и сподели с нея идеята българската Желязна църква „Свети Стефан“ в Истанбул да бъде записана в Списъка на  Световното наследство на организацията, съобщиха от пресцентъра на комисията. “Очаквам подкрепата Ви, защото този храм е уникален, той е шедьовър на архитектурата и смятам, че България и Турция заедно могат да предложат кандидатурата му за Списъка на ЮНЕСКО, вече са водени първоначални разговори за това“, допълни г-н Рашидов и показа на г-жа Азуле снимки от великолепната църква. Одре Азуле благодари за прекрасната идея. Която видимо я заинтригува. Двамата с Вежди Рашидов се познават от няколко години от съвместната си работа на заседанията на Съвета на министрите на културата в Брюксел.", "date": "2019.05.23", "title": " Вежди Рашидов към Одре Азуле: Желязната църква „Свети Стефан“ е шедьовър, мястото й е в ЮНЕСКО"}
{"url": "https://trud.bg/%d0%b2-%d0%b4%d0%b5%d0%bd%d1%8f-%d0%bd%d0%b0-%d0%b8%d0%b7%d0%b1%d0%be%d1%80%d0%b8%d1%82%d0%b5-%d0%b1%d0%b5%d0%b7-%d1%82%d0%be%d0%bb-%d1%82%d0%b0%d0%ba%d1%81%d0%b8-%d0%b2-%d0%b3%d1%8a%d1%80%d1%86%d0%b8/", "text": "С решение на министъра на инфраструктурата и транспорта Христос Спиртзи всички основни магистрали на страната, между които моста Рио Антирио, Егнатия Одос и Атики Одос ще останат отворени, без да се плащат пътни такси в деня на изборите, неделя, за да се улесни пътуването на гражданите до избирателните урни. Безплатното преминавания през всички платени станции в страната ще бъде валидно в неделя, 26 май от 00:00 до 24:00 часа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.23", "title": " В деня на изборите без тол такси в Гърция"}
{"url": "https://trud.bg/%d0%bf%d0%be%d0%bc%d0%bf%d0%b5%d0%be-%d0%be%d0%b1%d0%b2%d0%b8%d0%bd%d0%b8-huawei-%d0%b2-%d0%bb%d1%8a%d0%b6%d0%b0-%d0%be%d1%82%d0%bd%d0%be%d1%81%d0%bd%d0%be-%d0%b2%d1%80%d1%8a%d0%b7%d0%ba%d0%b8%d1%82/", "text": "Държавният секретар на САЩ Майк Помпео обвини китайския телекомуникационен гигант Huawei, че не е искрен, относно отношенията си с китайското правителство. „Когато Huawei казва, че не работи с правителството в Пекин, това просто не е вярно. Това просто е невярно“, заяви Помпео, предаде AFP. Компанията беше санкционирана от САЩ, поради притеснения, че Пекин я използва, като инструмент за шпионаж. Помпео допълни, че главният изпълнителен директор на Huawei Рън Джънфей, „не казва истината, нито на американския народ, нито на света“.", "date": "2019.05.23", "title": " Помпео обвини Huawei в лъжа относно връзките си с китайското правителство"}
{"url": "https://trud.bg/%d0%b5%d0%bc%d0%b8%d0%bb-%d1%80%d0%b0%d0%b4%d0%b5%d0%b2-%d0%b2-%d0%b4%d0%b5%d0%b2%d0%bd%d1%8f-%d0%b5%d0%b2%d1%80%d0%be%d0%bf%d0%b5%d0%b9%d1%81%d0%ba%d0%be%d1%82%d0%be-%d1%84%d0%b8%d0%bd%d0%b0%d0%bd/", "text": "С европейската солидарност активната местна власт може да направи много за преобразяването на населените места. Девня е отличен пример как чрез европейските програми се създават по-добри условия за образованието на децата, по-добра среда в училищата и градините. Това коментира кандидатът за евродепутат от листата на ГЕРБ и СДС Емил Радев при посещението си в индустриалния град. Кметът на Девня Свилен Шитов го запозна с новия европроект, чрез който в общината предстои саниране на сградите на ОДЗ „Детелина“ и нейния филиал „Незабравка“. „Вчера подписахме договор на стойност почти 1 млн. лв., по силата на който ще се предприемат мерки за енергийна ефективност, така че двете сгради да станат по-комфортни”, обясни Шитов и отчете, че с европейско финансиране е изцяло преобразено и Средно училище „Васил Левски” в града. „По програмата за развитие на селските райони община Девня има и одобрен проект на стойност 1,2 млн. лв. за ремонт и реконструкция на бул. „Съединение“, чиято реализация ще започне от кв. „Повеляново“, изтъкна още кметът на Девня. Той запозна Емил Радев и с хода на работата по изграждането на градски парк. „На площ от 30 дка, които някога представляваха запустял разсадник, създаваме привлекателна паркова среда с детска и спортна площадка, скейт зона, велоалея”, разясни Шитов. Кандидатът за евродепутат поздрави общинската администрация за усилията да създаде условия за масов спорт и прекрасна зелена среда в индустриалното сърце на Варненска област. Емил Радев приветства идеята и за алея с бюст-паметници на славни български владетели, национални герои и бележити личности. „Важно е да ценим древната история и богатата култура на страната ни. Те будят възхита в цяла Европа”, изтъкна варненският представител в ЕП. През изминалия мандат той организира в Брюксел изложба, на която представи Варненското златно съкровище – най-старото обработено злато в света. „В парка на Девня ще бъде построен и православен храм, посветен на светци, които са живели по нашите земи – в древния  Марцианопол”, разказа още Свилен Шитов. Емил Радев прояви голям интерес и към площадката за разходка на домашни любимци, която до две седмици ще бъде изградена на територията на парка. Двамата с кмета обсъдиха необходимостта на входа на обособената зона да има две врати, така че да не може четириногите да излизат без стопанина си. Емил Радев е инициатор за създаването на зоополицията в България. Той е единственият български евродепутат, подписал споразумението в подкрепа на усилията за благосъстоянието на животните през следващия мандат. Като член на Интергрупата за защита на животните в Европейския парламент работи по проблеми, свързани с липсата на единна система за идентификация и регистрация на кучета и котки, защитата на животните при превоз от ЕС към трети държави, създаването на хармонизирана и всеобхватна законодателна рамка относно благосъстоянието на животните. Избори 2019. Платено съдържание. Купуването и продаването на гласове е престъпление.", "date": "2019.05.23", "title": " Емил Радев в Девня: Европейското финансиране дава нов облик на  училища и детски градини\t"}
{"url": "https://trud.bg/%d0%b1%d0%be%d0%ba%d1%81%d1%8a%d1%82-%d0%be%d1%81%d1%82%d0%b0%d0%b2%d0%b0-%d0%bd%d0%b0-%d0%be%d0%bb%d0%b8%d0%bc%d0%bf%d0%b8%d0%b0%d0%b4%d0%b0%d1%82%d0%b0/", "text": "Изпълкомът на Международния олимпийски комитет (МОК) препоръча боксът да остане в програмата на игрите Токио 2020, но Международната федерация да бъде лишена от организацията на турнира. Без да губи време, МОК създаде комисия, начело с Моринаре Ватанабе, президент на Международната федерация по гимнастика. До края на юни тя трябва да разработи регламент за класиране на боксьорите за игрите и ще администрира самите квалификаци, които ще са от януари до май 2020. Така световното през есента бе анулирано, като пресявка за олимпиадата. Комисията трябва да утвърди и колко мъжки и женски категории ще бъдат представени на игрите. Все пак от МОК уточняват, че общата бройка на боксьорите ще бъде запазена – 286.  Скандалът между МОК и АИБА избухна след олимпиадата Рио 2016 заради пристрасно съдийство. Впоследствие от МОК изразиха неодобрение от финансовата политика и прозрачността на управлението на АИБА.", "date": "2019.05.23", "title": " Боксът остава на олимпиадата"}
{"url": "https://trud.bg/%d0%b0%d0%bd%d0%b3%d0%b5%d0%bb-%d0%b4%d0%b6%d0%b0%d0%bc%d0%b1%d0%b0%d0%b7%d0%ba%d0%b8-%d0%bc%d0%bb%d0%b0%d0%b4%d0%b8%d1%82%d0%b5-%d1%82%d1%80%d1%8f%d0%b1%d0%b2%d0%b0-%d0%b4%d0%b0-%d0%b3%d0%bb%d0%b0/", "text": "„Кампанията върви напрегнато, но добре. Със сигурност е ясно, че четвъртата партия е ВМРО. Листата ни е много силна. Благодаря на всички хора, които определят себе си като родолюбци и разбраха, че не трябва да пилеят гласове. Нашата битка е срещу ДПС”. Това заяви водачът на листата на ВМРО Ангел Джамбазки по  . По думите му, ако се изпълни условието в ЕП да влязат четири партии, то е много вероятно да има двама представители на ВМРО. „Вторият човек в листата на ВОЛЯ е Орхан Исмаилов – доказан турски националист, човек на Ердоган. Много е екзотично да твърдиш, че си български родолюбец, а да вкараш яростни турски националисти в твоята листа. Тоест, който гласува за тях, избира турски министър-председател на България ”, каза още Джамбазки относно решението на Веселин Марешки да включи Исмаилов в листата на ВОЛЯ. Според Джамбазки гласуването е задължение на всеки българин. „Младите хора трябва да разберат, че когато гласуват, те са началници, а ние политиците сме техни служители. Затова трябва да отидат да гласуват и после да търсят сметка от този, когото са избрали. Когато гласуват, за да получат парична облага, те всъщност нямат основание да се възмущават от избора”, каза още Ангел Джамбазки. Той поясни и кои са основите теми, които България трябва да отстоява в Европейския парламент. „Трябва да има промяна на регламентите, свързани с миграцията, пакета „Мобилност“ и двойния стандарт при храните”, категоричен е водачът на ВМРО. Избори 2019. Платено съдържание. Купуването и продаването на гласове е престъпление.", "date": "2019.05.23", "title": " Ангел Джамбазки: Младите трябва да гласуват и да търсят сметка от този, когото са избрали\t"}
{"url": "https://trud.bg/%d0%b3%d0%b5%d1%80%d0%b1-%d0%bf%d1%8a%d1%80%d0%b2%d0%be%d0%bc%d0%b0%d0%b9-%d0%bc%d0%b5%d1%81%d1%82%d0%bd%d0%b0%d1%82%d0%b0-%d1%81%d1%82%d1%80%d1%83%d0%ba%d1%82%d1%83%d1%80%d0%b0-%d0%bd%d0%b0-%d0%b1/", "text": "Упълномощеният представител на ГЕРБ в община Първомай д-р Катя Попова пусна жалба до председателя на РИК-Пловдив във връзка с манипулации от страна на БСП в Първомай. Става дума за залепяне на номера на БСП – 18, върху номера на ГЕРБ – 12, на плакати с водача на листата на ГЕРБ и СДС Мария Габриел и други кандидати. Освен това д-р Катя Попова сигналириза РИК и за това, че председателят на БСП в Първомай извършва неправомерно купуване на гласове като посещава събрания на граждански организации и предлага пликове с пари до 300 лева. Избори 2019. Платено съдържание. Купуването и продаването на гласове е престъпление.", "date": "2019.05.23", "title": " ГЕРБ-Първомай: Местната структура на БСП заблуждава избирателите\t"}
{"url": "https://trud.bg/%d0%ba%d0%be%d0%bc%d0%b8%d1%81%d0%b8%d1%8f-%d1%89%d0%b5-%d0%bf%d1%80%d0%b5%d0%b3%d0%be%d0%b2%d0%b0%d1%80%d1%8f-%d1%81%d1%8a%d1%81-%d1%81%d0%b5%d1%81%d1%82%d1%80%d0%b8-%d1%81%d1%82%d0%be%d0%b5%d0%b2/", "text": "Управата на Българската федерация по бадминтон реши да сформира комисия, която да преговаря със сестрите Габриела и Стефани Стоеви, да променят решението си. Преди дни европейските шампионки обявиха, че спират да се състезава за България, заради финансови проблеми с федерацията, а и заради отношението на председателя Володя Златев към тях.  Същевременно спортният министър Красен Кралев, обяви че е изключително разочарован от скандала със сестрите Стоеви. „Това е един от спортовете, за които сме полагали огромни грижи не само финансови – каза той. – Знаем, че има предложение Стоеви да се състезават за Франция. Нещо, което няма как да го приемем, но трябва да бъдем изключително внимателни към техните твърдения и да проверим дали средства са отивали към тях.“ Назначена е финансова проверка, а резултатите трябва да бъдат готови до месец.  Самите Стоеви отрекоха твърденията, че имат намерение да се състезават за Франция.  „Направихме добър избор, оттук насетне ще се борим само за нашите имена – каза Стефани. –  Не разбирам защо искат да ни наказват и да ни спират състезателните права. Федерацията не е запозната с правилата. Не мисля, че отказването да играем на олимпиада за България, ще ни попречи да се състезаваме на международни турнири.“  Двете обявиха, че за тях връщане назад няма.", "date": "2019.05.23", "title": " Комисия ще преговаря със сестри Стоеви"}
{"url": "https://trud.bg/21-%d0%b1%d0%bb%d0%be%d0%ba%d0%b0-%d0%b2%d1%8a%d0%b2-%d0%b2-%d1%82%d1%8a%d1%80%d0%bd%d0%be%d0%b2%d0%be-%d1%81%d0%b0-%d1%81%d0%b0%d0%bd%d0%b8%d1%80%d0%b0%d0%bd%d0%b8-%d0%be%d1%89%d0%b5-58-%d1%81/", "text": "Търсят се варианти и от догодина се очаква възстановяване на националната Програма за саниране, информираха народните представители от ГЕРБ – Велико Търново. Преди дни, гражданска подписка с подобно искане бе връчена на премиера Бойко Борисов 21 жилищни сгради във Велико Търново и повече от 40 в областта са изцяло обновени с пари, които държавата отпуска по Националната програма за енергийна ефективност. Съвсем скоро ще са готови два, по които в момента се работи. Подобрява се, както техническото им състояние, така и външният им вид. Дейностите включват полагане на външна термоизолация, монтиране на PVC дограми на апартаментите и общите площи, а където е необходимо – изолиране на покриви и др. Стотици са семействата, живеещи в обновените блокове. Сградите могат да бъдат забелязани в почти всеки квартал – „Бузлуджа“, „Зона В“, „Чолаковци“, „Картала“, край улиците „Ниш“, „Краков“, „Плиска“, бул. „Никола Габровски“ и др. Експерти сочат, че санирането е спестило най-малко 5000 лева на домакинство – всички строителни дейности бяха финансирани от републиканския бюджет. Търновци са категорични, че стартиралата при управлението на Бойко Борисов програма за саниране е много силна и целесъобразна социална политика и изразиха надежда, че подкрепата за обновяване на сградите ще продължи. Доказват го и цифрите – още 58 сдружения на собственици от Велико Търново чакат одобрение от Българската банка за развитие за финансиране на проектите за саниране на жилищните им сгради. Кметът на Велико Търново и председател на Националното сдружение на общините /НСОРБ/ Даниел Панов, както и кметове от цяла България също са доволни от програмата за саниране. На редица форуми на НСОРБ те изразиха категоричната си подкрепа за инициативата и настояха тя да продължи. Темата бе обсъдена и по време на посещението във Велико Търново на постоянния представител на Световната банка в България Фабрицио Дзарконе. Пред него Панов представи становището на Сдружението на общините – програмата за енергийна ефективност на многофамилните жилищни сгради трябва да продължи, да бъде оптимизирана, а подходът при избор на сградите да бъде още по-ефективен. „Вече се водят разговори с регионалното министерство относно критериите и начините, по които Световната банка може да помогне както за санирането, така и за подобряване на развитието на градовете“, коментира тогава Даниел Панов. Народните представители от ГЕРБ пък припомниха, че при всяка от приемните им за граждани в региона, хората са поставяли въпроса ще продължи ли санирането. „Резултатите от усилията, които правителството на Бойко Борисов полага, се виждат във всяка една сфера. А относно санирането, хората споделят, че наред с удължения живот на сградите, то им спестява и близо 40 процента от сметките за отопление“, коментираха великотърновските народни представители от най-голямата парламентарна група.", "date": "2019.05.23", "title": " 21 блока във В. Търново са санирани, още 58 сдружения са подали документи"}
{"url": "https://trud.bg/%d0%b2%d0%b5%d0%b7%d0%b5%d0%bd%d0%ba%d0%be%d0%b2-%d0%b8-%d0%be%d0%bb%d0%b8%d0%bc%d0%bf%d0%b8%d0%b0%d0%ba%d0%be%d1%81-%d0%b2%d0%b5%d1%87%d0%b5-%d0%b2%d1%8a%d0%b2-%d0%b2%d1%82%d0%be/", "text": "Александър Везенков и неговият тим „Олимпиакос“ бяха пратени във втора дивизия на гръцкото баскетболно първенство. Решението е на местната федерация, след като отборът отказа да играе в плейофите срещу другия гранд – „Панатинаикос“. Резултатите на отбора са отменени и тимът е класиран служебно на последното място.  Скандалът избухна още в полуфиналите за Купата на Гърция между двата тима. Двубоят бе прекратен, а ръководството на „Олимпиакос“ взе решение да не играе в нито един мач срещу този съперник, ако той не бъде ръководен от чуждестранни рефери. После Везенков и компания не излязоха срещу ПАО в редовния сезона, а сега и в плейофите.", "date": "2019.05.23", "title": " Везенков и „Олимпиакос“ вече във втора дивизия"}
{"url": "https://trud.bg/%d1%85%d0%b0%d0%bc%d0%b8%d0%bb%d1%82%d1%8a%d0%bd-%d0%bd%d0%b0%d0%b9-%d0%b1%d1%8a%d1%80%d0%b7-%d0%bd%d0%b0-%d0%bf%d0%b8%d1%81%d1%82%d0%b0%d1%82%d0%b0-%d0%b2-%d0%bc%d0%be%d0%bd%d0%b0%d0%ba%d0%be/", "text": "Люис Хамилтън с „Мерцедес“ бе най-бърз в първата свободна тренировка за Гран при на Монако от „Формула 1“, който е в неделя. А съотборникът му Валтери Ботас даде трето време. Втори финишира Макс Верстапен (“Ред Бул”). След това се наредиха двете „Ферари“-а, управляване от Шарл Льоклер и Себастиан Фетел. Същевременно от „Мерцедес“ обявиха, че болидите им ще носят в неделния старт специална графика в памет на Ники Лауда. Трикратният световен шампион почина преди дни на 70-годишна възраст. От „Формула 1“ също обмислят как да почетат великия австриец.", "date": "2019.05.23", "title": " Хамилтън най-бърз на пистата в Монако"}
{"url": "https://trud.bg/%d0%b6%d0%b8%d0%bb%d0%b8%d1%89%d0%bd%d0%b8%d1%82%d0%b5-%d0%b7%d0%b0%d0%b5%d0%bc%d0%b8-%d0%bd%d0%b0%d1%80%d0%b0%d1%81%d1%82%d0%b2%d0%b0%d1%82-%d0%bd%d0%b0%d0%b9-%d0%b1%d1%8a%d1%80%d0%b7%d0%be/", "text": "Лихвите ще останат ниски Жилищните кредити нарастват най-бързо. В края на април отпуснатите от банките заеми за покупка на жилища са в размер на 10,87 млрд. лв., което е с 11,8%, или с 1,15 млрд. лв. повече от същия месец на миналата година, сочат данните на БНБ. Ръстът на ипотечните заеми се дължи на големия интерес на домакинствата към покупка на апартаменти. Хората купуват жилища както за собствен дом, така и като инвестиция. Заради ниските лихви, дори да имат цялата необходима сума в брой, много хора предпочитат да осигурят част от парите за покупка на апартамент чрез кредит. Потребителските кредити в края на април възлизат на 9,439 млрд. лв., като се увеличават с 10,9% в рамките на година. При кредитите за нефинансови предприятия ръстът е по-бавен – с 4,8%. Но в абсолютна сума отпуснатите от банките заеми на фирми за година нарастват значително – с 1,54 млрд. лв., и достигат 33,5 млрд. лв. Общият размер на отпуснатите от банките заеми се увеличава с 6,9% до 58,6 млрд. лв., сочат данните на БНБ. Хората и фирмите взимат повече заеми, въпреки че през последното тримесечие на 2018 г. банките леко са затегнали стандартите за отпускане на потребителски, жилищни и фирмени кредити в сравнение с периода юли–септември 2018 г. Това посочват експертите от БНБ в първия брой за 2019 г. на изданието „Икономически преглед“. При предоставянето на жилищни заеми банките са затегнали изискванията за обезпечение и за максималния срок на кредита. Причината за това е по-ниската склонност на банките да поемат риск. При кредитите за предприятия обаче има облекчения по отношение на таксите и комисионите, посочват от БНБ. Освен това лихвите по кредитите за домакинства и фирми продължават да намаляват. Основната причина за това е пониженият риск и конкуренцията в банковия сектор, пише в изданието на БНБ. По-конкретно намаляването на риска се дължи на повишената платежоспособността на клиентите на банките, общото подобрение на макроикономическата среда и благоприятните перспективи за пазара на жилища. През второто и третото тримесечие на 2019 г. от БНБ очакват лихвите по новите депозити и кредити да се запазят на сегашните ниски равнища. Тази прогноза се основава на очакванията на Европейската централна банка за запазване на лихвите в еврозоната без промяна поне до края на 2019 г., продължаващият ръст на депозитите, както и голямата конкуренция в банковия сектор в България. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.23", "title": " Жилищните заеми нарастват най-бързо\t"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%bf%d1%80%d0%b8%d0%b1%d0%bb%d0%b8%d0%b6%d0%b5%d0%bd%d0%b0-%d0%bd%d0%b0-%d1%86%d0%b2%d0%b5%d1%82%d0%b0%d0%bd-%d0%b2%d0%b0%d1%81%d0%b8%d0%bb/", "text": "Людмила Петрова – Баба Люса, била главен експерт във фалиралата КТБ Специализираната прокуратура и полицията са задържали 70-годишната Людмила Петрова, известна с прозвището Бабя Люса, по разследванията, свързани с фалита на КТБ и банкера-беглец Цветан Василев. Това съобщи вчера сайтът БЛИЦ като се позова на свои източници. Людмила Петрова работела на длъжност главен експерт в КТБ, но заемала важно място в структурата, изградена от Василев. Работела в един кабинет с главния счетоводител Бисер Лазов, основен свидетел по делото КТБ. Била е част от ръководството на дружеството Технологичен център – Институт по микроелектроника (ТЦ-ИМЕ). По информация на БЛИЦ Баба Люса захранвала със свежи кешови плащания Василев, който продължава да живее в белградски хотел, вместо да е на подсъдимата скамейка на Специализирания наказателен съд.", "date": "2019.05.23", "title": " Задържаха приближена на Цветан Василев"}
{"url": "https://trud.bg/%d0%b3%d1%80%d0%b8%d0%b3%d0%be%d1%80-%d0%be%d0%b1%d0%bc%d0%b8%d1%81%d0%bb%d1%8f-%d0%b4%d0%b0-%d1%80%d0%b0%d0%b1%d0%be%d1%82%d0%b8-%d1%81-%d0%bf%d1%81%d0%b8%d1%85%d0%be%d0%bb%d0%be%d0%b3/", "text": "Григор Димитров обмисля варианта да работи с психолог. А причината е разочароващото му представяне на корта в последните месеци. На турнира в Швейцария преди дни хасковлията преодоля квалификациите, но загуби в първия кръг и това ще го прати още по-надолу в ранглистата. В момента той е 47-и. Димитров вече е в Париж, където започва участието си на „Ролан Гарос“другата седмица. Жребият ще бъде теглен по-късно днес. Българинът обаче няма да бъде поставен в основната схема. Лидер ще е Новак Джокович (Сърбия).  Турнирът „Ролан Гарос“ не е от най-силните за Григор, а клеят не е сред любимите настилки на българина. Във френската столица Димитров ще разчита на треньорския тандем Андре Агаси – Радек Щепанек. С чеха Григор работи отскоро и засега с него няма дългосрочно договорни отношения.", "date": "2019.05.23", "title": " Григор обмисля да работи с психолог"}
{"url": "https://trud.bg/%d1%82%d0%b0%d1%80%d0%b0%d0%bd%d1%82%d0%b8%d0%bd%d0%be-%d0%bf%d1%80%d0%b5%d0%b2%d0%b7%d0%b5-%d0%ba%d0%b0%d0%bd/", "text": "Премиерата на дългоочаквания нов филм на Куентин Тарантино  „Имало едно време в Холивуд“ бе едно от големите събития в Кан, и то не само заради партньорството на две от най-големите звезди на днешния Холивуд &#8211; Брад Пит и Леонардо Дикаприо (и дефилирането им по червения килим).  С този филм Тарантино наистина отдава почит на Холивуд в една особено преходна епоха. Действието е ситуирано точно в 1969 г., с няколко случки през февруари и 6 месеца по-късно. Това е годината, в която се появява знаменитият Волният ездач на Денис Хопър, променил статуквото в Холивуд и вкарал в голямото кино не една и две теми, считани за табу от мейнстрийм филмите до онзи момент.  Дикаприо играе Рик Долтън &#8211; звезда от ТВ уестърни, който след една среща с агента Марвин Шуорц (изигран от самия Ал Пачино) се урежда с роли в италиански уестърни и криминалета, които в онази епоха са доста успешни. Брад Пит е неговият дубльор в каскадите Клиф Бут. Двамата са неразделни като братя, а Клиф/Брад има случай да демонстрира перфектната си кондиция в схватка със самия Брус Лий. Рик и Клиф се борят за оцеляването си в променящата се филмова индустрия. Стийв Маккуин също се мярка като персонаж в едно от прословутите Плейбой-партита във вилата на Хю Хефнър, където сред гостите са и Роман Полански, и съпругата му в онзи период Шарън Тейт. Въпреки че във втората част на филма тя е показана в напреднала бременност, не трагичната й смърт, убита от следовниците на култа на Чарли Менсън, е тема на Имало едно време в Холивуд. Тъкмо наглед символичното присъствие на Марго Роби в ролята на Шарън Тейт стана повод за въпрос на пресконференцията, зададен от репортерка от &#8222;Ню Йорк Таймс&#8220;, предизвикал умереното раздразнение на Тарантино. Режисьорът бе попитан защо на героинята на Роби почти не са дадени реплики във филма, на което Тарантино рязко отвърна: &#8222;Отхвърлям тази ваша хипотеза&#8220;, и се въздържа от повече коментари. Той моментално бе подкрепен от самата Марго Роби: &#8222;Мисля, че моментите с моите героиня успяват да отдадат почит на Шарън. Според мен трагедията й е била в загубата на невинността. Да се покажат чудесните й страни може да стане и без реплики. Имах не малко време, за да изследвам героинята си без диалог, което всъщност бе доста интересно.&#8220;  Пресконференцията бе изпълнена с повече поздравителни въпроси, без никой да спомене каквото и да било по повод дългогодишния продуцент (и приятел) на Тарантино Харви Уайнстийн.   Дикаприо заяви, че избирайки за свои главни герои двама обикновени холивудски обитатели, Тарантино е искал да почете кинобизнеса, в който е израсъл. &#8222;Мисля, че този филм е любовно писмо към тази индустрия. Проучвахме биографиите на куп забравени звезди, чиято кариера Тарантино винаги е ценял от артистична гледна точка. Това бе най-затрогващото относно сюжета &#8211; това е обяснение в любов към индустрията, в която имаме късмета да работим. Бързо се идентифицирах с героя си в много отношения. Аз съм израснал в тази индустрия. Рик Долтън е в подстъпите на голямото кино &#8211; никога не е бил голяма звезда и се възхищава на съседа си Роман Полански, &#8222;най-горещият режисьор в Холивуд след успеха на Бебето на Розмари&#8220;, според собствената му реплика. Но времената се променят и има опасност той да остане извън играта. За мен избирането ми за тази роля е елегантно признание за позицията, в която съм самият аз в момента в Холивуд &#8211; добре знам какъв късметлия съм.&#8220; Имало едно време в Холивуд е и първото партньорство между Пит и Дикаприо, всеки от които вече е спряган за фаворит за &#8222;Оскар&#8220; за ролите си в този филм. Работихме с лекота, беше изключително забавно&#8220;, каза Пит. &#8222;Знаеш, че в конкретната сцена срещу теб стои каймака на Холивуд &#8211; говоря и за партньорството на Лео, и за безупречния технически екип (филмът е заснет от аса Робърт Ричардсън, номиниран за &#8222;Оскар&#8220; за работата си по последните 3 филма на Тарантино). Имахме доста весели случки, работейки заедно. Надявам се да ни се случи отново.Филмът тръгва у нас на 9 август.", "date": "2019.05.23", "title": " Тарантино превзе Кан"}
{"url": "https://trud.bg/%d0%b2%d0%be%d0%b5%d0%bd%d0%bd%d0%b8-%d0%ba%d0%be%d0%bc%d0%b0%d0%bd%d0%b4%d0%be%d1%81%d0%b8-%d0%be%d1%82-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b8-%d0%b3%d1%8a%d1%80%d1%86%d0%b8%d1%8f/", "text": "След всяка съвместна подготовка на българските и гръцките специални сили участниците показват все по-добра съвместимост както на оперативно, така и на тактическо ниво. Това каза началникът на отбраната генерал Андрей Боцев на летище Чешнегирово. Заедно със своя гръцки колега – началникът на Генералния щаб на Република Гърция генерал Христос Христодулу, генерал Боцев наблюдава действията на българските и гръцките военнослужещи от силите за специални операции по време на заключителния етап на съвместната им подготовка, съобщиха от МО. Участниците показаха стрелкови умения и способности при действия за неутрализиране на терористи в сграда с използване на взривен метод за проникване, първа медицинска помощ и евакуация на ранен, блокиране и задържане на превозно средство чрез щурмови вертолет и щурмова група за специални операции. Формированията от състава на силите за специални операции на двете страни дават много добър пример за това, как се работи съвместно, как се зареждат помежду си с енергия и се стремят да повишават нивото на постигнатата съвместимост помежду си. Нашият стремеж е да работим все по-упорито за все по-високо ниво на оперативна съвместимост, каза в края на демонстрациите генерал Христос Христодулу. Съвместната българо-гръцка подготовка на силите за специални операции „Iron Fist – 2019“ се проведе от 16 май в района на 68-ма бригада Специални сили, учебен център „Црънча“ и летище „Чешнегирово“.   В нея участваха пряко над 100 военнослужещи. В хода на съвместната подготовка бяха отработени специфични задачи за специалните сили за постигане на оперативна съвместимост по планиране на специални операции, инфилтриране и ексфилтриране по различни способи, провеждане на специално разузнаване с използването на дистанционно управляема летателна система „Аеросонда“ МК 4.7 , на директни акции за неутрализиране на терористи в сграда и освобождаване на заложник. Военнослужещите повишиха уменията си и при провеждането на  снайперска и огнева подготовка с единични и колективни умения за водене на огън. В съвместната подготовка участваха също екипажи на вертолети „Кугар“ и инженерно-технически състав от авиобаза Крумово. Логистична подкрепа оказа 110-ти логистичен полк на Сухопътните войски. На церемонията по закриването на българо-гръцката съвместна подготовка командирът на българските Сили за специални операции бригаден генерал Явор Матеев и командирът на Съвместното командване на специалните операции на Република Гърция генерал-майор Георгиос Цицикостас  благодариха на участниците за показания професионализъм и успешното изпълнение на всички поставени задачи. На официалната церемония присъстваха също Н.Пр. посланикът на Гърция Григориос Василоконстандакис, началникът на политическия кабинет на министъра на отбраната Илия Налбантов, заместник-командващият на Съвместното командване на силите генерал-майор Иван Лалов, командирът на ВВС генерал-майор Цанко Стойков, висши офицери от армиите на двете страни и представители на местната изпълнителна власт от област Пловдив.", "date": "2019.05.23", "title": " Военни командоси от България и Гърция проведоха съвместно учение на Чешнегирово"}
{"url": "https://trud.bg/%d0%bd%d0%b0%d1%82%d1%83%d1%80%d0%b0-2000-%d1%83%d0%b1%d0%b8%d0%b2%d0%b0-%d0%bf%d0%be%d0%bc%d0%b8%d0%bd%d1%8a%d0%ba%d0%b0-%d0%bd%d0%b0-%d1%80%d0%b8%d0%b1%d0%b0%d1%80%d0%b8%d1%82%d0%b5-%d0%bf%d0%be/", "text": "Така наречените „еколози“ ще затрият бизнеса ни, казаха пред „Труд“ рибари, на които ще бъде забранено да ловуват в морски територии, попадащи в Натура 2000. „През 2007 година „зелените“ са определили защитени зони както във вътрешността на страната, така и в морето“, разказаха хората. Те до днес се чудят защо никой не ги е питал, нито е обсъдил с тях как това ще повлияе на поминъка им. „Предстои въвеждането на забраната и точка. На всичко отгоре докато средният процент при другите европейски държави страни е 10-15 на сто, то в България зоните, които ще бъдат забранени за морски риболов, ще е 33%“, обясниха още рибарите. Според тях тези територии са определени в нарушение с разпоредбите на Европейската комисия, защото не са съгласувани и оповестени предварително. „Някой някога си е решил, определил зоните, посочил ги е пред Брюксел, Как е станало това, никой не ни дава обяснение“, разказват рибарите. Дори в момента, по неофициална тяхна информация, властите искали данни от „зелените“ организации защо са определени точно тези морски зони да влязат в Натура 2000, а те им отказвали обяснение, като заявявали, че директно си комуникират с ЕК. „Цялата система е порочна – първо, няма прозрачност. Второ – държавата е възлагала на „екологичните“ организации да определят защитените зони. А точно те имат интерес тези територии да са повече, защото по този начин си осигуряват едни бъдещи доходи. Сега следва да се направят планове на управление на зоните, а там има заложени средства за 15 години напред за „природозащитниците“, които декларират, че ще контролират и стопанисват тези територии. Всичко е заради европарите. Колкото по-голяма е дадена зона, толкова повече пари ще има“, разказа пред „Труд“ рибар, пожелал анонимност. „Не ми пишете името, защото ще ми затрият бизнеса, ако разберат че се оплаквам“, каза морският вълк и добави: „А така на нас ни се връзват ръцете да риболуваме в определени зони. ЕС казва: ние не определяме териториите, всяка държава сама си ги посочва и декларира. Следователно трябва да си ги спазвате. Сега, при изготвяне на планове за управление, ние отново не участваме. Кой ги изготвя, как ги изготвя, също не е ясно“. „Вкарват текстове, че е забранено риболуването с тралове“, разказва друг рибар. Той обяснява, че по този начин се набавя 90% от морския улов. „Има различни видове тралове, но това кой го знае?, пита риторично човекът. Според него в момента, в който се сложи подобна наредба, под забрана попадат всички тарлиращи средства. Което значело, че риболовът умира като индустрия. „Убиват поминъка. Цялото Черноморие затварят – около нос Емине, Калиакра, на юг“, обясняват рибарите.", "date": "2019.05.23", "title": " Натура 2000 убива поминъка на рибарите по Черноморието\t"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d1%80%d0%b0%d0%b7%d1%87%d0%b8%d1%82%d0%b0-%d0%bd%d0%b0-%d1%81%d1%8a%d0%b4%d0%b5%d0%b9%d1%81%d1%82%d0%b2%d0%b8%d0%b5%d1%82%d0%be-%d0%bd%d0%b0-%d0%b8/", "text": "България разчита на съдействието на Италия за реализиране на своите основни приоритети – ускорено социално-икономическо развитие, завършване на правосъдната реформа, справяне с миграционната криза, присъединяване към Еврозоната и Шенген. Това заяви председателят на Народното събрание Цвета Караянчева на срещата си с председателя на Сената на Италианската република Мария Казелати, съобщиха от пресцентъра на парламента. Българска парламентарна делегация, водена от председателя на Народното събрание, е на двудневна визита в Рим и Ватикана по повод Деня на българската просвета и култура и славянската писменост 24 май. В състава на делегацията са председателят на Групата за приятелство България – Италия и на Комисията по европейските въпроси и контрол на европейските фондове Кристиан Вигенин и народните представители от Групата за приятелство Младен Шишков, Павел Шопов, Симеон Симеонов и Албена Найденова. Председателят на парламента подчерта, че България високо цени отличните си отношения с Италия, която е неин важен партньор в ЕС и съюзник в НАТО. Цвета Караянчева отбеляза доброто сътрудничество и диалог между парламентаристите на двете страни и изрази надежда то да продължи да се задълбочава. Несъмнено контактите между представителите на Групите за приятелство в законодателните институции на България и Италия са важен фактор за развитието на двустранните ни отношения, посочи председателят на Народното събрание. Споделяме оценките на Италия за сериозните предизвикателства, пред които ни изправят миграционните потоци към ЕС, подчерта председателят на българския парламент. Миграцията е общ проблем и дългосрочно решение може да бъде намерено единствено със съвместни усилия, заяви Цвета Караянчева. Като важен външнотърговски партньор на България Италия е сред ключовите инвеститори в страната, отбеляза председателят на Народното събрание. Цвета Караянчева подчерта, че има потенциал за по-значимо и активно икономическо присъствие на Италия в България и за увеличение на италианските инвестиции в страната ни. По време на визитата си в Рим българската парламентарна делегация ще има аудиенция при Негово Светейшество папа Франциск. Председателят на Народното събрание да проведе разговор на четири очи със Светия отец и ще има среща с Държавния секретар на Ватикана Негово Високопреосвещенство кардинал Пиетро Паролин.", "date": "2019.05.23", "title": " Цвета Караянчева: България разчита на съдействието на Италия за Еврозоната и Шенген"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bf%d0%b5%d1%82%d0%ba%d0%be%d0%b2-%d0%bd%d0%b0%d0%b4-50-700-%d0%b4%d1%83%d1%88%d0%b8-%d0%bf%d0%be%d0%bb%d1%83%d1%87%d0%b0%d0%b2%d0%b0%d1%82-%d1%86/", "text": "Над 50 700 души в 211 общини получават целогодишно топъл обяд по оперативната програма за храни и материално подпомагане на най-нуждаещите се. Това каза министърът на труда и социалната политика Бисер Петков пред журналисти по време на посещение в Банско, където заедно с кмета на общината Георги Икономов откри реновирана обществена кухня към Домашния социален патронаж в града. Трапезарията осигурява топъл обяд за над 250 души в региона. В церемонията участваха още народните представители Даниела Савеклиева и Александър Мацурев, съобщиха от МТСП. Фонд „Социална закрила“ е финансирал закупуването на уредите за трапезарията. Инициативата и реализацията, както и осигуряването на съфинансиране по проекта, са заслуга на Община Банско, което я превръща в отличен партньор в социалната политика на държавата, каза министър Петков. На територията на общината се предлагат 17 социални услуги, които продължават да се развиват и надграждат, за да отговарят на потребностите на нуждаещите се. 14 от тях са държавно делегирани дейности, а 3 се финансират от общината, отбеляза министър Петков. Банско бе и сред първите 15 общини, които подписаха договори с Управляващия орган на Оперативна програма „Развитие на човешките ресурси“ за предоставяне на патронажна грижа за хора с увреждания и възрастни хора с невъзможност за самообслужване. Министър Петков припомни, че от 1 юли всички пенсии, отпуснати до края на 2018 г., ще бъдат увеличени с 5,7%. По този начин средната пенсия през 2019 г. ще стигне 386 лв., което е с около 24 лв. повече в сравнение с миналата година. От 1 юли ще се повиши и минималната пенсия за осигурителен стаж и възраст, която ще стане близо 220 лв. Увеличава се и максималният размер на получаваните пенсии от 910 на 1200 лв. Предстои правителството да приеме решение, с което ще се увеличи социалната пенсия за старост също с 5,7 на сто, което ще повиши размера на всички нетрудови пенсии, които зависят от нейната стойност.", "date": "2019.05.23", "title": " Министър Петков: Над 50 700 души получават целогодишно топъл обяд"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b0%d0%bd%d0%b3%d0%b5%d0%bb%d0%ba%d0%be%d0%b2%d0%b0-32-%d1%80%d1%8a%d1%81%d1%82-%d0%bd%d0%b0-%d1%82%d1%83%d1%80%d0%b8%d1%81%d1%82%d0%b8%d1%82%d0%b5/", "text": "Туристите, отседнали в местата за настаняване с 10 и повече места в Боровец през изминалия зимен сезон, нарастват с 32% спрямо година по рано. През периода декември 2018 – март 2019 броят на нощувките е повече от 313 хил., а постъпленията от тях надвишават 18,8 млн. лв., отчитайки увеличение от 7,6 на сто в сравнение със зимния сезон година по-рано. Това заяви министърът на туризма Николина Ангелкова по време на среща с туристическия бранш в Самоков, съобщиха от Министерството на туризма. През този зимен сезон общият брой туристически посещения на чужденци в България е повече от 1,631 млн., като се отчита минимален спад от 1,3% спрямо предходния сезон. Въпреки това броят на реализираните нощувки се увеличава. Само в област София в местата с 10 и повече легла реализираните нощувки са близо 807 хил., с ръст от 8,7 на сто. Това е тенденция, която се опитваме да постигнем -удължаване на престоя на чуждестранните посетители в страната, коментира министър Ангелкова. Тя посочи още, че данните показват устойчивост и увеличаване на престоя на чуждите туристи у нас. Основната ни цел е да превърнем България в целогодишна туристическа дестинация и бих искала да благодаря на всички, които полагат усилия и ни помагат това да стане факт, каза министърът. Според нея тази година ще има доста предизвикателства, но с общи усилия може да са постигнат добри резултати и устойчиво развитие на сектора. Основен приоритет в работата на ведомството е намаляване на административната тежест за бизнеса и гражданите. Министерството на туризма предложи изменения в Закона за туризма, които бяха приети през миналата година и с тях отпадат 19 вида документи, а сега се правят промени и в Наредбата за изискванията към местата за настаняване и заведенията за хранене и развлечение. С тях ще отпаднат изисквания, които вече не намират приложение и отчитайки дигитализацията и новите технологии, няма необходимост от тях. Продължава и поетапното въвеждане на Единната система за туристическа информация (ЕСТИ). Системата вече работи, много общини въвеждат информация, а за да сме сигурни, че всяко лице ще си спазва задълженията си по закон, сме предвидили и сериозни административно-наказателни санкции, обясни министърът. Налагането им ще започне от 1 октомври, когато изтича гратисният период за включване в ЕСТИ. Туризмът е хоризонтална политика и е важно всички заинтересовани страни да работят съвместно, като по този начин се гарантира напредъкът на един от водещите икономически сектори. Изключително е важно за развитието на сектора е достъпността и искам да ви уверя, че това е изключителен приоритет и за премиера Борисов, и за цялото правителство, стана ясно от думите на министъра. През последните 2 години доста от ключовите пътни отсечки, свързани с националните курорти, туристически атракции и забележителности са включени в различни програми за изграждане или рехабилитация. Преди 3 седмици започна рехабилитацията на първокласния път между Самоков и Дупница. Работи се по други приоритетни трасета, които свързват Самоков с Боровец и със селата Белчин, Доспей и Драгушиново. Следя тези важни пътни отсечки, защото те са ключови за развитието на курорта, обясни министърът.", "date": "2019.05.23", "title": " Министър Ангелкова: 32% ръст на туристите в местата за настаняване отчита Боровец"}
{"url": "https://trud.bg/%d0%bf%d0%be%d0%b7%d0%b8%d1%86%d0%b8%d1%8f-%d0%bd%d0%b0-%d0%be%d0%b1%d0%bb%d0%b0%d1%81%d1%82%d0%bd%d0%b8%d1%8f-%d0%bf%d1%80%d0%b5%d0%b4%d0%b8%d0%b7%d0%b1%d0%be%d1%80%d0%b5%d0%bd-%d1%89%d0%b0%d0%b1/", "text": "В условията на толерантна изборна кампания от страна на ГЕРБ, насочена към това как европейското членство на България да бъде полезно за всеки, сме засипвани непрекъснато от безотговорни, нагли лъжи и негативна предизборна кампанията от БСП. Всички изказани лъжи от страна на БСП, целият негативизъм и политическите бесове обладали председателя й Корнелия Нинова и водачката на червената партийна листа за европейските избори Елена Йончева, очевидно са завладели и казанлъшката червена организация. “Недвусмислените твърдения на симпатизанти на левицата”, че някой купува гласове в Казанлъшко в полза на ГЕРБ не са просто обикновена лъжа. Те са свидетелство за политическия фалит на БСП, за пълната безидейност на една партия, чието единствено политическо оръжие са клеветите и манипулациите. Казанлъшката червена организация вярно следва линията на Корнелия Нинова и Елена Йончева, които превърнаха БСП от социалистическа партия в организация – производител на фалшиви новини и недвусмислени лъжи! Избори 2019. Платено съдържание. Купуването и продаването на гласове е престъпление.", "date": "2019.05.23", "title": " Позиция на областния предизборен щаб на ПП ГЕРБ – Стара Загора\t"}
{"url": "https://trud.bg/%d0%b1%d0%b5%d0%b7-%d0%ba%d0%b0%d0%bc%d0%b5%d1%80%d0%b8-%d0%b2-%d0%b8%d0%b7%d0%b1%d0%be%d1%80%d0%bd%d0%b8%d1%82%d0%b5-%d0%bf%d0%be%d0%bc%d0%b5%d1%89%d0%b5%d0%bd%d0%b8%d1%8f-%d0%b2-%d0%b4%d0%b5%d0%bd/", "text": "Всички камери в изборните помещения в деня на вота ще бъдат закрити, реши Централната избирателна комисия. „В деня на изборите за членове на Европейския парламент на 26 май на територията на цялата страна в периода от 7.00 часа до 20.00 часа, а там където гласуването продължава и след това, но не по-късно от 21.00 часа, да бъде преустановено използването и да се изключат всички заснемащи устройства (камери) и закрити техните обективи в изборните помещения, в които са разположени секционните избирателни комисии“, гласи решението на ЦИК. Районните избирателни комисии ще осъществяват контрол за наличие на включени заснемащи устройства в изборния ден в помещенията за гласуване.", "date": "2019.05.23", "title": " Без камери в изборните помещения в деня на вота"}
{"url": "https://trud.bg/%d0%bf%d0%be%d1%81%d0%bb%d0%b5%d0%b4%d0%bd%d0%b8%d1%8f%d1%82-%d1%80%d0%be%d0%b1%d0%be%d0%b2%d0%bb%d0%b0%d0%b4%d0%b5%d0%bb%d1%81%d0%ba%d0%b8-%d0%ba%d0%be%d1%80%d0%b0%d0%b1-%d0%be%d1%82%d0%ba%d1%80/", "text": "Екип учени от американския щат Алабама са открили останките на „Клотилда”, последният известен кораб превозвал роби между Африка и Америка, предаде „Дойче Веле”. На последното си плаване през 1860 г., дървеният плавателен съд е превозвал 110 души, взети от кралството на Дахоми, понастоящем известно като западноафриканската държава Бенин. Корабът е плавал незаконно, след решението на Конгреса на САЩ през 1807 г. да криминализира търговията с роби. Инцидентът довел до потапянето на „Клотилда”, възниква в навечерието на Американската гражданска война, когато собственик на плантация се обзалага, че може да докара нови роби от Африка, въпреки забраната. Всички африканци на борда оцеляват пътуването и след войната се заселват в околностите на град Мобил, за да основат гетото наречено „Африкатаун”. Корабът „Клотилда” е бил запален и потопен нарочно в делтата на река Мобил, която излиза в Мексиканския залив малко след пристигането си в Алабама.", "date": "2019.05.23", "title": " Последният робовладелски кораб открит в САЩ"}
{"url": "https://trud.bg/%d0%ba%d1%8a%d1%81%d0%bc%d0%b5%d1%82%d0%bb%d0%b8%d1%8f-%d0%be%d1%82-%d1%81%d1%82%d0%b0%d1%80%d0%b0-%d0%b7%d0%b0%d0%b3%d0%be%d1%80%d0%b0-%d1%81%d0%bf%d0%b5%d1%87%d0%b5%d0%bb%d0%b8-%d0%b4%d0%b6%d0%b0/", "text": "Джакпотът в 41-ия тираж на играта „Тото 2 – 6 от 42“ в размер на 555 693 лева беше спечелен тази вечер. Късметлията е от град Стара Загора, съобщиха от българския спортен тотализатор. Джакпотът в играта стартира от нови 300 000 лева и се очаква в неделя да достигне 320 000 лева. За следващия тираж в неделя печалбите ще достигнат общо 7 970 000 лева. Джакпотът в играта 6/49 ще бъде 4 400 000 лева. В играта 5/50 сумата е до 3 000 000 лева, а в Тото Джокер – 40 000 лева.", "date": "2019.05.23", "title": " Късметлия от Стара Загора спечели джакпота в „6 от 42“"}
{"url": "https://trud.bg/383-%d0%ba%d0%b3-%d0%bd%d0%b0%d1%80%d0%ba%d0%be%d1%82%d0%b8%d1%86%d0%b8-%d0%b7%d0%b0-%d0%bd%d0%b0%d0%b4-24-%d0%bc%d0%bb%d0%bd-%d0%bb%d0%b5%d0%b2%d0%b0-%d0%b8%d0%b7%d0%b3%d0%be%d1%80%d1%8f%d1%85%d0%b0/", "text": "Общо 383 кг наркотици, от които 331 кг марихуана, 2 кг екстази, 14 кг амфетамин, 27 кг кокаин, 6 кг хероин и 3 кг други, по 1522 преписки, бяха унищожени в инсинератора на Предприятието за управление на дейностите по опазване на околната среда към МОСВ. Това съобщиха от пресцентъра на Агенция „Митници“. Общата стойност на унищожените наркотици по цени на “черния пазар” е близо 24 милиона лева по данни от улицата.  Унищожават се само тези количества наркотични вещества, за които има влезли в сила присъди или за тях са издадени постановления на прокуратурата. Наркотиците са задържани от правоприлагащите органи – Агенция “Митници” и Министерство на вътрешните работи.  За седемнадесет години Агенция “Митници” организира и осъществи 65 процедури по унищожаване на наркотични вещества с общо количество над 43 тона.", "date": "2019.05.23", "title": " 383 кг наркотици за над 24 млн. лева изгоряха днес"}
{"url": "https://trud.bg/%d0%bc%d0%b8%d1%82%d0%bd%d0%b8%d1%87%d0%b0%d1%80%d0%b8-%d0%be%d1%82%d0%ba%d1%80%d0%b8%d1%85%d0%b0-%d1%85%d0%b8%d0%bb%d1%8f%d0%b4%d0%b8-%d1%81%d1%82%d0%be%d0%ba%d0%b8-%d0%bc%d0%b5%d0%bd%d1%82%d0%b5/", "text": "Пъзели, мобилни телефони и калъфи за тях, автоключове, USB устройства, компютърни памети и чипове и други стоки задържаха митически служители от ГД „Митническо разузнаване и разследване“ в рамките на международната операция Postbox II, поведена  през месец март и включваща митнически експерти от 22 държави-членки и Европол. Операцията бе ръководена от Европейската служба за борба с измамите (OLAF) и белгийската митница и в рамките й бяха разкрити наркотици, фалшиви стоки и застрашени животински и растителни видове, търгувани чрез интернет и т.нар. „дарк уеб“, съобщиха от пресцентъра на Агенция „М През време на операцията българските митнически служители са установили голямо количество фалшиви стоки (общо над 3550 броя),  доставени чрез пощенски и куриерски пратки – 299 USB устройства с надписи WINDOW, 50 RAM памети с надписи KINGSTON, 999 SMD чипове с надписи PHILIPS, 680 калъфи за мобилни телефони приложими към различни марки – SAMSUNG, iPHONE, SWAROWSKI, 100 автоключа с надписи TOYOTА, 1421 пъзела на принципа на куб Рубик, както и слънчеви очила с надписи VERSACE и няколко мобилни телефона, имитиращи различни марки. Стоките са изпратени предимно от  Китай (включително Хонконг). През първата фаза на операцията на база анализ на риска са селектирани пощенски и куриерски пратки, а във втората фаза международни екипи са предприели действия, за да идентифицират участниците в нелегалните схеми. Като резултат от Postbox II са извършени 2320 задържания, започнати са 50 производства и са идентифицирани 30 заподозрени в държави-членки.", "date": "2019.05.23", "title": " Митничари откриха хиляди стоки менте в пощенски и куриерски пратки"}
{"url": "https://trud.bg/%d0%be%d0%b2%d0%be%d1%89%d0%b0%d1%80%d0%b8%d1%82%d0%b5-%d0%bf%d0%be%d0%bb%d1%83%d1%87%d0%b8%d1%85%d0%b0-%d0%bd%d0%b0%d0%b4-3-%d0%bc%d0%bb%d0%bd-%d0%bb%d0%b2-%d0%ba%d0%be%d0%bc%d0%bf%d0%b5%d0%bd/", "text": "ДФ „Земеделие“ преведе над 3 млн. лв. (3 031 795 лв.) по схемата “Помощ за компенсиране разходите на земеделски стопани, свързани с изпълнение на мерки по Националната програма за контрол на вредителите по трайните насаждения през зимния период“, прилагана през 2019 г. Субсидии получиха 2 959 производители, които отглеждат трайни овощни култури, ягоди и малини, съобщиха от пресслужбата на институцията. Финансовата помощ е до 270 лв./ха с ДДС. Тя покрива направените разходи за зимните пръскания, които се прилагат в периода след преминаване на студовете до набъбване на плодните пъпки. Средствата се изплащат само за препарати, закупени от лицензиран представител или фирма. Другото изискване е те да са включени в публичния регистър на БАБХ за разрешените за употреба продукти за растителна защита. Бюджетът по схемата е увеличен с решение на УС на ДФЗ и за тази година са одобрени общо 5 500 000 лева. Неусвоеният ресурс ще бъде разпределен през есента. Схемата има за цел да ограничи максимално загубите на земеделските стопани от разпространението на вредители по трайните насаждения. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.23", "title": " Овощарите получиха над 3 млн. лв. компенсации за зимните пръскания"}
{"url": "https://trud.bg/%d0%b2%d1%80%d1%8a%d1%87%d0%b8%d1%85%d0%b0-%d0%b4%d0%b8%d0%bf%d0%bb%d0%be%d0%bc%d0%b8%d1%82%d0%b5-%d0%bd%d0%b0-153-%d0%b0%d0%b1%d1%81%d0%be%d0%bb%d0%b2%d0%b5%d0%bd%d1%82%d0%b8-%d0%be%d1%82-%d0%b8/", "text": "В навечерието на 24 май в Аулата на Великотърновския университет се състоя тържествена церемония по връчването на дипломите на абсолвентите от Историческия факултет. 153 абсолвенти от четирите професионални направления – „Педагогика на обучението по“, „История и археология“, „Социология, антропология, науки за културата“ и „Науки за Земята“ (география) получиха своите дипломи в присъствието на родители, приятели и преподаватели. Проф. д-р Христо Бонджолов, ректор на Великотърновския университет, уважи тържеството и приветства всички в залата.  „Уважаеми абсолвенти, скъпи родители и преподаватели, днес е специален ден за всички вас. Скъпи абсолвенти, вие завършвате, но учението ви не свършва до тук. Една част ще продължите с магистратури, други ще завършите докторантури, а трети ще останете като наши преподаватели. Бъдете горди възпитаници и градете авторитета на нашия университет. Искам да знаете, че Великотърновският университет се гордее с вас; искам да знаете, че се радваме на вашите успехи. Скъпи родители, благодаря ви, че подкрепихте децата си през всичките години на следването им. Те са нашето бъдеще, нашата инвестиция в България. Бъдете здрави, пожелавам ви успех!“, подчерта в приветствието си Ректорът. Първенецът на випуска е Виктория Гуглева от специалност „Културен туризъм“, която завършва с успех „Отличен“ 5,95. Виктория получи сребърния медал на Историческия факултет от ректора на Университета проф. Хр. Бонджолов. Изявените абсолвенти от всички специалности бяха наградени от в.и.д. декана на Историческия факултет доц. д-р Димитър Симеонов.", "date": "2019.05.23", "title": " Връчиха дипломите на 153 абсолвенти от Историческия факултет на ВТУ"}
