{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d0%bd%d1%8a%d1%82-%d0%ba%d0%be%d0%b9%d1%82%d0%be-%d0%b8%d0%b7%d1%87%d0%b5%d0%b7%d0%bd%d0%b0-%d0%b2-%d0%bb%d0%be%d0%bd%d0%b4%d0%be%d0%bd-%d0%b5-%d0%bf%d0%be/", "text": "48-годишният Христо Ангелов, който  , е починал от инафркт в автобуса на 12 май. Това стана ясно от пост на сина му във Фейсбук. „С огромна скръб искам да уведомя всички съпричастни със случая, че татко е починал от инфаркт в автобуса за Лондон.  Благодаря на всички отзовали се“, пише в социалната мрежа Ростислав Ангелов.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.15", "title": " Българинът, който изчезна в Лондон, е починал"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d1%80%d0%b8%d1%81%d0%be%d0%b2-%d1%89%d0%b5-%d0%b5-%d0%b4%d0%be%d0%bc%d0%b0%d0%ba%d0%b8%d0%bd-%d0%bd%d0%b0-%d1%81%d1%8a%d0%b1%d0%b8/", "text": "Министър-председателят Бойко Борисов посреща на 16 май лидерите на 28-те страни-членки на ЕС и правителствените и държавни глави на страните от Западните Балкани. Освен в срещата ЕС-Западни Балкани премиерът Борисов ще е домакин на редица съпътстващи събития. Това съобщиха от правителствената информационна служба. В 8,30 ч. Бойко Борисов ще се срещне с президента на Европейската конфедерация на профсъюзите Лука Визентини. Двамата ще разговарят в сградата на Министерския съвет. В срещата ще вземат участие също министърът на труда и социалната политика Бисер Петков и председателите на КНСБ и КТ „Подкрепа“ Пламен Димитров и Димитър Манолов. В 13,00 ч. министър-председателят Бойко Борисов ще открие конференцията „Диалог със Западните Балкани: създаване на регион на растеж, сигурност и свързаност по пътя към Европа“. На нея политици, общественици, представители на неправителствени организации от различни държави ще дискутират европейската перспектива пред страните от региона и стъпките за постигане на свързаност. От 16,00 ч. премиерът Бойко Борисов ще посрещне в резиденция „Бояна“ лидерите от Европейската народна партия, които ще участват в Срещата на върха на ЕНП. По време на форума десните лидери ще се фокусират върху подготовката за срещата на върха между ЕС и Западните Балкани на 17 май. В 15,30 ч. Бойко Борисов и председателят на ЕНП Жозеф Дол ще направят изявления пред медиите. В 18,30 ч. министър-председателят Бойко Борисов ще разговаря с председателя на Европейския съвет Доналд Туск. Двамата ще обсъдят подоготовката и провеждането на срещата ЕС-Западни Балкани на 17 май, на която Борисов и Туск са съвместни домакини. От 19,00 ч. в София Тех парк премиерът Бойко Борисов ще посрещне официално колегите си от Европейския съвет. Борисов е домакин на работна вечеря на лидерите на ЕС. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.15", "title": " Премиерът Борисов ще е домакин на събития, съпътстващи Срещата на върха ЕС-Западни Балкани"}
{"url": "https://trud.bg/%d0%bc%d0%b0%d1%80%d0%b8%d0%b0%d0%bd%d0%be-%d1%80%d0%b0%d1%85%d0%be%d0%b9-%d1%81-%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d1%80%d0%b0%d0%b1%d0%be%d1%82%d0%b8%d0%bc/", "text": "Испания винаги ще подкрепя българския министър-председател, в качеството на председателстващ Съвета на ЕС, в осъществяването на кохезионната политика. Това каза испанският премиер Мариано Рахой на брифинг след срещата с премиера Бойко Борисов. „Тази политика трябва да продължава да бъде основна в процеса на европейска интеграция и в процеса на социална кохезия на континента“, заяви той. „България в момента упражнява 6-месечното Председателство на Съвета на ЕС. Поздравявам българския министър-председател, а чрез него и всички български граждани, за успехите, които постигате и за начина, по който се засягат много важни за всички европейци въпроси“, посочи испанският премиер. „В Испания, както и други европейски страни, сме много удовлетворени от усилията на българското правителство“, изтъкна той. „С Бойко Борисов работим в името на общите ни проекти за интеграция“, коментира Мариано Рахой. „Отделихме специално внимание на европейски въпроси. С българския премиер сме на едно мнение, че в момента се намираме в ключов момент. И двамата сме убедени, че проектите, които в момента се осъществяват, ще бъдат от голямо значение за гражданите ни“, обяви той. „Ще работим за по-добра интеграция. Само заедно ще можем да се справим с предизвикателствата на времето и да отговорим на притесненията и проблемите на европейските граждани“, каза още той.", "date": "2018.05.15", "title": " Мариано Рахой: С Бойко Борисов работим в името на общите проекти за интеграция"}
{"url": "https://trud.bg/%d1%88%d0%be%d1%84%d1%8c%d0%be%d1%80-%d0%be%d1%82%d0%ba%d1%80%d0%b8-%d1%81%d1%82%d1%80%d0%b5%d0%bb%d0%b1%d0%b0-%d0%b8-%d0%b7%d0%b0%d0%bc%d0%b5%d1%80%d1%8f-%d1%81-%d0%b1%d0%b8%d1%80%d0%b5%d0%bd%d0%b8/", "text": "Стреляха по автомобила на режисьора Люси Иларионов. Инцидентът се е разминал без пострадали, предаде  . В неделя Иларионов пътува от Варна за София заедно с приятелката си Ани Хоанг.  Около Велико Търново режисьорът решава да изпревари автомобил и по думите му шофьорът на другата кола вади газов пистолет и започва да стреля. Хоанг заснема случката. От видеозаписа се вижда, че другият водач хвърля бирени бутилки. По случая е задържан 27-годишен мъж с полицейска мярка за 24 часа. „Отвратително е да предполагаш, че някой може да ти извади пистолет, когато въобще не очакваш. Агресията е огромна”, заяви Люси Иларионов. „Аз лично се чувствах застрашена за живота си, Люси можеше да загуби управление над колата, разминахме се с малко, имахме късмет”, допълни и приятелката му – певицата Ани Хоанг.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.15", "title": " Шофьор откри стрелба и замеря с бирени бутилки колата на режисьора Люси Иларионов"}
{"url": "https://trud.bg/%d0%b1%d0%b8%d0%b2%d1%88%d0%b8%d1%8f%d1%82-%d1%80%d0%b5%d0%ba%d1%82%d0%be%d1%80-%d0%bd%d0%b0-%d0%bc%d0%b5%d0%b4%d0%b8%d1%86%d0%b8%d0%bd%d1%81%d0%ba%d0%b8%d1%8f-%d1%83%d0%bd%d0%b8%d0%b2%d0%b5%d1%80/", "text": "“Обвиненията срещу мен са напълно несъстоятелни. Обвинен съм за неща, които са довели до приходи за Медицинския университет. Станахме известни в цяла Европа. По време на моето управление само за една година от чуждестранни студенти в МУ са влезли 400 млн. лв., а в държавата – над 1 млрд. лв.” Това заяви вчера пред Софийския градски съд бившият ректор на Медицинския университет (МУ) в София акад. Ваньо Митев. Два часа и половина той и бившият главен секретар на учебното заведение Алексей Алексеев даваха обяснения пред магистратите. Двамата  са подсъдими за неизгодни сделки, за които прокуратурата твърди, че са ощетили вуза и за незаконен прием на чуждестранни студенти. На 7 юни прокуратурата и защитниците ще пледират, а след това се очаква и присъда. Акад. Митев е обвинен за това, че съзнателно е допуснал Алексеев да извърши престъпление по служба като е позволил 146 чужденци да бъдат записани да следват медицина, без да са държали задължителните по закон писмени конкурсни изпити по биология и химия. Според прокуратурата тези студенти плащали много по-малко за обучение и от това университетът е ощетен с 1,1 млн. лв. Другото обвинение за бившия ректор е, че не е упражнил достатъчно контрол върху Алексеев, вследствие на което от сключени договори от бившия главен секретар са настъпили щети за 290 000 лева за университета. Митев обясни, че с действията си е целял да повиши и жизнения стандарт на служителите, а изложението в Лондон за представяне на Медицинския университет, за което прокуратурата го обвинява, донесло грандиозен успех. “Съвестта ми е напълно чиста. Всичко, което съм извършил, бих извършил и сега”, заяви категорично акад. Митев. Той обясни, че като ректор е бил длъжен да изпълнява решенията на Академичния съвет. Обвиненията, които са му повдигнати от прокуратурата, са за решения на колективния орган, който се състои от 45 високо квалифицирани преподаватели. “Те няма как да бъдат водени за носа”, обясни пред съда Митев. “Бяха започнати серия от 32 проверки за една година и 8 месеца. Имиджът на Медицинския университет бе сринат. А къде са злоупотребите?” Според едно от обвиненията е бил сключен неизгоден договор с двама адвокати. Алексей Алексеев обясни, че МУ действително имал нужда от консултацията на юристите. “В резултат на тяхната работа бяха спестени 1,7 млн. лв. на университета”, категоричен бе Алексеев. По думите му, обвинението е изпълнено с грешки и показва непознаване на материята. Акад. Митев призова магистратите с присъдата си да измият калта, хвърлена както върху него самия, така и върху университета.", "date": "2018.05.15", "title": " Бившият ректор на Медицинския университет акад. Ваньо Митев: Обвиненията срещу  мен са несъстоятелни\t\t\t"}
{"url": "https://trud.bg/%d0%b5%d1%80%d0%b4%d0%be%d0%b3%d0%b0%d0%bd-%d1%81%d0%b5-%d1%81%d1%80%d0%b5%d1%89%d0%bd%d0%b0-%d1%81-%d0%ba%d1%80%d0%b0%d0%bb%d0%b8%d1%86%d0%b0-%d0%b5%d0%bb%d0%b8%d0%b7%d0%b0%d0%b1%d0%b5%d1%82-ii/", "text": "Турският президент Реджеп Ердоган беше приет от британската кралица Елизабет Втора в Бъкингамския дворец. Срещата даде началото на посещение на турския държавен глава в Лондон, предаде  . Ердоган беше приет и от премиера Тереза Мей. С нея дискутираха ситуацията в Близкия изток, борбата с тероризма и миграцията. Целта на Лондон е да подобри отношенията си с Турция преди да напусне Евросъюза, за да може да договори търговско споразумение с Анкара. Мей е повдигнала въпроса за човешките права в Турция. На “Даунинг стрийт” привърженици и противници на Ердоган влязоха за кратко в стълкновения с полицията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.15", "title": " Ердоган се срещна с кралица Елизабет II и с Тереза Мей"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d1%8f%d0%b4%d1%80%d0%b5%d0%bd%d0%be%d1%82%d0%be-%d1%81%d0%bf%d0%be%d1%80%d0%b0%d0%b7%d1%83%d0%bc%d0%b5%d0%bd%d0%b8%d0%b5-%d0%b8-%d0%b8%d0%b7%d0%bb/", "text": "Ядреното споразумение и излизането на САЩ от него ни безпокои всички. Утре затова го вдигаме като тема на Съвета. Действително може да предизвика много тежки сътресения впоследствие. Това каза на пресконференция министър-председателят Бойко Борисов след среща с премиера на Испания Мариано Рахой. „С Мариано Рахой приятелството ни датира доста отдавна, когато беше вътрешен министър, а аз – главен секретар. Тогава ми даде червения кръст на испанската полиция – най-високия полицейски орден, на парада в Аликанте. Тогава Никола Саркози също беше вътрешен министър – далечни времена на нашата младост. Благодаря от името на народа затова, че оценявате председателството, защото то не е мое, а на България и на българите. Когато всички досега отчитат колко успешно се справяме, това е една добра визитна картичка за България“, заяви Борисов. Според него неслучайно, и в момента продължават службите да разкриват фабрики за нелегално производство на цигари, на наркотици, трафик на хора. „Едно перфектно полицейско сътрудничество по всички линии, включително и контраразузнавателните служби.  Използвахме времето да го информирам за това, което правим с колегите, по линия на „Брекзит“. Неслучайно и Тереза Мей пристига утре. И в Испания, и в България има много граждани на Великобритания. Нашите отношения с правителството в Лондон трябва да бъдат задължително добри и да намерим възможно най-добрия вариант за „Брекзит“, каза още Бойко Борисов.                 АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.15", "title": " Борисов: Ядреното споразумение и излизането на САЩ от него ни безпокои всички, затова го вдигаме като тема на Съвета"}
{"url": "https://trud.bg/%d0%bc%d0%be%d0%bd%d0%b4%d0%b8%d0%b0%d0%bb-%d1%81%d1%8a%d0%b1%d0%b8%d1%80%d0%b0-74-%d0%bd%d0%b0%d1%88%d0%b8-%d1%81%d0%b2%d0%b5%d1%82%d0%be%d0%b2%d0%bd%d0%b8-%d1%88%d0%b0%d0%bc%d0%bf%d0%b8%d0%be%d0%bd/", "text": "„Златните момичета“ Анелия Раленкова, Диляна Георгиева, Лили Игнатова, Бианка Панова, както още 70 наши световни шампионки ще събере мондиала в София през септември.  За първи път от 31 години страната ни ще бъде домакин на състезание от подобен ранг в този спорт. Затова и организаторите от родната федерация обещават впечатляващо посрещане.  „Ще съберем не само абсолютните ни шампионки през годините – пет в индивидуалното и 7 отбора в ансамблите, но и всички, които са спечелили световни титли на уредите – заяви Илиана Раева, председател на централата ни. – А те се оказаха доста – 74. Някои от тях идват от различни точки на света. Бианка Панова, например, която е вписана в Рекордите на Гинес с най-голям брой максимални оценки от световното Варна-87, пристига от Сингапур. За всички тях ще бъде направен филм, както и издадена книга.“ За първенството идват състезателки от 54 държави, като се чака потвърждение от още две страни. От тях 176 гимнастички ще стартират в индивидуалното, а 36 ансамбъла ще си оспорват медалите.  „Всеки един домакин се старае да покаже страната си по най-добрия начин и ние ще направим същото – продължи Раева. – За състезателките, които са отпаднали, на следващия ден ще бъде организирана екскурзия, с която ще им покажем забележителностите на София. Големият банкет ще бъде в резиденция „Бояна“, а една от вечерите във Военния клуб.  Интересът от страна на чужденците е много голям, като най- скъпите билети вече за изкупени. Русия си осигури 60 ВИП пропуска. Японци, италианци, азербайджанци също са резервирали най-хубавите места. Бранимира Маркова и Весела Димитрова, треньорки на индивидуалното и на ансамбъла ни, обявиха че във Варна-87 са били сред зрителите, а сега за тях е сбъдната мечта да водят момичетата на мондиала. „Пожелавам си е да играем пред препълнени трибуни – допълни капитанката Невяна Владинова. – За нас българската публика е най-добрата. И се надявам да я зарадваме с медали.“  Същевременно, Весела Димитрова разкри, че за европейското в Гуадалахара (1-3 юни) ще разчита на Стефани Кирякова, а за световното в София ще избира между нея и контузената Теодора Александрова.  Първенството в столицата ще си има и посланик. Трикратната абсолютна световна шампионка Мария Петрова бе избрана по предложение на родната федерация. „Идеята е любители на гимнастиката да се докоснат до нашия спорт – разясни тя. – Това ще са срещи, интервюта, демонстрации с уредите, които самата аз ще направя…“. В момента Петрова е и председател на техническия комитет на Европейската централа.  Бившата гимнастичка и сега съдия – Радина Филипова ще е талисман на надпреварата. В нея организаторите видяха събирателен образ на златното момиче, на София и на българската царица. И както подобава на всяко грандиозно събитие, и форума на грациите ще си има свой химн, наречен „Златните момичета“ и ще се изпълнява от група „Deep zone project“.  „Изключително съм благодарна на институциите, на правителството, което финансира първенството на 90 процента“, каза още Раева. Надпреварата ще бъде отразена от над 200 журналисти. А всички призьори ще получат и паметни медали, изработени от сребро и позлатени в Швейцария със съдействието на Fibank, един от спонсорите на световното.", "date": "2018.05.15", "title": " Мондиал събира 74 наши световни шампионки в гимнастиката"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%b7%d0%b0-%d1%87%d0%b0%d1%81%d0%be%d0%b2%d0%b5-%d0%bc%d0%b0%d1%81%d0%ba%d0%b8%d1%80%d0%b0%d0%bd-%d0%b8%d0%b7%d0%b2%d1%8a%d1%80%d1%88%d0%b8/", "text": "Криминалистите в Нова Загора успяха да разкрият и задържат извършител на нападение и грабеж над 52-годишен мъж от града, съобщиха от МВР в Сливен. Сигнал за случая бил подаден в местната полиция от тел.112 в 23,45 часа на 12 май. Пострадалият е бил проследен и нападнат от непознат с тъмни дрехи и качулка на главата на ул.”Н. Койчев”, докато се прибирал към вкъщи. Непознатият му нанесъл побой, изкъртил му зъб. Взел му парите. И избягал. До сутринта криминалната история била разплетена, а самоличността на престъпника – установена. През вечерта на нападението потърпевшият бил в местно заведение. В заведението се черпела и компания от млади мъже. Те забелязали, че клиентът прави големи поръчки и, че разполага с пари. Планът бил съставен веднага: компанията решила да ограби жертвата. Най-малкият сред групата – младеж на 18 години, с криминални прояви, бил заставен да извърши нападението и грабежа. Така и станало. След като набелязаният за жертва си тръгнал, младежът го проследил. На безлюдно място се нахвърлил върху него. След това се прибрал вкъщи да спи. Там и го открили криминалистите. Откраднатата сума от 480 лева все още не била пипната. Тя вече е предадена на пострадалия. Първоначално Т.П. бил задържан за едно денонощие по Закона за МВР. По-късно с постановление на Районната прокуратура в Нова Загора престоят му в ареста е бил удължен на 72 часа. Образувано е досъдебно производство. Работата по случая продължава. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.15", "title": " Задържаха за часове маскиран извършител на грабеж в Нова Загора"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%be%d1%82-%d0%b1%d1%80%d0%be%d1%8f-%d0%bd%d0%b0-%d1%82%d1%80%d1%83%d0%b4-%d0%b2-%d1%81%d1%80%d1%8f%d0%b4-15/", "text": "Конфедерацията на работодателите и индустриалците в България (КРИБ) пусна отворено писмо срещу подготвените рестрикции на лотарийните игри, които ще ограничат агресивната реклама. Промените в закона за хазарта бяха инициирани от вицепремиера Валери Симеонов, а вносители са депутати от групата Обединени патриоти.   За поредна година Св. Синод изрази несъгласието с провеждането на парада в столицата. Истински свободният човек може да се освободи от греха с помощта на Бога. За това призоваха от Светия Синод в своя позиция относно предстоящия гейпарад в София на 9 юни.     Днес и утре на улици София ще бъдат блокирани заради срещата на върха Европейски съюз – Западни Балкани. За събитията, свързани с българското председателство на съвета на ЕС на 16 и 17 май в столицата пристигат лидерите на страни от цяла Европа. Срещата е на високо ниво и налага ограничения в движението и паркирането. Зам.-кметът на София Евгени Крусев апелира днес хората да не се движат с автомобилите си.   Със 157 млн. евро София ще прави ток от смет. Това ще стане след като инсталация за производство на ток и топлоенергия с гориво от отпадъци бъде изградена на площадката на една от централите на “Топлофикация” София. Тя ще произвежда топлинна енергия за 40 000 домакинства и електроенергия за 30 000 домакинства и ще обработва 180 000 т. РДФ годишно. Това е сепариран и третиран отпадък, от който са извлечени тежките метали, хлора и т.н. “Обвиненията срещу мен са напълно несъстоятелни. Обвинен съм за неща, които са довели до приходи за Медицинския университет. Станахме известни в цяла Европа. По време на моето управление само за една година от чуждестранни студенти в МУ са влезли 400 млн. лв., а в държавата – над 1 млрд. лв.” Това заяви вчера пред Софийския градски съд бившият ректор на Медицинския университет (МУ) в София акад. Ваньо Митев.   Интервю с д-р Боряна Холевич, председател на сдружение на лекари от ТЕЛК       Още няма решение на кабинета, нито на парламента, но медии съобщават, че има фаворит- употребявани Ф-16 от Израел – анализ на Евгени Генов       „Коалицията на аутсайдерите“ още буксува – коментар на Благовест Бенишев       Анализ на чл.-кор. проф. д-р Стефан Костянев, Ректор на Медицински университет – Пловдив       Анализ на проф. д-р Христина Янчева, Ректор нa Аграрен Университет-Пловдив        ", "date": "2018.05.15", "title": " Вижте акцентите от броя на “Труд” в сряда, 16 май 2018"}
{"url": "https://trud.bg/%d0%b8%d0%b7%d0%be%d1%81%d1%82%d0%b0%d0%b2%d0%b5%d0%bd%d0%b0-%d0%b1%d1%80%d0%b5%d0%bc%d0%b5%d0%bd%d0%bd%d0%b0-%d0%b6%d0%b5%d0%bd%d0%b0-%d0%bf%d0%be%d0%b4%d0%bf%d0%b0%d0%bb%d0%b8-%d0%b4%d0%be%d0%bc/", "text": "27-годишна бременна жена от котленското с. Градец е задържана за умишлен палеж на частен дом. Престъплението е извършено на 13 май. Унищожено е обзавеждането на къщата, както и част от самата постройка, съобщиха от полицията в Сливен. Случаят е свързан с любовна драма. Изгорелият дом бил собственост на 49-годишен мъж. С него подпалвачката живеела на семейни начала, имали  четири малки деца. На път било да се роди и петото поред. Бащата обаче изоставил майката с челядта й, защото била вече “стара” за него. Заживял с три пъти по-малко от него момиче, едва на 15 години. Отхвърлената жена била обидена и гневна от измяната на мъжа си. Решила да му отмъсти. Изпратила свой родственик до близка бензиностанция, за да напълни бутилка с гориво. След това поляла имуществото в къщата на неверния й съпруг и драснала клечката. От полицията уточниха, че жилищната постройка била незаконна. Срещу бременната жена се води досъдебно производство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.15", "title": " Изоставена бременна жена подпали дома на неверния си мъж"}
{"url": "https://trud.bg/%d0%bb%d0%b5%d0%b2%d1%81%d0%ba%d0%b8-%d0%b8-%d1%86%d1%81%d0%ba%d0%b0-%d0%b2-%d0%b5%d0%b4%d0%b8%d0%bd%d0%b5%d0%bd-%d1%84%d1%80%d0%be%d0%bd%d1%82/", "text": "Часове преди да излязат в поредна битка един срещу друг ЦСКА и „Левски“ оформиха единен фронт срещу проектозакон, касаещ рекламирането на букмейкърски къщи и лотарийни игри. „Сини“ и „червени“ излязоха с декларации, с които категорично застанаха срещу планирани от политиците промени. Според родните грандове евентуални корекции в закона за хазарта ще засегнат сериозно българския футбол.  „Щом няма желание да се помогне, нека поне не се пречи, за да има български футбол и утре – се казва в част от съобщението от „Герена“. – Нека не убиваме спорта в България.“  От „Българска армия“ също изразиха силно недоволство чрез декларация, поместена на клубния сайт.  „Спонсорирането на футбола в България от хазартни компании, букмейкъри и лотарии, не е прецедент в Европа – пишат „червените“. – Не правим изключение и ние като клуб с многобройна публика. В никакъв случай не подценяваме интелекта на своите фенове и не вярваме, че те могат да бъдат подведени от телевизионен клип, в който дори не присъства апел към залагане, а по атрактивен начин бива представен продукт или услуга. С какво българската аудитория е по-различна от тази, на която и да е европейска държава, където големи футболисти носят логата на хазартни компании върху спортните си екипи?…“  Очаква се и останалите родни клубове мощно да се обявят срещу проектозакона за хазарта, защото планираните промени реално ще ги лишат от приходи, благодарение на които в момента оцеляват финансово.", "date": "2018.05.15", "title": " „Левски“ и ЦСКА в единен фронт"}
{"url": "https://trud.bg/%d1%87%d0%b0%d0%ba%d0%b0%d0%bc%d0%b5-%d0%b8%d0%b4%d0%b5%d0%b0%d0%bb%d0%bd%d0%be-%d0%bb%d1%8f%d1%82%d0%be-%d0%b7%d0%b0-%d0%bf%d0%bb%d0%b0%d0%b6/", "text": "Според дългосрочните европейски прогнози ни очаква по-топло и по-малко дъждовно лято през предстоящия туристически сезон. Времето ще е идеално за плаж по морето у нас, каза за “Труд” шефът на Националния институт по метеорология и хидрология /НИМХ/ към БАН-клон Варна Иван Иванов. Средните температури ще бъдат по-високи, а месечните валежи в нормата-между 30-40 л/кв.м. Очаква се лятото да продължи и през септември, както беше през миналата година, но често се случва след 22-25 август температурите да се понижат. За 24 май и абитуриентските балове ще има хубаво слънчево време, по крайбрежието се очаква купеста облачност в следобедните часове,но без валежи, дъжд ще има повече във вътрешността на страната.За разлика от времето по-критична е ситуацията с кадрите в НИМХ-недостатъчно са синоптиците, а и няма интерес към професията заради ниските заплати, посочи Иванов.Средното възнаграждение е 575 лв. Метеорология към специалността “Физика” в СУ “Св.Климент Охридски” изучават в момента само двама студенти и трудно ще се намери попълнение.Филиалът във Варна, създаден през 1950 г.,е най-големият и отговаря за цяла Източна България с включени 8 области. В него на щат са 35 души, в целия район 100 и още толкова работят като наблюдатели. Другият проблем с бюджетната субсидия за НИМХ в размер на близо 9 млн.лева, която остана под критичния минимум и след отпуснатите допълнително средства на БАН от правителството, е на път да се реши с дофинансиране от 1.190 млн.лева.", "date": "2018.05.15", "title": " Чакаме идеално лято за плаж\t\t\t"}
{"url": "https://trud.bg/%d0%b8%d0%bd%d0%b2%d0%b5%d1%81%d1%82%d0%b8%d1%82%d0%be%d1%80-%d0%bf%d1%80%d0%b8%d0%b4%d0%be%d0%b1%d0%b8%d0%b2%d0%b0-2-%d0%be%d1%84%d0%b8%d1%81-%d1%81%d0%b3%d1%80%d0%b0%d0%b4%d0%b8-%d0%b2-%d1%81%d0%be/", "text": "Нов инвеститор навлиза на имотния пазар у нас кто придобива две офис сгради в София. В портфолиото на Lion’s Head Investments има общо пет офис сгради с площи клас А – две в София и три в Букурещ за обща стойност 310 млн. евро. Основните инвеститори в новото дружество са компанията AG Capital и южноафриканската Old Mutual Property. Проектите им у нас включват “Полиграфия офис център”, чиято втора фаза от  реконструкцията беше официално открита вчера, и сградата на Цариградско шосе “Мегапарк”. Сделката по придобиването на втората офис сграда се очаква да бъде одобрена от Комисията за защита на конкуренцията (КЗК), докато финализирането на сделката с “Полиграфия офис център” е приключило преди дни. На официалното откриване в София присъстваха зам.-министърът на регионалното развитие инж. Валентин Йовев, кметът на София Йорданка Фандъкова, посланикът на Южна Африка в България Н.Пр. Ванеса Калверт, както и гости от бизнес средите. Столичният градоначалник коментира, че тази инвестиция е възможна благодарение на все по-увереното развитие на София като добро място за инвестиции. “След приключване на сделките портфолиото на компанията ще включва 235 хил. кв.м. първокласни офис площи в България и Румъния”, коментира Христо Илиев, председател на Съвета на директорите на AG Capital. Хайн Смит, член на борда на директорите на Lion’s Head, коментира, че България и Румъния, имат своите значими преимущества за инвестиции и посочи част от тях – стабилен ръст на БВП, ниски данъци, атрактивен пазар на труда, както и фискална предпазливост. През последните две години пазарът на офис площи в България става все по-динамичен. Наемите постепенно се покачват и достигат 14 евро за квадратен метър, а доходността е между 8% и 8,5%. За разлика от страната ни в Румъния наемите достигат 18 евро за кв. метър, но доходността е по-ниска – около 7,5%.", "date": "2018.05.15", "title": " Инвеститор придобива 2 офис сгради в София\t\t\t"}
{"url": "https://trud.bg/%d0%b4%d0%b2%d0%b0-%d0%b4%d0%bd%d0%b8-%d0%b1%d0%bb%d0%be%d0%ba%d0%b8%d1%80%d0%b0%d0%bd%d0%b8-%d1%83%d0%bb%d0%b8%d1%86%d0%b8-%d0%b2-%d1%81%d0%be%d1%84%d0%b8%d1%8f-%d0%b2%d0%b8%d0%b6%d1%82%d0%b5/", "text": "В сряда и четвъртък улици в София ще бъдат блокирани заради срещата на върха Европейски съюз – Западни Балкани. За събитията, свързани с българското председателство на съвета на ЕС на 16 и 17 май в столицата пристигат лидерите на страни от цяла Европа. Срещата е на високо ниво и налага ограничения в движението и паркирането. Зам.-кметът на София Евгени Крусев апелира днес хората да не се движат с автомобилите си. Организацията за движението започна още вчера около хотел „Маринела”. Там беше въведена забрана за паркиране и престой по бул. „Джеймс Баучер”, ул. „Червена Стена” и ул. „Петър Станчев”. Ограничението ще важи до 20.00 ч. на 17 май. От 8.00 до 20.00 ч. днес се забраняват престоят и паркирането е по Околовръстния път  между бул. „България” и Националния исторически музей. Мярката се налага е заради срещите, които ще се проведат в резиденция „Бояна”. Без престой и паркиране и около „София Тех парк”. Ограничението ще е в сила от 8.00 до 23.00 ч. днес по ул. „Йордан Венедиков”, локалното на бул. „Цариградско шосе”, както и входа на „София Тех парк” откъм зала „Арена Армеец”. По думите на Крусев, това, което ще засегне максимално много хора, са забраните за престой и паркиране в центъра на града и ограниченията за придвижване по бул. „Витоша”. От 8.00 ч. на 16 май до 20.00 ч. на 17 май местата около хотел „Балкан”, ще бъдат ограничени. Ще бъде забранен престоят и паркирането по улица „Аксаков”, ул. „Ген. Гурко”, около хотел „Хилтън”. От 08.00 ч. до края мероприятието на 17 май затварят за движение бул. „Витоша” в отсечката между бул. „Патриарх Евтимий” и бул. „Пенчо Славейков”. Ще минава само градския транспорт. Ще има забрани за престоя и паркирането и около храм-паметника „Св. Александър Невски”. На ул. „Оборище”, бул. „Васил Левски”; ул. „Шипка”; ул. „Кракра” и около паметника на Цар Освободител.  Протести на превозвачите пък ще затруднят движението по бул. „Цариградско шосе” в четвъртък до 17 ч. Между 4-ти и 7-ми км. в дясната лента ще бъдат паркирани ТИР-ове така, че да не пречат на градския транспорт. Очакват се сериозни задръствания в района. От 4-ти км до разклона за „Алея Яворов” десните ленти ще бъдат паркирани междуградски автобуси. Центърът за градска мобилност има план за наваксване на закъснения на колите от градския транспорт. От 13.00 до 17.00 ч. ще бъде проведено протестно шествие със сборен пункт пл. “Македония”. Целият ресурс на „Столична дирекция”, дирекция „Жандармерия” и „Главна дирекция” ще бъде ангажиран покрай събитията на 16 и 17 май, каза шефът на „Охранителна полиция” в СДВР комисар Борислав Муеров. Охраната по обезпечаване на трасетата, както и в хотелите, където ще бъдат делегациите, ще е денонощна като периметъра не е толкова голям и няма да затрудни придвижването на граждани. В хотелите няма да бъдат допускани външни лица. Очаквано, преди срещата на върха в четвъртък, двете най-големи европейски политически семейства в ЕС ще проведат поотделно своите заседания. Лидерите на ЕНП и на ПЕС – Жозеф Дол и Сергей Станишев събират лидерите съответно в резиденция „Бояна“ и в Квадрат 500. Форумът на ЕНП започва следобяд в „Бояна“ и той ще бъде домакинстван от Дол и българският премиер Бойко Борисов. На срещата на ЕНП ще участват още председателят на ЕП Антонио Таяни и председателят на Европейския съвет Доналд Туск, като и много от десните премиери. По същото време в Квадрат 500 Станишев ще посрещне левите лидери. За първи днес и утре София става център на Европа. Среща на върха събира лидерите на 28-те страни членки на E с лидерите на шестте държави от Западни Балкани и шефовете на най-големите финансови институции. Очаква се форумът да даде дългосрочна перспектива за развитието не само на региона, но и на Европа. Домакини на събитието са премиерът Бойко Борисов и председателят на Европейския съвет Доналд Туск. За срещата пристигна и шефът на ЕК Жан-Клод Юнкер. На 17 май в НДК основен акцент на срещата на върха ще е европейската перспектива за Западните Балкани. Тя ще бъде начертана в т.нар. декларация „София“, която лидерите ще подпишат. Към нея ще бъде прикрепен анекс с конкретните инфраструктурни проекти, които са на стойност 30 милиарда евро. Реализацията им  предстои в следващите 10-15 години. В срещата на върха ще участват и  Световна банка, Европейска инвестиционна банка, Европейска банка за възстановяване и развитие и Регионалния съвет за сътрудничество. Проектите ще се изграждат чрез хибридно финансиране – от европейски и международни финансови институции, съчетано с държавно съфинансиране и с помощта на частния капитал.  Проектите визират:  магистралите София – Скопие; Атина – Солун – Скопие – Белград – Централна Европа; Солун – София – Видин – Централна Европа; скоростни жп линии София – Скопие и София – Белград, транспортен коридор Бургас – Дурас, както и  газовата връзка между България и Сърбия, за която ще се подпише меморандум.  В София пристигат  транспортните и регионалните министри, отговарящи за европейските коридори, които ще подпишат първите меморандуми за изпълнението на тези проекти.", "date": "2018.05.15", "title": " Два дни блокирани  улици в София – вижте кои и къде (ПЕТ КАРТИ)\t\t\t"}
{"url": "https://trud.bg/%d0%b2%d0%be%d0%b5%d0%bd%d0%bd%d0%be%d1%81%d0%bb%d1%83%d0%b6%d0%b5%d1%89-%d0%b8-%d0%b4%d0%be%d0%ba%d1%82%d0%be%d1%80-%d0%bf%d0%be-%d0%bf%d1%80%d0%b0%d0%b2%d0%be/", "text": "Все по-упорито военното ни законодателство се прави на парче и доста разпиляно. Едва ли не, шегуват се някои, военнослужещият трябва да е завършил и юридическа специалност, за да си знае правата и задълженията. Или да си наеме юрисконсулт, което едва ли е възможно, с оглед на ниското заплащане на неговия труд. Същото се отнася и за кандидатите, които искат да влязат в армията. Проблемът става още по-сериозен с оглед обявените от министъра на отбраната Красимир Каракачанов намерения за информационна кампания за набиране на военнослужещи. Да, информационна, защото на този етап няма какво да се рекламира. Недостигът на личен състав стигна 5700 души, като само на войнишкия е около 3000. Всеки кандидат би трябвало да има лесен достъп до това законодателство. За по-малко от десет години, обаче, Законът за отбраната и Въоръжените сили е претърпял 35 сериозни изменения и допълнения. Т.е. по 3-4 на година, което води след себе си промени в останалите документи. Още повече, че точно този закон е сред десетте с най-голям общ брой подзаконови нормативни актове. А само правилникът за прилагането му е ремонтиран 16 пъти. Очакванията, че след проведения преглед на изпълнението на Програмата за развитие на отбранителните способности на Въоръжените сили до 2020 г. и Плана за развитие на Въоръжените сили до 2020 г., ще има комплексни промени във военното законодателство засега не се оправдават. За сметка на това министерството на отбраната предлага 36-ата поправка в Закона за отбраната и Въоръжените сили, която може и да е родена от определена необходимост, но няма как да не се нареди в мрежата от предшестващите я 35 кръпки. В същото време военнослужещите очакват законът да им гарантира по-адекватно и по-стабилно кариерно развитие, както и по-справедливо заплащане, според отговорностите на службата, която носят. Например да коригира пределната възраст за военна служба и да въведе заплащане за звание и длъжност. Все повече се налага необходимостта да се разработи и приеме един закон за военната служба, който да дава цялата информация, отнасяща се до военнослужещия. Един кандидат за войник, например, трябва да чете Закона за държавния бюджет, за да научи сумата, на чиято основа ще се изчислява бъдещата му заплата. Изискванията за придобиване право на пенсия са в Кодекса за социално осигуряване. Или къде са седемте права на военнослужещия при риск или наличие на терористичен акт? В друг закон – за противодействие на тероризма. След като се уволни, ще трябва да разгърне друг закон, за да си изпълнява задълженията в резерва и запаса. Така държавата му дава широки възможности за самостоятелно получаване на юридически знания, но едва ли може да ги използва в пълна степен. И стигаме до фразата „Параграф 22“, станала идиоматична, която се използва за ситуация без изход. Какъв е изходът? Най-общо казано, основен ремонт на военното законодателство. То трябва да отговори поне на три необходимости. Първо, да не създава впечатление, че отбраната е ангажимент само на едно ведомство, т.е. на ресорното министерство на отбраната. В този смисъл са аргументите за разделяне на сегашния закон на две. Така той ще бъде в полза на държавата. Второ, да бъде в услуга на гражданина – в униформа или не. Т.е. да дава отговори на всички въпроси, които се отнасят както при упражняването на военната професия, така и след уволнението. Трето, законодателят все пак трябва да се съобрази със съвременното развитие на обществото в демократичния свят и да преразгледа списъка с ограничения на гражданските права на военнослужещите. Най-важното на този етап е законът да се превърне в един от гарантите за решаване на големия проблем с недокомплекта в армията. Той трябва да даде повече права на военнослужещите. Крайно време е да изведе доста по-напред своята социална функция, защото в края на краищата той решава професионалните и личните съдби на десетки хиляди военнослужещи и техните семейства. И ако този процес не върви заедно с усилията за придобиване на нова техника, а би трябвало и да го изпреварва, резултатът от усилията за изграждане на модерна армия едва ли ще ни хареса. Законодателят не бива да се страхува, че ще постави хората с пагони на едно преференциално стъпало в обществото. Последните десетина години показаха, че този боязън доведе до днешната невъзможност да се наваксва по най-бързия начин загубеното.   В близките 4-5 години назад един министър на отбраната беше казал, че ведомството няма капацитет за разработване на военно законодателство, което да бъде напълно адекватно на интересите, както на държавата, така и на хората с пагони. Едва ли това е вярно. Нашата юридическа общност натрупа доста опит в това отношение, ако щете дори и на основата на не дотам сполучливи решения. В някои случаи дори затваряше очи при определен политически натиск, разбирайки, че резултатът няма да е в полза на армията. Времето, обаче е дошло. Както парламентът актуализира Стратегията за национала сигурност, така е длъжен да направи същото и с военното законодателство. При добро желание капацитет и консенсус може да се намери, включително и в Комисията по отбрана. А това е една от гаранциите за успех.", "date": "2018.05.15", "title": " Военнослужещ и… доктор по право?\t\t\t"}
{"url": "https://trud.bg/%d0%b2%d0%b8%d1%86%d0%b5%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d0%bd%d0%b0-%d1%80%d0%b5%d0%bf%d1%83%d0%b1%d0%bb%d0%b8%d0%ba%d0%b0-%d0%b1%d1%8a%d0%bb%d0%b3%d0%b0%d1%80/", "text": "– Конкретният повод е поканата да участвам в тържественото честване на 24 май – Денят на славянските букви в Микулчице, Република Чехия. За мен този голям празник трябваше да бъде най-важното събитие в културната програма на българското председателство на ЕС. А тази голяма дата липсва от него. Очаквах, а не само аз, голям форум в София, на който да се говори за третата средновековна цивилизация – славянската и българската, още през IX век. Цивилизация със собствен език, собствено богослужение, която създава оригинална литература. Пропускаме шанса да прославим делото на Светите братя Кирил и Методий и техните ученици. А ние сме единствените в ЕС, които пишем на кирилица. Днешна Чехия и Словакия са местата, в които са работили Кирил и Методий. Новосъздадената азбука буди възхищение или омраза във Великоморавските земи, сред латинско и гръцко духовенство, отречена и забранена, тя слага началото на разцвета на българската духовност и култура. Винаги трябва да се помни историята, защото и днес има гласове, които искат да я пренапишат и отрекат. Срещала съм политици, които не са чували за Кирил и Методий, не знаят нищо за създаването на глаголицата и кирилицата. Не на последно място, чрез тези чествания ще включим и българските общности в чужбина в европредседателството. За съжаление, те бяха забравени, а можеха да допринесат за неговото популяризиране. – На 19 май в Микулчице ще отбележим празника на Светите братя Кирил и Методий, в който ще участват официални гости от България и Чехия, ще се насладим на изпълненията на фолклорни състави на българската общност. Заедно с нашите европейски колеги ще бъдем във Велехрад, Девин, Нитра – навсякъде, където делото на славянските първоучители е оставило следи, където има паметници в тяхна чест, където се пазят частици от мощите на св. Кирил. Ще говорим публично за древната история на България, за историята ни като народ, запазил най-важното – буквите, образованието, традициите, фолклора. Ето тази страна днес председателства ЕС. Обединението на славянските народи тръгва още от IX век. За нуждите на славянските народи в Моравия се ражда глаголицата, но именно на българско наречие. Това ще бъдат нашите послания. – Задължително участвам в инициативите на българските общности от чужбина, които се провеждат у нас. Срещнах се с почти всички, правим възможното с останалите български институции да решаваме конкретни проблеми. Подкрепям младите хора и децата, които учат българския език, българската литература, традициите, които съхраняват българската памет. Фестивалът вече 15 години събира младежи и деца от историческите български общности, на юбилейното издание дойдоха повече от 1000, от различни страни – Украйна, Молдова, Западните покрайнини. За следващата година ще поканим участници от Централна Европа. В тези дни Каварна беше най-младият град на България. – Не приемам държавата да прави само нещо “за тях”. За мен по-важно е заедно с българите, които живеят навън, да работим за България. Това е по-голямата цел. Питате колко са? Никой не може да каже точната цифра, но между 3 и 4 милиона наши сънародници живеят извън България, емигрирали в различни периоди, по различни причини. Ще припомня изследването на доц. Ана Кочева от БАН, според което около 15 милиона по света говорим български език! Има вече страни, в които българският език е признат за матуритетен, амбицията е да се признава в Европа. Нова енергия получи българският Тараклийски университет (Молдова), благодарение на университетите ни в Русе и Велико Търново. Желанието на младите хора от нашите общности е да се създават общи програми между чуждите и български висши училища, което е още един мотив за връщане към корените, а и за завръщане в България. Да се създават общи компании, предприятия, да се работи с българите навън за лобито на България. Всичко това трябва да бъде приоритетна част от вътрешната политика на страната, а не само инициативи като Българският Великден. – Европредседателството на България ще остане в историята с политиките за Западните Балкани. Познавам добре дискусията в ЕС през последните десетина години. Западните Балкани не бяха сред “водещите заглавия”. 15 години след Солунския процес (тогава за първи път Европа говори за бъдеща интеграция на страните от бивша Югославия и Албания) не беше направена една съществена крачка. Никой не очакваше, че малка България не само ще сложи темата на масата, но ще успее да я наложи, да я превърне в дискусия на множество международни срещи във всякакъв формат, да настоява за европейска стратегия за интеграция и да стигне до среща на Върха на европейските заедно с балканските лидери. Скептиците ни предричаха формално председателство, други стискаха палци да няма гафове. Политическото разширяване на ЕС към Западните Балкани сочи различен път за развитието на съюза, променя геополитическата картина. Вече можем да говорим за Софийски процес. Дано не приключи с края на българското председателство. – Трябва да сме много прецизни в говоренето си през следващите дни заради балансите, които трябва да се постигнат. Срещата е голям успех, заключителният документ от нея и конкретните текстове в него ще покажат стойността й. Надявам се да не бъде написан на типичния “брюкселски език”, а да бъде визионерска декларация с конкретни решения. Давам си сметка за сложността на такъв форум – противоречията между Сърбия и Косово, сложната ситуация на Испания, вътрешнополитическите проблеми на някои от държавите-участнички. Голямата новина може да дойде от Македония и Гърция за името. Така че 17 май действително да се превърне в знакова дата. – 24 май е обединяващата дата. Кажете ми, познавате ли друг народ, който да има химн за буквите – “Върви народе възродени…” Аз не познавам. Но за разединението – не сме разединени като народ! На повърхността са надскачането, надбягването и конфликтите между политици и безогледното използване на историята за политически дивиденти. Ако я няма, например, темата “антикомунизъм”, не знам как ще ги има някои от тях. Почти всеки ден съм някъде в България, в постоянни срещи с хората. Българите са заедно в делник и празник, независимо от политиката и религията. Често изпод вежди и със снизхождение гледат как някои политици се опитват да ги насъскват едни срещу други. – Бедност и мизерия, обезверяване, защото хората не виждат перспектива. Децата ни напускат, отиват в големия град или чужбина и сме безсилни да спрем този процес. След Северозападна България, обезлюдяват и общините на Североизтока. Виждала съм идеи и разчети на добри инвеститори, които се отказват, защото няма работна ръка, няма квалифицирани специалисти. Да говориш за демография днес е както едно време за “международното положение” – всеки го разбира и смята, че е компетентен, всеки се оправдава с него, но няма никакви конкретни решения. Не може повече да се прехвърлят тези проблеми от една институция в друга. – Точно така, и на местните власти. Не изземваме ничии правомощия, не диктуваме решенията на министрите, нито законодателните предложения. Казвам обаче, че трябва да седнем заедно и да решим какво трябва да се направи веднага, спешно, защото се топим като народ. Това трябва да спрем. Като гражданин, не като вицепрезидент, питам кои са законите, приети досега, които предлагат устойчива икономическа политика, създават перспективи, имат важно значение за живота и стандарта на хората, за работа, за доходи?! – Няма да коментирам нито изказванията им, нито кампанията, която се води срещу нас. Не подценявам българските граждани, те виждат и коментират най-добре, те избират. Убедена съм, че ако цялата тази енергия се хвърли за развитието на страната, всички ще спечелим. Престрелки, състезание и спорове между политически партии винаги ще има. Те са задължителен елемент на политическата игра, на интригата. Въпросът е, че по света, освен интригата, има политика за хората. У нас тя липсва. Когато 40% от младите хора са утрешни бедни, а българите са най-бързо чезнещият народ, това е най-тежката диагноза за една нация. – Какво означава средната оценка според някакви класации, която даже бе изтълкувана като “поощрителна”? Като започвах някога работа като учител, пишех такива оценки, за да не оставям учениците цяло лято на поправителен. Какво означава тази оценка за здравеопазването, дали ще я споделят хората от общинските болници, които не знаят дали утре ще ходят на работа и къде ще преглеждат пациентите? – Има очевидни разногласия в Обединените патриоти. Законодателните предложения на вицепремиера Симеонов не срещат подкрепа от Атака и ВМРО, или поне публично не ги споделят. От друга страна, ГЕРБ не иска да се ангажира с предложения на коалиционните си партньори заради собствени интереси, но не го признават публично. Така се търси подкрепа от страна на опозицията. Много правителства от годините на прехода с плаващи мнозинства загубиха властта.   Илияна Йотова е завършила българска и френска филология в СУ “Св. Климент Охридски”. Година след завършването си отива като репортер в Българската национална телевизия, където минава през голямата школа на Хачо Бояджиев и работи дълги години. Депутат е в 40-ото НС. Специализирала е във френското Национално училище по администрация, през което са минали френски президенти и премиери, и в Центъра по европейски науки в Страсбург. Два мандата е евродепутат. В последния бе зам.-председател на Комисията по граждански свободи, правосъдие и вътрешни работи и на специалната комисия “Антимафия”. От януари 2017 г. е вицепрезидент.", "date": "2018.05.15", "title": " Вицепрезидентът на Република България Илияна Йотова пред „Труд“: 24 май отсъства от календара на българското европредседателство\t\t\t"}
{"url": "https://trud.bg/%d1%82%d1%83%d1%80%d1%86%d0%b8%d1%8f-%d0%b5-%d0%bf%d0%be%d0%b8%d1%81%d0%ba%d0%b0%d0%bb%d0%b0-%d0%be%d1%82-%d0%b8%d0%b7%d1%80%d0%b0%d0%b5%d0%bb%d1%81%d0%ba%d0%b8%d1%8f-%d0%bf%d0%be%d1%81%d0%bb%d0%b0/", "text": "Турция е казала на израелския посланик в Анкара да се върне в Израел “за известно време”, съобщиха днес източници от турското външно министерство, предаде “Ройтерс”. Анкара е поискала това, след като израелските сили убиха над 60 палестинци по време на протести в Газа. Турция е отявлен критик на насилието в Газа и на отварянето на посолство на САЩ в Ерусалим. Тя призова за среща на Организацията за ислямско сътрудничество и съобщи вчера, че вика обратно посланиците си във Вашингтон и Тел Авив. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.15", "title": " Турция е поискала от израелския посланик в Анкара да се върне в Израел “за известно време”"}
{"url": "https://trud.bg/%d0%bb%d0%b5%d1%82%d1%8f%d1%89%d0%be%d1%82%d0%be-%d0%bf%d0%b5%d1%80%d1%81%d0%b8%d0%b9%d1%81%d0%ba%d0%be-%d0%ba%d0%b8%d0%bb%d0%b8%d0%bc%d1%87%d0%b5-%d0%bd%d0%b0-%d1%82%d1%80%d1%8a%d0%bc%d0%bf/", "text": "Американският президент Доналд Тръмп се оказа верен на стила си и започна следващия си месец с нов трилър, този път с Иран. Образно може да се каже, че Доналд Тръмп скъса гневно иранската ядрена сделка и отлетя с летящото си персийско килимче към хоризонта на поредния световен скандал с глобален и ядрен характер. Тази ситуация странно защо се оказа изненадваща за европейските партньори на САЩ, които в един глас изразиха шок, неодобрение, уплах и скрита надежда това да не им се случи в действителност и още по-свито заявиха, че те ще продължат споразумението въпреки санкциите на Америка. Изненада от какво?! Тръмп говореше, че ще анулира споразумението още преди да стане президент по време на предизборната кампания. Позициите на останалите двама от екипажа на персийския килим също бяха ясни. Майк Помпео, настоящ Държавен секретар още като конгресмен критикува яростно Обама за сделката. Вместо нея той предлагаше нанасянето на 2000 авио-удара по Иран. Настоящият съветник по националната сигурност Джон Болтън се изказваше, че усилията на САЩ по смяна на режима в Техеран трябва да се увеличат, включително с помощта на доста спорната организация Муджахидин-ал-Халк, групировка обявявана за терористична в миналото. Позицията на президента беше потвърдена и пред Еманюел Макрон, който прекара три дена във Вашингтон и не постигна промяна. Същият резултат имаше и последвалото посещение на Ангела Меркел. Точно навреме дойде и брифингът на премиера Нетаняху, в който бяха представени откраднати от МОСАД над 100 хиляди документа от склад на иранското министерство на земеделието, които доказвали, че Иран запазвал ядрената си програма. Въпреки изразените съмнения от страна на ЕС, Русия, Китай и най-вече Международната агенция за атомни изследвания (МААЕ), която потвърди, че Иран изпълнява всички ангажименти по ядрените въпроси, това не разубеди Тръмп. Той обяви, че САЩ въвеждат най-високо ниво на санкции на два етапа, през август и през ноември. Заплаши, че тези, които не спазват санкциите, ще се сблъскат с тежки последствия. В същото време заяви, че САЩ са готови за нови преговори с Техеран, които да доведат до ново споразумение. В него трябва да бъдат включени: ракетната програма на Иран, промяна на политиката на Ислямска Република Иран (ИРИ) в региона и по-конкретно подкрепата за организациите „Хизбула“, ХАМАС, „Ал-Кайда“ и движението Талибан. Последните две будят основателно недоумение, тъй като са крайни сунитски организации, които водят жестока и непримирима война с шиитския Ислям, център на който се явява Техеран. Конкретно „Ал-Кайда“ в Ирак в последствие се преименува на „Ислямска държава“, срещу която се сражаваха иракските шиитски сили, ръководени от ирански генерали и офицери. Другото условие е Иран да премахне заявената си преди цел за унищожаването на Израел. Да прекрати заплахите си за корабоплаването в Персийския залив и Червено море, както и да приключи с подкрепата на хусите в Йемен, които се сражават с водената от Саудитска арабия коалиция там. В последната точка се споменава, че Иран трябва да прекрати кибератаките си срещу САЩ. Трудно разбираемо условие, ако не погледнете още една фигура от екипажа на летящия персийски килим, а именно Рудолф Джулиани. Дългогодишеният приятел и юридически консултант на Доналд Тръмп в момента заема поста на съветник на президента по киберсигурността. Джулиани е известен с антииранските си позиции и е чест платен лектор на мероприятия на иранската опозиция в чужбина. Все пак е важно да видим какво съдържа настоящата ядрена сделка и какво тя дава за международната сигурност. Действителното име на документа е „Съвместен всеобхватен план за действие“. Подписан през 2015 г. между ИРИ, САЩ, Великобритания, Франция, Германия, Русия и Китай, той предвижда: Извеждане на над 98% от досега обогатения уран извън Иран. Да не се демонтират ядрените обекти, но МААЕ да получи пълен достъп до всички ядрени инсталации в страната. Там агенцията може да поставя непрекъснато видео-наблюдение, да пломбира съоръжения, както и право на инспекции за период от 20 години. С това се гарантира, че иранската програма носи изключително мирен характер. В замяна ИРИ получава поетапно отпадане на санкциите. Основната цел не е унищожаването на ядрените инсталации, а поставяне под контрол на ядрената програма на Иран и недопускане на развитието й за военни цели. Тук е необходимо да кажем как се получава атомна бомба. Технологията е известна от 1945 г., но основното е да имате ядрено гориво, оръжеен плутоний или обогатен уран. В природата елемента уран се среща под вида U-238 в него съдържанието на нестабилния и годен за ядрен разпад и верижна взривна реакция уран U-235 е в много малко количество, около 0,75%. За да се обогати до годния за използване в бомбата над 90% U-235 са необходими уранови залежи. Иран има такива на две места в Сагханд и Гчине и газови центрофуги или ядрени реактори. За това контролът на МААЕ върху ядрените изследователски реактори в Техеран, Арак, Исфахан, АЕЦ в Бушер, както върху центрофугите в Нетенз, Фордо и Кум – общо 19 840 броя, е от ключово значение за възможността на ИРИ да се сдобие с ядрено гориво за бомба. Отпадането на контрола задвижва отново центрофугите, които могат да произведат U-235 за 2-3 бомби годишно и ядрените реактори, които добиват оръжеен плутоний за 1-2 годишно. Целта на споразумението е да се съкратят мощностите така, че да се разтегли времето, необходимо за получаване на необходимото количество за сглобяване на бомба. Критичното време от придобиване на пълен технически капацитет до осъществяване на ядрен взрив е средно 72 седмици. Толкова е средната грешка и печалният опит на САЩ в прогнозиране от ЦРУ на първите опити на Русия, Китай и другите. И другите, защото в областта на ядрените взривове статистиката е унищожителна, а именно ЦРУ не е познавало никога за ничия бомба. Това е и времето между 52-72 седмици, в което Израел трябва да започне и подготовка за удар по ядрените инсталации, ако нещата опрат до война. Друга една държава, която вече се готви за негативен сценарий, е Саудитска арабия. Ер-Рияд заяви, че ако Иран рестартира програмата също започва ускорено сдобиване с ядрено оръжие по два начина. Собствено обогатяване на ядрено гориво на американските си реактори и получаване на готова бомба от Пакистан, тъй като те били финансирали програмата в миналото. Така след излизане от споразумението на САЩ в съседния ни регион за съвсем кратко време можем да получим ядрени оръжия освен в Израел, но и в ръцете на Иран, Саудитска Арабия, а това вероятно ще провокира подобни желания и в Турция. Вече сме свидетели и на втория негативен момент от прекратяване на споразумението, засилване на конфронтацията между тези държави на фронтовете на хибридните войни. Израел и Иран водят такава война на територията на Сирия чрез нанасяните ракетни авиационни удари по позиции на Иран в Сирия. В отговор могат да се очакват атаки срещу Израел от силите на „Хизбула“ в Ливан и на ХАМАС в Палестина. Там иранските бригади „Ал-Кудс“ са в основата на „Хузбула“, които спечелиха мнозинство на изборите в Ливан миналата седмица. Ирански подразделения действат и в източните райони на Сирия, където е възможно да започнат да атакуват подкрепяните от САЩ кюрдски Свободни демократични сили. Иран и неговите „Ал Кудс“ имат солидно присъствие и в Ирак, където шиитските сили са организирани в Сили за народна мобилизация, а лидерът на политическото им крило Хади ал Амири е част от коалицията в Ирак. Съществена е подкрепата и за хусите в Йемен и тяхната война срещу другия враг на Техеран, Саудитска Арабия. В момента всички са с надеждата, че ЕС, който е един от стратегическите търговски партньори на Техеран, ще запази сделката. В същото време обаче заплахата за санкции и върху европейските фирми от страна на другия ни стратегически партньор САЩ прави такова самостоятелно и противоречащо на американските интереси действие малко вероятно. ЕС, който търпи негативите на настоящите контрасанкции от страна на Русия, едва ли ще рискува едновременно с това да се сдобие с нови такива от САЩ в допълнение на предстоящата търговска война. Така всичко пак остава в ръцете на Доналд Тръмп, който ще трябва да обяви новия план за излизане от трилъра, в който той отново сам забърка света. Такова решение можем да видим едва след ноември, когато санкциите ще влязат в сила, но и вече ще са ясни резултатите от изборите в Конгреса. За тях на Тръмп ще са му нужни подкрепата на колкото може повече гласове, в това число на израелското, саудитското лоби, но и на петролното лоби. Като ефект от кризата с Иран цената на петрола ще се покачва, а през последните години САЩ се превърнаха в най-големите износители на петрол.", "date": "2018.05.15", "title": " Летящото персийско килимче на Тръмп\t\t\t"}
{"url": "https://trud.bg/%d0%b2%d0%b5%d0%bb%d0%b8%d0%ba%d0%be%d0%b1%d1%80%d0%b8%d1%82%d0%b0%d0%bd%d0%b8%d1%8f-%d0%b8-%d0%b3%d0%b5%d1%80%d0%bc%d0%b0%d0%bd%d0%b8%d1%8f-%d0%bf%d1%80%d0%b8%d0%b7%d0%be%d0%b2%d0%b0%d0%b2%d0%b0/", "text": "Великобритания призова за „независимо разследване” на насилието на границата между Израел и Ивицата Газа, след като САЩ блокираха изявление на Съвета за сигурност на ООН, в което се призовава за провеждането на такова, предава AFP. „Обединеното кралство подкрепя независимо разследване на случилото се”, заяви пред парламента Алистър Бърт, министър, отговарящ за отношенията в Близкия изток. С подобна позиция излязоха и в Берлин. „Нашето мнение е, че независима комисия за разследване може да изясни инцидентите с насилие и кървавите нарушения в граничния район”, заяви говорителят на правителството на ФРГ Щефан Зайберт. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.15", "title": " Великобритания и Германия призовават за независимо разследване на насилието в Ивицата Газа"}
{"url": "https://trud.bg/%d1%84%d1%80%d0%b0%d0%bd%d1%86%d0%b8%d1%8f-%d1%82%d1%80%d1%8a%d0%bf%d0%bd%d0%b5-%d0%b7%d0%b0-%d0%b4%d1%83%d0%b5%d0%bb%d0%b0-%d0%bd%d0%b0-%d0%bd%d0%b0%d0%b9-%d0%b4%d0%be%d0%b1%d1%80%d0%b8%d1%82%d0%b5/", "text": "Финалът на Лига Европа е специален за Франция. От една страна „Олимпик“ (Марсилия) ще е местната гордост в Лион. От друга националният селекционер Дидие Дешан ще види в директен дуел централните си нападатели в най-добра форма преди Мондиал 2018.  Антоан Гризман може би ще изиграе последния си мач преди трансфер в „Барселона“. Любимец и лидер на „Атлетико“, който остана в отбора, когато клубът не можеше да взима нови. От другата страна е Флориан Товен, ракетата носител на „Олимпик“. Човекът, на когото край Лазурния бряг се надяват, че ще е достатъчно добър да замени капитана Димитри Пайе, ако той не се оправи от контузия.  Гризман и Товен са френските нападатели, участвали в най-много голове през сезона във всички турнири. Асът на „Марсилия“ има 26 попадения и 17 асистенции. Гризман се е разписал веднъж повече, но головите му пасове са „само“ 13. Чак след тях се нарежда Килиън Мбапе от „Пари Сен Жермен“ (21 попадения и 16 асистенции).  Товен е играл малко повече от Гризман – 3981 минути срещу 3750. Нападателят на „Олимпик“ вкарва на всеки 2,6 удара, а звездата на „Атлетико“ – на всеки три. И още една статистика – Товен се разписва на всеки 93 минути, а сънародникът му – на всеки 94.  И двата съперника влизат във финала след два загубени мача за титлата. „Атлетико“ пострада от „Реал“ – падна на финалите в Шампионската лига през 2014 и 2016-а. А „Олимпик“ бе сразен без дори да вкара гол в дуелите за Лига Европа срещу „Парма“ (0:3 през 1999 г.) и „Валенсия“ (0:2 през 2004 г.).", "date": "2018.05.15", "title": " Франция тръпне за дуела на  най-добрите си нападатели"}
{"url": "https://trud.bg/%d0%b8%d0%b4%d0%b2%d0%b0-%d1%88%d0%b5%d1%84-%d0%bd%d0%b0-%d0%b4%d1%80%d1%83%d0%b6%d0%b5%d1%81%d1%82%d0%b2%d0%be-%d1%81-%d0%b0%d0%ba%d1%82%d0%b8%d0%b2%d0%b8-28-%d1%82%d1%80%d0%b8%d0%bb%d0%b8%d0%be/", "text": "– Българинът е любопитен човек, и ако някой твърди нещо друго, то според мен той греши в преценката си. В Profit.bg от повече от 11 години ежедневно сме свидетели на търсенията на сънародниците ни в нашите сайтове, както и в Google чрез специализираните инструменти за това. Ето защо още преди повече от 9 години стигнахме до извода, че трябва да предложим на хората, интересуващи се от икономическите теми, и събитие, на което да могат да научат повече. Ценното при подобни мероприятия е и създаването на познанства, както и обсъждането на идеи за бизнес, образование или отделни възможности. А защо не и намирането на ново работно място. Достъпът до подобни събития много често е платен, което добавя още един плюс за Шумът на парите. Форумът, наричан често и икономическото събитие на годината, е безплатен за посетители. А такива не липсват, като през изминалата година общо 2000 души станаха свидетели на дискусиите на общо 50 български и чуждестранни лектори. Панелистите по време на форума могат да предложат както професионалното си мнение за бизнес средата у нас и в региона, така и много точно да прогнозират възможностите за инвестиции, или да определят следващия голям тренд в имотния сектор или технологиите. – Близо 50 лектори ще вземат участие в тазгодишното издание на форума. Част от тях са изпълнителните директори на борсите в България, Македония и Гърция, както и ръководител на най-голямото управляващо дружество в Европа, което – забележете, управлява 2,8 трилиона лева (малко над 1,45 трилиона евро). Подготвили сме и нов панел, с който ще се опитаме отново да предизвикаме предприемачите и икономистите в страната, като неговото име е „Двигатели на растежа“. В него ще засегнем, както развитието на икономиката ни, така и чуждестранните инвестиции в страната и възможностите за разрастване и продажби в чужбина от страна на родните компании. – Шумът на парите, освен конферентна част, разполага и с изложбена зала. В нея посетителите ще могат да участват в игри с доста атрактивни награди, както и да видят с очите си как се добиват криптовалути.", "date": "2018.05.15", "title": " Идва шеф на дружество с активи 2,8 трилиона лева\t\t\t"}
{"url": "https://trud.bg/%d0%b1%d1%8a%d0%b4%d0%b5%d1%89%d0%b8-%d0%bc%d0%b5%d0%b4%d0%b8%d1%86%d0%b8-%d0%bc%d0%b5%d1%80%d1%8f%d1%82-%d0%b1%d0%b5%d0%b7%d0%bf%d0%bb%d0%b0%d1%82%d0%bd%d0%be-%d0%ba%d1%80%d1%8a%d0%b2%d0%bd%d0%be/", "text": "Медицинският университет във Варна ще се включи в национална кампания по повод Световния ден за борба с хипертонията. Бъдещи лекари безплатно ще мерят кръвното на всички желаещи граждани с медицински апарати, които притежават технология AFIB и регистрират наличие на предсърдно мъждене. Ако не бъде открито навреме, то може да доведе до инсулт или тромбоемболия, но понякога няма клинична изява и се засича след преглед. В случаите, когато се появяват симптоми, те са сърцебиене, задух, безсилие и болки в гърдите. С модерните апарати всеки може да провери дали не страда от рисковото състояние. Прегледите ще текат от 11 до 18 часа на 17 май в двора на университета и на входа на Морската градина, до Фестивалния и конгресен център, уточниха от МУ. Студентите ще дават и информация, свързана с хипертонията, мозъчния инсулт и правилата за правилно измерване на кръвното налягане. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.15", "title": " Бъдещи медици мерят безплатно кръвното налягане на варненци"}
{"url": "https://trud.bg/%d0%b1%d0%bf%d1%86-%d0%b8%d0%b7%d1%80%d0%b0%d0%b7%d0%b8-%d0%bd%d0%b5%d1%81%d1%8a%d0%b3%d0%bb%d0%b0%d1%81%d0%b8%d0%b5%d1%82%d0%be-%d1%81%d0%b8-%d1%81-%d0%bf%d1%80%d0%be%d0%b2%d0%b5%d0%b6%d0%b4%d0%b0/", "text": "“Във връзка с обявения гей парад в София на 9 юни 2018 г. Св. Синод на Българската Православна Църква и тази година изразява своята принципна и непроменена позиция на категорично несъгласие за провеждането на парада и на отеческа загриженост и призив към благочестие и неучастие в такава демонстрация на греха, съобщават от Българската патриаршия. Зачитайки свободата на волята, светата Православна Църква отново се обръща към своите чеда, братя и сестри и с обич им напомня, че свободата е отговорност, и че истински свободният човек, ако поиска, може да се освободи от греха с помощта на Бога и на ближния в лоното на св. Православна Църква. Всяка човешка душа е по-ценна от целия свят, затова Св. Синод припомня, че Бог не иска смъртта на грешника, „но да се отвърне той от пътя на злото и греха и да бъде жив” (Йез. 33:11).” АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.15", "title": " БПЦ изрази несъгласието си с провеждането на гей парада в София"}
{"url": "https://trud.bg/%d1%81%d0%bf%d0%be%d1%80%d1%82%d1%8a%d1%82-%d0%bd%d0%b0-%d0%b1%d1%83%d0%bd%d1%82-%d1%81%d1%80%d0%b5%d1%89%d1%83-%d0%bd%d0%be%d0%b2-%d0%b7%d0%b0%d0%ba%d0%be%d0%bd/", "text": "Куп спортни организации и клубове се настроиха срещу планираните промени в Закона за хазарта. Крак повлече Българският футболен съюз (БФС), който изпрати отворено писмо до президента Румен Радев, премиера Бойко Борисов, председателя на Народното събрание Цвета Караянчева и омбудсмана Мая Манолова. „Изразяваме своето категорично несъгласие срещу обявените законодателни мерки срещу най-масовите и популярни развлекателни игри – спортните онлайн залагания и лотариите – гласи част от писмото. – Организаторите на лотарийни игри плащат най-високите данъци в България. Не съсипвайте едни от малкото икономически субекти, които генерират устойчиви и солидни приходи в държавния бюджет и заедно с това реално подпомагат спорта и българския футбол, който така или иначе няма достъп до бюджетни средства и през годините се е справял със собствени ресурси.“ Към становището на футболния съюз се присъединиха и редица футболни клубове, а се очаква примера им да последват и други водещи спортове в България. Една от най-популярните букмейкърски къщи у нас – „Еврофутбол“, е спонсор на БФС, а други компании подпомагат клубовете в Първа лига. Другите спортове пък получават отчисления от Национална лотария, която вече сключи и договор за партньор на спортно събитие №1 у нас за годината – световното по волейбол през септември.", "date": "2018.05.15", "title": " Спортът на бунт срещу нов закон"}
{"url": "https://trud.bg/%d0%b5%d0%bb%d0%b5%d0%bd%d0%b0-%d0%bf%d0%b0%d0%bf%d0%b0%d1%80%d0%b8%d0%b7%d1%83-%d1%80%d0%b0%d0%b7%d0%ba%d1%80%d0%b8-%d0%bf%d1%80%d0%b5%d0%b4-%d0%ba%d0%b0%d0%bc%d0%b5%d0%bb%d0%b8%d1%8f-%d0%b3%d0%b0/", "text": "Треньорката в „Гласът на България“ Камелия запозна талантите от отбора си с гръцката звезда Елена Папаризу. Двете им споделиха за опита си на сцената и дори разкриха как се справят с гафовете, които неизменно се случват на всеки един изпълнител. Докато на гъркинята се наложило да прикрива с яке скъсания си панталон по време на концерт в Полша, то при фолк певицата батериите на микрофона свършили по средата на поредната й песен. Тогава тя без притеснение слязла от сцената, сменила ги и с широка усмивка се върнала пред феновете, за да си довърши изпълнението. И двете певици бяха единодушни, че колкото и притеснителни да са тези моменти, човек не бива да се издава пред публиката, че е станал гаф, а да се вземе в ръце и да продължи да се забавлява. Също като Камелия, и Елена Папаризу е треньор в гръцкото издание на „Гласът“. Пред българските таланти тя сподели, че с изпълнителите от отбора си работи както за преодоляването на страховете им, така и за изваждането на преден план на силните им черти. Папаризу посъветва финалистите в „Гласът на България“ да внимават с хората, с които се обграждат, най-вече при подбирането на екипите си. Според нея за един изпълнител е важно да не чува само похвали от обкръжението си, но и да получава градивна критика, чрез която всички заедно да вървят напред. Самата тя се чувства щастливка от факта, че хората около нея са именно такива и е успяла да ги подбере още в началото на кариерата си.", "date": "2018.05.15", "title": " Елена Папаризу разкри пред Камелия  гафовете си на сцената\t\t\t"}
{"url": "https://trud.bg/%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d0%bc%d0%b5%d0%b6%d0%b4%d1%83-%d0%b4%d0%b2%d0%b5-%d0%ba%d0%be%d0%bb%d0%b8-%d0%b7%d0%b0%d1%82%d0%b2%d0%be%d1%80%d0%b8-%d0%b8%d0%b7%d0%bf/", "text": "Катастрофа между два леки автомобила затвори изпреварващата лента на ГП Е-79 на входа на Благоевград в м. Антените, няма пострадали, предаде БГНЕС. Към 10 ч. тази сутрин лек автомобил “Опел” засича изпреварващ го отляво “Сеат”, който се забива в мантинелата. И двата автомобила се движат от кръговото на Е-79 при разклона за с. Бараково и Рилския манастир в посока Благоевград. Пътният инцидент става на 20 метра, след като пътят преминава от двупосочен в еднопосочен с две ленти. След като удря „Сеат”-а, Опела се отклонява рязко надясно и спира в нивата край пътя. Няма пострадали, въпреки че в „Сеат”-а пътува бременна жена. На местопроизшествието се извършва оглед, и двата автомобила са с кюстендилска регистрация.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.15", "title": " Катастрофа между две коли затвори изпреварващата лента на Е-79 край Благоевград"}
{"url": "https://trud.bg/%d0%bf%d1%83%d1%82%d0%b8%d0%bd-%d0%bf%d0%be%d0%b4%d0%ba%d0%b0%d1%80%d0%b0-%d0%bf%d1%8a%d1%80%d0%b2%d0%b8%d1%8f-%d0%ba%d0%b0%d0%bc%d0%b8%d0%be%d0%bd-%d0%ba%d0%b0%d0%bc%d0%b0%d0%b7-%d0%bf%d0%be-%d0%bd/", "text": "Руският президент Владимир Путин даде старт на автомобилното движение по новооткрития днес Керченски мост, като подкара голям камион КАМАЗ от нулевия километър по посока Керч, предаде ТАСС. Държавният глава седна зад волана на камиона, като настани до себе си генералния директор на компанията “СГМ-Мост” Александър Островски. КАМАЗ-ът оглави колона от 35 машини – самосвали, автокранове, цистерни и друга строителна техника, използвана при строежа на съоръжението. Специално инсталирани видеокамери показваха движението на колоната по 19-километровото трасе на моста. А в края на моста, от страната на Крим, започна митинг-концерт, в който пред строителите, инженерите и работниците пяха звезди на руската естрада. Автомобилното движение за леки коли и обществен транспорт по новия мост ще бъде пуснато в двете посоки от утре. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.15", "title": " Путин подкара първия камион КАМАЗ по новооткрития Кримски мост (ВИДЕО)"}
{"url": "https://trud.bg/%d0%b1%d0%b8%d0%b2%d1%88-%d0%be%d1%84%d0%b8%d1%86%d0%b5%d1%80-%d0%be%d1%82-%d1%86%d1%80%d1%83-%d1%81%d0%bb%d0%b5%d0%b4%d0%b2%d0%b0%d1%89%d0%b0%d1%82%d0%b0-%d1%86%d0%b5%d0%bb-%d0%bd%d0%b0-%d1%80%d1%83/", "text": "Отслабването на западните структури, дискредитиране на ценностите и компрометиране на НАТО – това са основните стратегически цели на руския президент Владимир Путин. Това казва в интервю за полското издание Polityka бившият ръководител на операциите на ЦРУ в Русия и Централна Европа Майкъл Дж. Сулик. Според него следващата цел на Русия са Балканите, и по-специално Черна гора и Босна. Той коментира, че Русия не се стреми към въоръжен конфликт с НАТО, тъй като руската армия реално не е готова за това, но вместо военна агресия Путин изпълнява т.нар. доктрина „Герасимов“, която може да бъде описана като информационна война. Тя е основана на модерните информационни технологии, не струва скъпо и главната ѝ цел е да бъдат отслабени страните от НАТО и самият Алианс, казва Сулик. Според него Москва се изживява като Третия Рим, контрапункт на Запада, а главната цел на Путин, освен да отслаби НАТО, е да не допуска демокрация в Русия. В близко бъдеще може да се очаква руска активност на Балканите, допълва Сулик и посочва конкретно Босна и Черна гора. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.15", "title": " Бивш офицер от ЦРУ: Следващата цел на Русия са Балканите, и по-специално Черна гора и Босна"}
{"url": "https://trud.bg/%d0%b8-%d1%86%d1%81%d0%ba%d0%b0-%d1%81%d0%ba%d0%be%d1%87%d0%b8-%d0%bd%d0%b0-%d0%bf%d1%80%d0%b5%d0%b4%d0%bb%d0%be%d0%b6%d0%b5%d0%bd%d0%b8%d1%8f%d1%82%d0%b0-%d0%b7%d0%b0-%d0%bf%d1%80%d0%be%d0%bc%d0%b5/", "text": "Ръководството на ЦСКА излезе с отворено писмо в часовете преди Вечното дерби. А причина за действията на “червените” не е предстоящият мач с “Левски”, а внесените предложения за промени в закона за хазарта. Подобно на БФС и “Левски”, на “Българска армия” също вярват, че подобни действия могат да ударят сериозно по родния футбол. ОТВОРЕНО ПИСМО ОТ РЪКОВОДСТВОТО НА ПРОФЕСИОНАЛЕН ФУТБОЛЕН КЛУБ ЦСКА Във връзка с предложените промени в Закон за хазартa Във връзка с евентуалните предстоящи промени в Закон за хазарта и в частност идеите за забрана на “пряката” и “непряка” реклама, ние от ЦСКА, като заинтересована страна (клуб, спонсориран от хазартна компания), искаме да заявим нашата позиция като изразим публично притесненията си. Ние смятаме, че подобни бъдещи действия от страна на държавата, каквито са предвидени в новия Закон, биха навредили ПРЯКО на българския футбол и на българския спорт. Нашето обединено мнение е, че онлайн операторите в България (букмейкъри и организатори на хазартни игри), спазват стриктно всички правила, наложени от закона за хазарт на Република България. Смятаме, че това е видимо от всички рекламни съобщения в общественото пространство. Можем категорично да заявим, че в работата си с нас, нашите партньори никога не са престъпвали морални граници, използвайки забранени средства и методи за достигане до хора или аудитория, която не е тяхна целева група. Лицензираните оператори в България, които подкрепят българския спорт и българския футбол (а именно 99% от отборите в професионалния футбол, част от непрофесионалните отбори и организациите за аматьорски футбол), ще бъдат неравнопоставени спрямо всички чуждестранни оператори, които от своя страна ще достигат до феновете чрез „ПРЯКА” и „НЕПРЯКА” реклама, освен ако не забраните излъчването на Шампионска лига, Лига Европа, Англия – Висша лига, Германия – Бундеслига, Испания – Премиера дивисион, Италия – Серия „А”, което би било доста притеснително. Уважаеми ВНОСИТЕЛИ на поправки в закона, на какво основание давате предимство на чуждестранните компании за сметка на българските? Вероятно със средствата, които получават от хазарт, вече изброените държави и големи отбори имат сериозен напредък в развитието на първенствата си и в изграждането на школите (забранени за реклама, които обаче хазартът финансира под формата на дарения). Спонсорирането на футбола в България – от хазартни компании, букмейкъри и лотарии, не е преценент в Европа. Не правим изключение и ние, като клуб с многобройна публика, в никакъв случай не подценяваме интелекта на своите фенове и не вярваме, че те могат да бъдат подведени от телевизионен клип, в който дори не присъства апел към залагане, а по атрактивен начин бива представен продукт или услуга. С какво българската аудитория е по-различна от тази, на която и да е европейска държава, където големи футболисти носят логата на хазартни компании върху спортните си екипи? У нас, като клуб с традиции в Европа, е залегнало вярването, че футболният път на Стария континент е отъпкан и няма нужда тепърва да търсим модел, който би ни помогнал да се чувстваме финансово стабилни и да вървим в правилната посока. Напротив, такъв модел вече съществува и от няколко години се прилага у нас, което видимо подпомогна израстването на българския спорт. Уважаеми ВНОСИТЕЛИ на поправките в закона, освен всичко друго е хубаво да информирате ползвателите на рекламните съобщения, а именно нашите фенове, че хазартът плаща следните данъци и такси: – Данък печалба  – Корпоративен данък  – Такса отговорен хазарт  – Хазартът не възстановява ДДС Напълно сме наясно, че като заинтересована страна, някои биха осъдили позицията ни, но категорично не подкрепяме внесените промени, които са в ущърб на спорта, развитието на клубовете и спортистите. Смятаме, че всяка крайност в свободна страна с изявено гражданско общество е недопустима и безмислена. От ръководството", "date": "2018.05.15", "title": " И ЦСКА скочи на предложенията за промени в закона за хазарта"}
{"url": "https://trud.bg/%d0%ba%d0%b0%d0%bf%d0%b8%d1%82%d0%b0%d0%bb-%d1%81%d0%b8-%d0%be%d1%80%d0%b3%d0%b0%d0%bd%d0%b8%d0%b7%d0%b8%d1%80%d0%b0-%d0%bc%d0%b5%d0%b4%d0%b8%d0%b9%d0%bd%d0%b0-%d0%ba%d0%be%d0%bd/", "text": "В навечерието на Срещата на върха Европейски съюз-Западни Балкани, която ще се проведе в София в четвъртък, „Икономедиа“ и сподвижници си организирали сбирка за свободата на медиите в ЕС. За така наречената конференция, която ще се състои утре в столичен хотел, „Труд“ научи случайно от колеги в „Капитал“. Те бяха така добри да изпратят програмата. В нея се вижда, че Прокопиев и компания дори са поканили президента на Република България Румен Радев и председателя на Европейския съвет Доналд Туск. За съжаление на организаторите, ден преди сбирката и двамата височайши гости не са потвърдили присъствието си. Така на конференцията, като представители на българските медии ще бъдат единствено хора от Прокопиевите издания. Причината е, че в България само „Икономедиа“ и сподвижници знаят за това мероприятие, на което ще бъде дискутирана фалшивата новина за липсата на свобода на медиите у нас, разпространявана от изданията на Прокопиев. Тази схема „Икономедиа“ и Прокопиев използват не за първи път. По същия начин през януари те представиха  . Разбира се, не стана ясно как са събирани „фактите“, записани в нея, нито защо на презентацията присъстваха само хора от „Икономедиа“ и сподвижници на групата. Сега на конференцията са поканени президентът Радев и председателят Туск, с прозрачното намерение те да легитимират подобна полупрозрачна сбирка.", "date": "2018.05.15", "title": " „Капитал“ си организира медийна конференция"}
{"url": "https://trud.bg/%d0%b1%d0%b8%d0%b2%d1%88%d0%b8%d1%8f%d1%82-%d0%bc%d0%b0%d0%ba%d0%b5%d0%b4%d0%be%d0%bd%d1%81%d0%ba%d0%b8-%d0%bf%d1%80%d0%b5%d0%bc%d0%b8%d0%b5%d1%80-%d0%bd%d0%b8%d0%ba%d0%be%d0%bb%d0%b0-%d0%b3%d1%80/", "text": "Бившият премиер на Република Македония Никола Груевски имал 91 съветници и външни сътрудници. Годишно те стрували на държавата 1 милион 730 хиляди евро, съобщава правителственият пресцентър. “Съгласно принципите за откритост и прозрачност на работата на правителството, кабинетът на премиеа Зоран Заев публикува на уеб страницата на правителството информация за всички негови съветници и сътрудници, където медиите може да зададат своите въпроси относно техните задължения и заплащания. За да може обществеността да направи сравнение между сегашните и тези на бившия кабинет съветници, на страницата са публикувани и разходите за заплати на 91 съветници и външни сътрудници на бившия премиер Никола Груевски”, се казва в съобщението на пресслужбата, информира  Според информацията само за една година правителството на Никола Груевски за външни сътрудници и съветници е похарчило 71.6 млн. денари на македонския данъкоплатец, като сред ангажираните сътрудници има и такива с месечна заплата от 7000 евро. Уточнява се още, че липсват информации за авторитетни агенции, чрез които са набирани външните сътрудници. “Освен индивидуални договори за съветване на бившия премиер, в периода 2015 – 2016 г. има и договори за консултантски услуги от международни агенции, юридически консултации, изграждане на търговската марка на страната, мениджмънт на репутация и др. Става въпрос за четири договора, за които правителството на Груевски е платило 569 хиляди евро” се казва още в съобщението. Към него е приложена и таблица с имената на външните сътрудници, от където е видно, че са получавали от 7 000 евро месечно до 26 000 долара годишно.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.15", "title": " Бившият македонски премиер Никола Груевски имал 81 съветници, които стрували на държавата близо 2 млн. евро годишно"}
{"url": "https://trud.bg/%d0%b8%d1%80%d0%b0%d0%bd%d1%81%d0%ba%d0%b8%d1%8f%d1%82-%d0%b2%d1%8a%d0%bd%d1%88%d0%b5%d0%bd-%d0%bc%d0%b8%d0%bd%d0%b8%d1%81%d1%82%d1%8a%d1%80-%d1%80%d0%b0%d0%b7%d0%b3%d0%be%d0%b2%d0%be%d1%80%d0%b8/", "text": "Разговорите на Иран с европейските страни за спасяване на ядреното споразумение въпреки оттеглянето на САЩ от него са на прав път, каза иранският външен министър Мохамад Джавад Зариф след срещата си днес в Брюксел с върховния представител на Европейския съюз по външните работи и сигурността Федерика Могерини, предаде Ройтерс. Той окачестви срещата като добра и конструктивна, предаде БТВ. “Движим се напред в правилната посока. Каквото и да бъде решено, то трябва да запази и гарантира правата на Иран. Нашите разговори с европейската тройка (Германия, Франция и Великобритания, б.р.) ще продължат през следващите две седмици”, каза Зариф пред репортери в Брюксел. По-късно днес двамата ще се срещнат в белгийската столица с външните министри на трите страни, за да обсъдят създалото се положение около споразумението за иранската ядрена програма. Иранският президент Хасан Рохани, цитиран от агенция ИРНА, поиска от ЕС да се противопостави на “незаконните и алогични” действия на САЩ и добави, че след оттеглянето на Вашингтон от споразумението, Техеран може да остане в него само ако това му носи полза.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.15", "title": " Иранският външен министър: Разговорите ни с европейските страни за спасяване на ядреното споразумение са на прав път"}
{"url": "https://trud.bg/%d0%b1%d0%b0%d1%85%d1%80%d0%b5%d0%b9%d0%bd-%d0%be%d1%82%d0%bd%d0%b5%d0%bc%d0%b0-%d0%b3%d1%80%d0%b0%d0%b6%d0%b4%d0%b0%d0%bd%d1%81%d1%82%d0%b2%d0%be%d1%82%d0%be-%d0%bd%d0%b0-115-%d0%b4%d1%83%d1%88%d0%b8/", "text": "Съд в Бахрейн отне гражданството на 115 души и постанови доживотни присъди за 53-ма от тях по обвинение в тероризъм, предаде Ройтерс. Властите в Бахрейн са обвинили десетки лица в екстремизъм в поредица масови процеси, заявявайки, че обвиняемите са поддържани от Иран. Правозащитници твърдят, че това са предимно мирни представители на опозицията. Днешното дело е свързано с твърдението от 2015 г. на управляваното от сунити кралство, че иранските Гвардейци на революцията са помогнали на шиити, бегълци от Бахрейн, да основат екстремистка група, наречена Бригадите Зулфикар, за да дестабилизират страната. Прокуратурата бе обвинила 139 души за организирането на “множество експлозии, притежание на експлозиви и обучение в употреба на оръжия и експлозиви и опити за убийство на полицаи”. 53-има обвиняеми бяха осъдени на доживотен затвор, 62-ма – на различни срокове затвор – от три до 15 години, а 23-има бяха оправдани. Бахрейн, където е базиран Пети американски флот, води кампания срещу шиитски опозиционни групи и правозащитници от Арабската пролет през 2011 г. насам. Според правозащитници и граждански активисти шиитското малцинство е подложено на политическа и икономическа дискриминация – обвинение, което властите отричат, отбелязва Ройтерс. От 2011 г. насам има чести сблъсъци между демонстранти и силите за сигурност, срещу които имаше няколко бомбени атентати. Властите твърдят, че опозицията подкопава сигурността, и обвиняват за бомбените атаки Иран и ливанската шиитска групировка Хизбула. Техеран и Хизбула отричат да са замесени по какъвто и да било начин в размириците в Бахрейн. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.15", "title": " Бахрейн отнема гражданството на 115 души, обвинени в тероризъм"}
{"url": "https://trud.bg/%d0%bd%d0%b0%d1%80%d1%8a%d0%b3%d0%b0%d0%bd%d0%be%d1%82%d0%be-%d0%bc%d0%be%d0%bc%d1%87%d0%b5-%d0%b2-%d1%82%d1%80%d0%be%d0%bb%d0%b5%d1%8f-%d0%b5-%d1%81%d0%bf%d0%be%d1%80%d1%82%d0%b8%d1%81%d1%82-%d0%be/", "text": "18-годишният Борислав Великов, който беше   в тролей №7 в София, учи в спортното училище на ЦСКА, но е родом от санданското село Катунци. Момчето се занимава с джудо и самбо. Случката бе една от най-коментираните вчера в родното му село. Хората са възмутени от факта, че се застрашава човешки живот заради забележка да се пази чисто, както е направил Борислав. Бащата на Борислав има баничарница в Катунци, родителите му притеснени веднага са заминали за болница „Пирогов“ където е оперирано момчето след нападението. Спорд медиците той е в  е. Борислав е в 12 клас и до дни му предстоят зрелостни изпити и бал. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.15", "title": " Наръганото момче в тролея е спортист от санданското село Катунци"}
{"url": "https://trud.bg/2351789-2/", "text": "Ювентус джуниър камп ще се проведе от 25 до 29 юни на един от терените на стадион „Берое” в Стара Загора. Той е организиран от официалния фенклуб на световния италиански гранд в България и Детска футболна академия Комета. В лицензирания лагер, който се провежда за втори път в България, ще участват изявени треньори на Юве. Участниците ще получат пълна екипировка и подаръци, ще учат италиански и английски език. Таксата е между 700 и 900 лева, в зависимост от настаняването. Кампът се организира от на фенклуба на Ювентус в България и на Детска футболна академия Комета. Домакин на лицензирания лагер е кметът Живко Тодоров. „Никога не съм крил, че съм голям фен на Ювентус и това беше и причината фенклубът да избере Стара Загора за провеждането на кампа. Заедно ще направим едно хубаво изживяване за децата и треньорите на „Берое”, които ще имат достъп до обучението. Инициативата е много полезна не само за Стара Загора, но и за България” – каза пред журналисти Живко Тодоров. „На 25 юни Стара Загора става черно-бяла, заради Ювентус. Това е един формат, който е световен, лицензиран от торинския клуб” – обясни Костадин Крантев, представител на фенклуба на Ювентус в България и на Детска футболна академия Комета. „Кампът е много подходящ за подрастващите, тъй като треньорите от Италия успяват да ги научат на дисциплина, на отговорност. Полезен е и за българските треньори, тъй като придобият различен опит, какъвто един световен футболен клуб може да предложи” – заяви Елена Тодоровска – представител на фенклуба на Ювентус в България и на Детска футболна академия Комета. Имената на треньорите ще станат ясни на по-късен етап, в зависимост от броя на децата в отделните възрастови групи. Организаторите на кампа, които са сертифициран партньор на Ювентус Академия, могат да препоръчват отличилите се таланти за да получат улеснен достъп до кампове в Италия. Ювентус джуниър камп ще завърша на 30 юни с конференция с участието на италиански и български футболни треньори, на която ще бъде обсъдена методиката на торинския гранд, с която завоюва седма поредна шампионска титла и 13-а Купа на Италия. Извън кампа звезда на Ювентус ще посети Стара Загора, но името все още се пази в тайна. Регистрациите вече са отворени до изчерпването на капацитета на кампа, а желаещите да получат повече информация за възможности и условия могат да го направят във Фейсбук. Всички въпроси около участието и записването на деца могат да се изпращат и на e-mail bulgaria@juventus-academy.com, на телефон 0898 340 503, 0888 477 740, или след предварителна уговорка в офиса на организаторите на бул. „Черни връх“ 75 в София. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.15", "title": " Ювентус ще проведе лицензиран лагер в Стара Загора"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d0%be%d1%82-%d0%b5%d0%b4%d0%bd%d0%b0-%d0%b3%d0%be%d0%b4%d0%b8%d0%bd/", "text": "Премиерът Бойко Борисов от една година поставя въпроса за европейския пакет за мобилност, обявиха от ГЕРБ на специална пресконференция по повод днешнит .  Корнелия Нинова да пита президента Румен Радев дали при двете срещи с френския си колега Еманюел Макрон е поставил въпроса, посъветва депутатът Тома Биков. С намерението си утре да повика в Народното събрание министър-председателя по темата с превозвачите левицата за последен път доказва, че се интересува само “да събаря държавата”, подчерта той. По думите на Биков това е последен опит на БСП да хвърли сянка върху Българското евровредседателство. Колегата му Станислав Иванов припомни, че евродепутът от ГЕРБ Андрей Новаков и транспортният министър Ивайло Московски още миналата година са провели срещи в европейските институции и са очертали “червени граници”, които българското правителство не може да премине и да прави компромиси по някои от регламентите в Пакета за мобилност. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.15", "title": " Премиерът Бойко Борисов от една година поставя въпроса за европейския пакет за мобилност, обявиха от ГЕРБ"}
{"url": "https://trud.bg/600-%d0%b4%d0%b5%d1%86%d0%b0-%d1%83%d1%87%d0%b0%d1%81%d1%82%d0%b2%d0%b0%d1%85%d0%b0-%d0%b2-%d1%81%d1%8a%d1%81%d1%82%d0%b5%d0%b7%d0%b0%d0%bd%d0%b8%d0%b5%d1%82%d0%be-%d0%bf%d0%b0%d0%b7%d0%b8%d0%bc/", "text": "Близо 600 деца от училища в 10 града в страната се включиха в първия кръг на състезанието по български език „Пазим езика си“, който се проведе на 12 май, предаде БНТ. Той се организира от сдружението на съпругата на президента Десислава Радева „Живата вода на България“, а целта му е да насърчи създаването на трайни умения у учениците за правоговор и правопис. В състезанието мериха сили ученици от Попово, Разград, Хасково, Добрич, Монтана, както и от по-големите градове в страната – Бургас, София, Пловдив, Варна, Стара Загора и Благоевград. Това става ясно от публикация във фейсбук профила на сдружението. Подборът на училищата е направен по препоръка на Министерството на образованието и науката, казаха от сдружението. „Радостно е, че интерес към съревнованието проявиха деца от много други учебни заведения, но заради регламента те нямаше как да бъдат допуснати до участие. Затова стремежът ни е „Пазим езика си“ да влезе в календара на националните състезания на МОН през следващата учебна година, за да могат в него да се включат всички училища в страната“, споделя Радева, която е и председател на УС на „Живата вода на България“. “За богатството и красотата на българския език говорим предимно на 24 май. Но за родния ни език трябва да се грижим през цялата година. Състезанието е своеобразен призив към родители и деца да пазим езика си, за да ни има като българи”, казва още съпругата на президента. Проверката на изпитните работи започна. Проверяващите са преподаватели по български език и литература и студенти от Факултета по Славянски филологии в СУ „Св. Климент Охридски“. Резултатите ще бъдат изнесени на 21 май на сайта на сдружението www.zhivatavoda.bg За втория кръг ще се класират първите седем деца от всяка възрастова група – V и VI-VII клас, показали най-добри резултати. Финалният етап ще се проведе в Аулата на СУ „Св. Климент Охридски“ на 25 май. Състезанието ще е под погледите на експертно жури с председател езиковедът проф. д.ф.н. Владко Мурдаров. 14-те финалисти ще оценяват още Рени Стоичкова, учител по български език и литература и автор на редица учебни помагала, изработила основната част от изпитните задачи; Мариана Манчева, директор на СУ “Васил Левски” в Карлово, бившият образователен министър проф. Владимир Атанасов и проф. Татяна Ангелова – представители на катедра “Методика” във Факултета по славянски филологии в СУ. Наградите за победителите са електронни четци и книги от съвременни български автори. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.15", "title": " 600 деца участваха в състезанието “Пазим езика си”, организирано от Десислава Радева"}
{"url": "https://trud.bg/%d0%b4%d0%be-14-%d0%b5%d0%b2%d1%80%d0%be-%d0%bd%d0%b0-%d0%ba%d0%b2%d0%b0%d0%b4%d1%80%d0%b0%d1%82-%d0%b7%d0%b0-%d0%bd%d0%b0%d0%b5%d0%bc-%d0%bd%d0%b0-%d0%be%d1%84%d0%b8%d1%81-%d0%b2-%d1%81%d0%be%d1%84/", "text": "Между 12 и 14 евро на квадрат се движат наемите за офиси клас А в София в първите месеци на 2018 г. Средните наеми при клас Б са между 7 и 10 евро на квадратен метър, показват данните на консултантската компания MBL за първото тримесечие на годината. Тенденцията е в краткосрочен план наемните нива да останат стабилни, с оглед на увеличаващите се обеми на ново строителство. На база на текущи преговори за сделки с офис сгради, доходността на инвестицията в клас А офис площи се задържа на около 8%. Малко над 10%, или около 190 хиляди кв. метра, са незаетите клас А и Б офис площи в София, сочат още данните на компанията. Общо площта на офис площите в столицата достига 1,88 млн. кв. м. Търсенето през 2018 г. запазва инерцията от изминалата година – сделките за офис площи през първото тримесечие са малко над 33 хил. кв.м., като половината от тях са подписани със сгради в процес на строителство. Това са основно големи сделки за клас А площи от над 1500-2000 кв. м., тъй като съществуващите сгради рядко могат да отговорят на подобно търсене, коментира Николай Неов, директор „Офис площи” в MBL. Най-активни остават наемателите от секторите IT и аутсорсинг, както и центровете за споделени услуги, със сключени сделки за над 23 хил. кв. м. 72% от общия обем на сделките за наеми на офиси са съсредоточени в сгради в районите на бул. Цариградско шосе, Лозенец/Хладилника, Бизнес Парк София и централните части на столицата. Площите в строеж през тримесечието са се увеличили с 40 хил. кв. м. до общо 372 хил. кв. м. От тях близо 200 хил. кв. м. са планирани да бъдат завършени до края на тази година. Планиран е строежът на още над 200 хил. кв. м. офис площи, но за тях все още няма разрешение.", "date": "2018.05.15", "title": " До 14 евро на квадрат за наем на офис в София"}
{"url": "https://trud.bg/%d0%bc%d0%b0%d0%b9%d0%ba%d0%b0%d1%82%d0%b0-%d0%bd%d0%b0-%d0%bc%d0%b5%d0%b3%d0%b0%d0%bd-%d0%bc%d0%b0%d1%80%d0%ba%d1%8a%d0%bb-%d0%bc%d0%be%d0%b6%d0%b5-%d0%b4%d0%b0-%d1%8f-%d0%b7%d0%b0%d0%b2%d0%b5%d0%b4/", "text": "Майката на Меган Маркъл може да я заведе до олтара на сватбата й с принц Хари, съобщи сайтът Ти Ем Зи. Тридесет и шест годишната актриса трябваше да е под ръка с баща си, но след като  , ключовата роля се очаква да поеме майка й – Дория Рагланд. Има предположения, че принц Чарлз или принц Уилям, който е кум на сватбата, също могат да поемат ролята. Това може да стори и приятел на принц Хари и Меган Маркъл. Томас Маркъл е решил да пропусне церемонията след обществената реакция на скъпата фотосесия, която си е направил за сватбата. Той е позирал пред фотограф как се готви за събитието, за което е получил пари. Томас Маркъл заявил, че не иска повече да излага дъщеря си. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.15", "title": " Майката на Меган Маркъл може да я заведе до олтара, след като баща й се отказа"}
{"url": "https://trud.bg/v-%d0%b8%d0%b7%d0%b4%d0%b0%d0%bd%d0%b8%d0%b5-%d0%bd%d0%b0-%d0%bb%d0%b8%d1%82%d0%b5%d1%80%d0%b0-%d0%b5%d0%ba%d1%81%d0%bf%d0%be2018-%d0%b1%d0%b5-%d0%be%d1%84%d0%b8%d1%86%d0%b8%d0%b0/", "text": "Заместник- кметът по култура и хуманитарни дейности на Община Благоевград Христина Шопова и председателят на  Асоциация за култура и книжовност Венка Рагина откриха V издание на изложението на книгата в Благоевград „Литера Експо“ 2018. „За мен е чест да дам старт на 5 юбилейно издание на Литера Експо. Станаха 5 години. Когато нещо е хубаво и намери своето място в града ни, ние полагаме усилия да го запазим и продължим. Тук е мястото да благодаря на Асоциация за книжовност  и култура, Регионална библиотека „Димитър Талев“, на всички, които се включват с много сърце и желание това да продължава и да го има. Всяка година търсим ново място и пространство, за да усетим къде благоевградският читател най- лесно ще заяви своята любов към книгата. За първи път имаме автори от Македония и Сърбия. Имате възможност да купите книга за любим човек или да поведете детето си към света на книгите. Всички знаем колко е важно да четем, но за нашите деца ние сме примера и колкото повече им показваме добрите примери, те ще ги следват. Благоевград Ви прие и ще се разширяваме и в бъдеще. Книгите са част от „Пролетен фестивал на изкуствата“ в Благоевград, имат своето място тук и ние ще продължаваме да се борим за това, децата да четат“, каза в приветствието си  Христина Шопова. Председателят на  Асоциация за култура и книжовност Венка Рагина  благодари Община Благоевград за съдействието, усилията и отличната работа. Откриването на изложението продължи с богата музикална програма, в която взеха участие възпитаници от Център за личностно и творческо развитие на децата на Благоевград и представители от различни танцови клубове от Благоевград. По време на официалното откриване бе представена и програмата на изложението и срещите с авторите по дни и часове. 20 издателства разположиха новите си издания на книжни щандове в общо 7 шатри. Стотици жители и гости на областния център застанаха пред щандовете за да открият своите любими заглавия и с интерес разглеждаха подредените книги. Шатрите ще останат пред мол „Ларго“ до 19 май. През това време пл. „България“ ще бъде книжарница на открито. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.15", "title": " V издание на „Литера Експо“2018 бе официално открито в Благоевград"}
{"url": "https://trud.bg/%d0%bb%d0%b8%d0%b4%d0%b5%d1%80%d0%b8%d1%82%d0%b5-%d0%bd%d0%b0-%d0%b5%d0%bd%d0%bf-%d1%81%d0%b5-%d1%81%d1%8a%d0%b1%d0%b8%d1%80%d0%b0%d1%82-%d0%b2-%d1%81%d0%be%d1%84%d0%b8%d1%8f-%d1%83%d1%82%d1%80%d0%b5/", "text": "Правителствените и държавни лидери и опозиционни лидери от Европейската народна партия (ЕНП), както и председателят на ЕНП Жозеф Дол, председателите на Европейския съвет, Европейската комисия и Европейският парламент – Доналд Туск, Жан-Клод Юнкер и Антонио Таяни, ще участват в Среща на върха на ЕНП. Форумът ще се проведе на 16 май 2018 г. в резиденция „Бояна“ в София. Основна тема на срещата е водещият приоритет на Българското председателство на Съвета на ЕС – Западните Балкани. Срещата на върха ще се фокусира върху подготовката за Срещата на върха между ЕС и Западните Балкани на 16 и 17 май в София. В 15:30 часа председателят на ЕНП Жозеф Дол и председателят на ГЕРБ и министър-председател на България Бойко Борисов ще направят кратко изявление пред медиите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.15", "title": " Лидерите на ЕНП се събират в София утре"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd-%d1%86%d0%b2%d0%b5%d1%82%d0%b0%d0%bd%d0%be%d0%b2-%d0%b2%d1%8a%d0%b2-%d0%b2%d0%b8%d0%b4%d0%b8%d0%bd-%d1%81%d0%b5%d0%b2%d0%b5%d1%80%d0%be%d0%b7%d0%b0%d0%bf%d0%b0/", "text": "Северозападна България, Област Видин и Община Видин са във фокуса на правителството и на управляващото мнозинство в парламента. Това каза председателят на ПГ на ГЕРБ и заместник – председател на партията Цветан Цветанов по време на срещата си с кмета на община Видин Огнян Ценков. На нея присъстваха и областният координатор на ГЕРБ-Видин и народен представител Владимир Тошев и областният управител Албена Георгиева, съобщиха от партията. По време на разговора бяха обсъдени актуални за региона теми. Председателят на ПГ на ГЕРБ изрази своята удовлетвореност, че с подкрепата на правителството община Видин е излязла от тежкото финансово състояние и изпълнява успешно финансово – оздравителния си план. „Правителството и премиерът Борисов са доказали, че подкрепят усилията на всички кметове за развитието на общините”, категоричен бе Цветан Цветанов. В началото на месец март 2018 година община Видин отпадна от списъка на общини във финансово затруднение. През месец декември 2017 г. Министерство на финансите одобри приетия с решение на Общински съвет-Видин План за финансово оздравяване на Общината. Съобразно него, на Община Видин бе предоставен от централния бюджет временен безлихвен заем в размер на 6 000 000 лв., в който е включен и отпуснатият през 2015 година от правителството заем в от 2 000 000 лева. С него са разплатени всички наложени запори на общината. „Това означава стабилност и спокойствие за община Видин, която в началото на мандата на местната власт завари над 20 млн. лв. задължения”, подчерта Цветанов. „Това е общ успех на местната власт, гражданите и реалния сектор. Ние заедно показахме на правителството, че вървим в правилната посока”, подчерта кметът на Видин Огнян Ценков. Той посочи още, че в резултат на последователната политика на правителството към Северозападния регион, съвместно с държавната, местната власт и гражданското общество започва реалното изграждането на магистралния път Видин – Ботевград. „Предстои реализирането на още важни проекти за община Видин“, съобщи Ценков. Той бе категоричен, че 2018-а ще бъде годината на видимите резултати за община Видин. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.15", "title": " Цветан Цветанов във Видин: Северозападна България е във фокуса на правителството и на управляващото мнозинство в парламента"}
{"url": "https://trud.bg/%d0%bf%d0%b5%d1%82%d1%80%d0%be-%d0%bf%d0%be%d1%80%d0%be%d1%88%d0%b5%d0%bd%d0%ba%d0%be-%d1%81%d0%bc%d1%8f%d1%82%d0%b0-%d0%be%d1%82%d0%ba%d1%80%d0%b8%d0%b2%d0%b0%d0%bd%d0%b5%d1%82%d0%be-%d0%bd%d0%b0/", "text": "Президентът на Украйна Петро Порошенко смята, че построяването на Кримския мост свидетелства за пренебрежението на Русия към международното право, предава ТАСС. В специално заявление, публикувано във вторник по случай откриването на автомобилното движение на моста, Порошенко напомни, че Киев вече се е обърнал към Арбитражния трибунал на службата на ООН по морското право с ходатайство за защита на суверенните интереси на страната. „Украйна и в бъдеще последователно ще защитава своите позиции“, отбеляза държавният глава. Той също изрази съжаление, че в построяването на моста са участвали представители на европейския бизнес. ТАСС припомня, че във вторник президентът на Русия  , преминавайки по него зад волана на „КамАЗ“ начело на колона строителна техника. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.15", "title": " Петро Порошенко смята откриването на Кримския мост за нарушение на международното право"}
{"url": "https://trud.bg/%d1%80%d1%83%d1%81%d0%ba%d0%b0%d1%82%d0%b0-%d0%b4%d1%8a%d1%80%d0%b6%d0%b0%d0%b2%d0%bd%d0%b0-%d0%ba%d0%be%d1%80%d0%bf%d0%be%d1%80%d0%b0%d1%86%d0%b8%d1%8f-%d1%80%d0%be%d1%81%d0%b0%d1%82%d0%be%d0%bc/", "text": "Руската държавна корпорация “Росатом” е готова да помогне на България в изпълнението на проекта за строителство на АЕЦ “Белене”. Това съобщи на пресконференция, част от форума “Атомекспо 2018”, първият заместник генерален директор на корпорацията Кирил Комаров, цитиран от ТАСС. Готови сме да помогнем в изпълнението на този проект. Считаме, че между нас към днешния ден няма никакви конфликтни истории, отношенията ни се развиват прекрасно, заяви Комаров. София се отказа от строителството на централата с два реактора с мощност 2 гигавата през март 2012 година, припомня ТАСС. На 12 май премиерът Бойко Борисов заяви, че страната възнамерява да размрази проекта. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.15", "title": " Руската държавна корпорация “Росатом” е готова да помогне на България в строителството на АЕЦ “Белене”"}
{"url": "https://trud.bg/%d0%b3%d0%bb%d0%be%d0%b1%d0%b0-%d0%b7%d0%b0-%d0%bc%d1%8a%d0%b6-%d0%be%d0%b1%d1%81%d1%82%d1%80%d0%b5%d0%bb%d0%b2%d0%b0%d0%bb-%d0%be%d0%b1%d0%b2%d0%b8%d0%bd%d0%b5%d0%bd-%d0%b2-%d1%83%d0%b1%d0%b8%d0%b9/", "text": "Със 100 лева е глобен бургазлията Радостин Г.,  . В понеделник 15 годишният Иван Иванов, който прободе смъртоносно момичето в асансьор, в блок на жк “Меден рудник”, бе доведен в съда за разпоредително заседание. В момента, в който Иван излезе от автомобила на съдебната охрана, по него полетяха яйца. “Той е убил човек”, оправда се Радостин Г., който е пенсионер, приятел на почерненото семейство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.15", "title": " Глоба за мъж, обстрелвал обвинен в убийство с яйца"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba%d0%b2%d0%be-%d1%89%d0%b5-%d1%80%d0%b5%d1%88%d0%b0%d0%b2%d0%b0-%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d0%ba%d0%b8%d1%8f%d1%82-%d1%81-24/", "text": "1. ПРОЕКТ НА РЕШЕНИЕ ЗА ОДОБРЯВАНЕ НА ДОКЛАД ЗА СЪСТОЯНИЕТО НА ОТБРАНАТА И ВЪОРЪЖЕНИТЕ СИЛИ НА РЕПУБЛИКА БЪЛГАРИЯ ПРЕЗ 2017 Г.                                                Внася: заместник министър-председателят по обществения ред и сигурността и министър на отбраната 2. ПРОЕКТ НА РЕШЕНИЕ ЗА ИЗМЕНЕНИЕ И ДОПЪЛНЕНИЕ НА РЕШЕНИЕ №619 НА МИНИСТЕРСКИЯ СЪВЕТ ОТ 2009 Г. ЗА ПРИЕМАНЕ НА СПИСЪКА НА РЕГУЛИРАНИТЕ ПРОФЕСИИ В РЕПУБЛИКА БЪЛГАРИЯ                                                                                                      Внася: министърът на образованието и науката 3. ПРОЕКТ НА РЕШЕНИЕ ЗА ПРИЗНАВАНЕ НА СДРУЖЕНИЕ „НАЦИОНАЛНО СДРУЖЕНИЕ НА РАБОТОДАТЕЛИТЕ НА ХОРАТА С УВРЕЖДАНИЯ“ ЗА ПРЕДСТАВИТЕЛНА ОРГАНИЗАЦИЯ НА НАЦИОНАЛНО РАВНИЩЕ В НАЦИОНАЛНИЯ СЪВЕТ ЗА ИНТЕГРАЦИЯ НА ХОРАТА С УВРЕЖДАНИЯ                                                                                                                                                            Внася: министърът на труда и социалната политика 4. ПРОЕКТ НА ПОСТАНОВЛЕНИЕ ЗА ОДОБРЯВАНЕ НА ДОПЪЛНИТЕЛНИ РАЗХОДИ/ТРАНСФЕРИ ЗА 2018 Г. ЗА ИЗПЛАЩАНЕ НА СТИПЕНДИИ ПО ПРОГРАМАТА НА МЕРКИТЕ ЗА ЗАКРИЛА НА ДЕЦА С ИЗЯВЕНИ ДАРБИ ОТ ДЪРЖАВНИ И ОБЩИНСКИ УЧИЛИЩА ПРЕЗ 2018 Г., ПРИЕТА С ПОСТАНОВЛЕНИЕ №17 НА МИНИСТЕРСКИЯ СЪВЕТ ОТ 2018 Г.                    Внася: министърът на младежта и спорта 5. ПРОЕКТ НА ПОСТАНОВЛЕНИЕ ЗА ОДОБРЯВАНЕ НА ДОПЪЛНИТЕЛНИ РАЗХОДИ ПО БЮДЖЕТА НА МИНИСТЕРСТВОТО НА ПРАВОСЪДИЕТО ЗА 2018 Г.                                                  Внася: министърът на правосъдието 6. ПРОЕКТ НА РЕШЕНИЕ ЗА ОБЯВЯВАНЕ НА ИМОТИ – ПУБЛИЧНА ДЪРЖАВНА СОБСТВЕНОСТ, ЗА ИМОТИ – ЧАСТНА ДЪРЖАВНА СОБСТВЕНОСТ                                                    Внасят: заместник министър-председателят по обществения ред и сигурността и министър на отбраната министърът на регионалното развитие и благоустройството 7. ПРОЕКТ НА РЕШЕНИЕ ЗА ОБЯВЯВАНЕ НА ИМОТИ – ПУБЛИЧНА ДЪРЖАВНА СОБСТВЕНОСТ, ЗА ИМОТИ – ЧАСТНА ДЪРЖАВНА СОБСТВЕНОСТ, И ЗА БЕЗВЪЗМЕЗДНОТО ИМ ПРЕХВЪРЛЯНЕ В СОБСТВЕНОСТ НА ОБЩИНА ХАСКОВО, ОБЛАСТ ХАСКОВО                      Внася: министърът на регионалното развитие и благоустройството 8. ПРОЕКТ НА РЕШЕНИЕ ЗА ДАВАНЕ НА СЪГЛАСИЕ ЗА ПРОМЯНА НА КЛАСА НА КОНСУЛСТВОТО НА УНГАРИЯ В РЕПУБЛИКА БЪЛГАРИЯ, РЪКОВОДЕНО ОТ ПОЧЕТНО КОНСУЛСКО ДЛЪЖНОСТНО ЛИЦЕ СЪС СЕДАЛИЩЕ ВЪВ ВАРНА, В ГЕНЕРАЛНО КОНСУЛСТВО, КАКТО И ЗА ПРОМЯНА НА КОСУЛСКИЯ КЛАС НА ПОЧЕТНОТО КОНСУЛСКО ДЛЪЖНОСТНО ЛИЦЕ НА УНГАРИЯ В РЕПУБЛИКА БЪЛГАРИЯ ЙОРДАН ПЕТКОВ ЙОРДАНОВ В ПОЧЕТНО ГЕНЕРАЛНО КОНСУЛСКО ДЛЪЖНОСТНО ЛИЦЕ                                                                Внася: заместник министър-председателят по правосъдната реформа и министър на външните работи 9. ПРОЕКТ НА РЕШЕНИЕ ЗА ОДОБРЯВАНЕ НА ИЗМЕНЕНИЕ В РАМКАТА НА НАЦИОНАЛНИЯ МЕХАНИЗЪМ ЗА ИЗПЪЛНЕНИЕ НА АНГАЖИМЕНТИТЕ НА РЕПУБЛИКА БЪЛГАРИЯ ПО РЕШЕНИЕ 2015/1523/ЕС И ПО РЕШЕНИЕ 2015/1601/ЕС, ОДОБРЕНА С РЕШЕНИЕ №858 НА МИНИСТЕРСКИЯ СЪВЕТ ОТ 2015 Г.                                                                          Внася: министърът на вътрешните работи 10. ПРОЕКТ НА РЕШЕНИЕ ЗА ПРЕДЛОЖЕНИЕ ДО НАРОДНОТО СЪБРАНИЕ ЗА РАТИФИЦИРАНЕ НА ПРОТОКОЛА ЗА ПРЕДВАРИТЕЛНО ИЗПЪЛНЕНИЕ НА СПОРАЗУМЕНИЕТО ОТНОСНО ЕДИННИЯ ПАТЕНТЕН СЪД                                                                  Внася: министърът на икономиката 11. ПРОЕКТ НА РЕШЕНИЕ ЗА УТВЪРЖДАВАНЕ НА СПОРАЗУМЕНИЕТО МЕЖДУ ПРАВИТЕЛСТВОТО НА РЕПУБЛИКА БЪЛГАРИЯ И ПРАВИТЕЛСТВОТО НА АЛЖИРСКАТА ДЕМОКРАТИЧНА И НАРОДНА РЕПУБЛИКА ЗА ВЗАИМНО ОСВОБОЖДАВАНЕ ОТ ИЗИСКВАНИЯТА ЗА ПРИТЕЖАВАНЕ НА ВИЗИ ЗА КРАТКОСРОЧНО ПРЕБИВАВАНЕ НА ПРИТЕЖАТЕЛИТЕ НА СЛУЖЕБНИ И ДИПЛОМАТИЧЕСКИ ПАСПОРТИ                                          Внася: заместник министър-председателят по правосъдната реформа и министър на външните работи 12. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА СПОРАЗУМЕНИЕ ЗА СЪТРУДНИЧЕСТВО В ОБЛАСТТА НА СПОРТА МЕЖДУ МИНИСТЕРСТВОТО НА МЛАДЕЖТА И СПОРТА НА РЕПУБЛИКА БЪЛГАРИЯ И МИНИСТЕРСТВОТО НА СПОРТА И ОТДИХА НА РЕПУБЛИКА ЮЖНА АФРИКА                                                                                                                            Внася: министърът на младежта и спорта 13. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА ПРОТОКОЛ МЕЖДУ ПРАВИТЕЛСТВОТО НА РЕПУБЛИКА БЪЛГАРИЯ И ПРАВИТЕЛСТВОТО НА РЕПУБЛИКА АРМЕНИЯ ЗА ПРИЛАГАНЕ НА СПОРАЗУМЕНИЕТО МЕЖДУ ЕВРОПЕЙСКИЯ СЪЮЗ И РЕПУБЛИКА АРМЕНИЯ ЗА ОБРАТНО ПРИЕМАНЕ НА НЕЗАКОННО ПРЕБИВАВАЩИ ЛИЦА, ПОДПИСАНО НА 19 АПРИЛ 2013 Г. В БРЮКСЕЛ                                                                                          Внася: министърът на вътрешните работа 14. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА ПЛАН ЗА ДЕЙСТВИЕ ПО ПРОГРАМАТА НА СТРАНАТА 2018-2022 МЕЖДУ ПРАВИТЕЛСТВОТО НА РЕПУБЛИКА БЪЛГАРИЯ И ФОНДА ЗА ДЕЦАТА НА ОРГАНИЗАЦИЯТА НА ОБЕДИНЕНИТЕ НАЦИИ (УНИЦЕФ) И ПРОЕКТ НА ДВУГОДИШЕН ЗАСТЪПВАЩ СЕ РАБОТЕН ПЛАН ЗА ПЕРИОДА 2018-2019 Г.                                                                                                                                                            Внася: министърът на труда и социалната политика 15. ДОКЛАД ЗА ОДОБРЯВАНЕ НА РЕЗУЛТАТИТЕ ОТ УЧАСТИЕТО НА РЕПУБЛИКА БЪЛГАРИЯ В ЗАСЕДАНИЕТО НА СЪВЕТ „ОБЩИ ВЪПРОСИ“ НА ЕВРОПЕЙСКИЯ СЪЮЗ, ПРОВЕДЕНО НА 17 АПРИЛ 2018 Г. В ЛЮКСЕМБУРГ                                                                                                                      Внася: заместник министър-председателят по правосъдната реформа и министър на външните работи 16. ДОКЛАД ЗА ОДОБРЯВАНЕ НА РЕЗУЛТАТИТЕ ОТ УЧАСТИЕТО НА РЕПУБЛИКА БЪЛГАРИЯ В НЕФОРМАЛНОТО ЗАСЕДАНИЕ НА СЪВЕТА НА ЕВРОПЕЙСКИЯ СЪЮЗ ПО ОКОЛНА СРЕДА, ПРОВЕДЕНО НА 10 И 11 АПРИЛ 2018 Г. В СОФИЯ                                                                                      Внася: министърът на околната среда и водите 17. ПРОЕКТ НА РЕШЕНИЕ ЗА ОДОБРЯВАНЕ НА РЕЗУЛТАТИТЕ ОТ УЧАСТИЕТО НА РЕПУБЛИКА БЪЛГАРИЯ В НЕФОРМАЛНОТО ЗАСЕДАНИЕ НА СЪВЕТА НА ЕВРОПЕЙСКИЯ СЪЮЗ ПО ЗАЕТОСТ, СОЦИАЛНА ПОЛИТИКА, ЗДРАВЕОПАЗВАНЕ И ПОТРЕБИТЕЛСКИ ВЪПРОСИ, ФОРМАТ „ЗАЕТОСТ И СОЦИАЛНА ПОЛИТИКА“, ПРОВЕДЕНО НА 17 И 18 АПРИЛ 2018 Г. В СОФИЯ                                                                                                                                                        Внася: министърът на труда и социалната политика 18. ПРОЕКТ НА РЕШЕНИЕ ЗА ОПРЕДЕЛЯНЕ НА СПЕЧЕЛИЛИЯ КОНКУРСА УЧАСТНИК ЗА КОНЦЕСИОНЕР НА МОРСКИ ПЛАЖ „СЛЪНЧЕВ ДЕН“, ОБЩИНА ВАРНА, ОБЛАСТ ВАРНА  Внася: министърът на туризма 19. ПРОЕКТ НА РЕШЕНИЕ ЗА ОДОБРЯВАНЕ ПОЗИЦИЯТА НА РЕПУБЛИКА БЪЛГАРИЯ ЗА УЧАСТИЕ В РЕДОВНОТО ЗАСЕДАНИЕ НА СЪВЕТА ПО ОБРАЗОВАНИЕ, МЛАДЕЖ, КУЛТУРА И СПОРТ НА ЕВРОПЕЙСКИЯ СЪЮЗ, КОЕТО ЩЕ СЕ ПРОВЕДЕ НА 22 И 23 МАЙ 2018 Г. В БРЮКСЕЛ                                                                                                                                                                    Внася: министърът на образованието и науката 20. ПРОЕКТ НА РЕШЕНИЕ ЗА ПРИЕМАНЕ НА ДОКЛАД ЗА СЪСТОЯНИЕТО НА АДМИНИСТРАЦИЯТА ПРЕЗ 2017 Г.                                                                                                            Внася: министър-председателят 21. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА МЕМОРАНДУМ ЗА РАЗБИРАТЕЛСТВО ОТНОСНО ВЗАИМНОТО ПРИЗНАВАНЕ И ПОДМЯНАТА НА СВИДЕТЕЛСТВА ЗА УПРАВЛЕНИЕ НА МПС, ИЗДАДЕНИ ОТ МИНИСТЕРСТВОТО НА ВЪТРЕШНИТЕ РАБОТИ НА РЕПУБЛИКА БЪЛГАРИЯ И МИНИСТЕРСТВОТО НА ВЪТРЕШНИТЕ РАБОТИ НА ОБЕДИНЕНИТЕ АРАБСКИ ЕМИРСТВА                                                    Внася: министърът на вътрешните работи 22. ПРОЕКТ НА РЕШЕНИЕ ЗА ОПРЕДЕЛЯНЕ НА СПЕЧЕЛИЛИЯ КОНКУРСА УЧАСТНИК ЗА КОНЦЕСИОНЕР НА МОРСКИ ПЛАЖ „СВ. СВ. КОНСТАНТИН И ЕЛЕНА – МАЛЪК ПЛАЖ“, ОБЩИНА ВАРНА, ОБЛАСТ ВАРНА                                                                                                                      Внася: министърът на туризма 23. ПРОЕКТ НА РЕШЕНИЕ ЗА ОПРЕДЕЛЯНЕ НА СПЕЧЕЛИЛИЯ КОНКУРСА УЧАСТНИК ЗА КОНЦЕСИОНЕР НА МОРСКИ ПЛАЖ „СВ. СВ. КОНСТАНТИН И ЕЛЕНА – СЕВЕР“, ОБЩИНА ВАРНА, ОБЛАСТ ВАРНА                                                                                                                                   Внася: министърът на туризма 24. ДОКЛАД ОТНОСНО ИНФОРМАЦИЯ ЗА КАСОВОТО ИЗПЪЛНЕНИЕ НА ДЪРЖАВНИЯ БЮДЖЕТ И НА ОСНОВНИТЕ ПОКАЗАТЕЛИ НА КОНСОЛИДИРАНАТА ФИСКАЛНА ПРОГРАМА ЗА ПЪРВОТО ТРИМЕСЕЧИЕ НА 2018 Г.                                                                                    Внася: министърът на финансите 25. ПРОЕКТ НА РЕШЕНИЕ ЗА ОДОБРЯВАНЕ УЧАСТИЕТО, ПОЗИЦИЯТА И СЪСТАВА НА БЪЛГАРСКАТА ДЕЛЕГАЦИЯ В 71-АТА СЕСИЯ НА СВЕТОВНАТА ЗДРАВНА АСАМБЛЕЯ, КОЯТО ЩЕ СЕ ПРОВЕДЕ В ПЕРИОДА 21-26 МАЙ 2018 Г. В ЖЕНЕВА, ШВЕЙЦАРИЯ                                    Внася: министърът на здравеопазването 26. ПРОЕКТ НА ПОСТАНОВЛЕНИЕ ЗА ИЗМЕНЕНИЕ И ДОПЪЛНЕНИЕ НА ПРАВИЛНИКА ЗА ПРИЛАГАНЕ НА ЗАКОНА ЗА ТРУДОВАТА МИГРАЦИЯ И ТРУДОВАТА МОБИЛНОСТ, ПРИЕТ С ПОСТАНОВЛЕНИЕ №255 НА МИНИСТЕРСКИЯ СЪВЕТ ОТ 2016 Г.                                                        Внася: министърът на труда и социалната политика 27. ПРОЕКТ НА ПОСТАНОВЛЕНИЕ ЗА ПРИЕМАНЕ НА НАРЕДБА ЗА ИЗИСКВАНИЯТА ЗА ОПРЕДЕЛЯНЕ НА ФИНАНСОВО-ИКОНОМИЧЕСКИТЕ ЕЛЕМЕНТИ НА КОНЦЕСИЯТА              Внася: заместник министър-председателят по икономическата и демографската политика 28. ПРОЕКТ НА ПОСТАНОВЛЕНИЕ ЗА ИЗМЕНЕНИЕ И ДОПЪЛНЕНИЕ НА НАРЕДБАТА ЗА УСЛОВИЯТА И РЕДА ЗА ПРИЛАГАНЕ НА СХЕМИ ЗА ПРЕДОСТАВЯНЕ НА ПЛОВОВЕ И ЗЕЛЕНЧУЦИ И НА МЛЯКО И МЛЕЧНИ ПРОДУКТИ В УЧЕБНИТЕ ЗАВЕДЕНИЯ – СХЕМА „УЧИЛИЩЕН ПЛОД“ И СХЕМА „УЧИЛИЩНО МЛЯКО“, ПРИЕТА С ПОСТАНОВЛЕНИЕ №251 НА МИНИСТЕРСКИЯ СЪВЕТ ОТ 2016 Г.                                                                                                      Внася: министърът на земеделието, храните и горите 29. ПРОЕКТ НА ПОСТАНОВЛЕНИЕ ЗА ИЗМЕНЕНИЕ И ДОПЪЛНЕНИЕ НА УСТРОЙСТВЕНИЯ ПРАВИЛНИК НА МИНИСТЕРСТВОТО НА ОТБРАНАТА, ПРИЕТ С ПОСТАНОВЛЕНИЕ №5 НА МИНИСТЕРСКИЯ СЪВЕТ ОТ 2014 Г.                                                                                                                    Внася: заместник министър-председателят по обществения ред и сигурността и министър на отбраната 30. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА ЗАКОН ЗА ИЗМЕНЕНИЕ И ДОПЪЛНЕНИЕ НА ЗАКОНА ЗА ЗАЩИТА ОТ ШУМА В ОКОЛНАТА СРЕДА                                        Внася: министърът на здравеопазването 31. ДОКЛАД ЗА ОДОБРЯВАНЕ НА ПОЗИЦИЯ НА БЪЛГАРСКАТА СТРАНА ЗА УЧАСТИЕ В ЗАСЕДАНИЕТО НА СЪВЕТ „ВЪНШНИ РАБОТИ“ (ТЪРГОВИЯ) НА ЕВРОПЕЙСКИЯ СЪЮЗ, КОЕТО ЩЕ СЕ ПРОВЕДЕ НА 22 МАЙ 2018 Г. В БРЮКСЕЛ                                                                          Внася: министърът на икономиката 31. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА МЕМОРАНДУМ ЗА РАЗБИРАТЕЛСТВО МЕЖДУ МИНИСТЕРСТВОТО НА ЕНЕРГЕТИКАТА НА РЕПУБЛИКА БЪЛГАРИЯ И МИНИСТЕРСТВОТО НА ИКОНОМИКАТА НА РЕПУБЛИКА МАКЕДОНИЯ ЗА ОБЕДИНЕНИЕ НА ЕЛЕКТРОЕНЕРГИЙНИТЕ ПАЗАРИ „ДЕН НАПРЕД“                                            Внася: министърът на енергетиката 33. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА ЗАКОН ЗА КИБЕРСИГУРНОСТ        Внасят: заместник министър-председателят заместник министър-председателят по обществения ред и сигурността и министър на отбраната АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.15", "title": " Вижте какво ще решава Министерският съвет утре, 16 май 2018"}
{"url": "https://trud.bg/%d0%b5%d0%bc%d0%b0%d0%bd%d1%8e%d0%b5%d0%bb-%d0%bc%d0%b0%d0%ba%d1%80%d0%be%d0%bd-%d1%81%d0%b5-%d1%81%d1%80%d0%b5%d1%89%d0%bd%d0%b0-%d1%81-%d0%b9%d0%b5%d0%bd%d1%81-%d1%81%d1%82%d0%be%d0%bb%d1%82%d0%b5/", "text": "Френският президент Еманюел Макрон представи на генералния секретар на НАТО Йенс Столтенберг ролята, която смята да играе Франция в алианса, два месеца преди срещата на върха на организацията в Брюксел, предаде Франс прес. На срещата в Париж днес Макрон е представил “френската визия за бъдещето на НАТО като единна и солидарна организация, модернизирана и използваща по най-добрия начин ресурсите си в служба на стабилността и сигурността на евроатлантическата зона, надеждна и ефикасна за колективната ни отбрана”, съобщи Елисейският дворец. Срещата имаше за цел да подготви срещата на върха на НАТО на 11 и 12 юли, година след форума, на който новоизбраният президент на САЩ Доналд Тръмп настоя европейските партньори в алианса да увеличат финансовия си принос, иначе САЩ ще съкратят своя. Той обвини съюзниците, че дължат “огромни суми пари”, визирайки страни като Германия, чийто военен бюджет е под 2 процента от БВП. Оттогава Франция реши да увеличи бюджета на отбраната си, залагайки 2 процента от БВП за 2025 г. “за укрепване на трансатлантическите отношения и подсилване на военната надеждност на европейците”, е казал Макрон на Столтенберг. Германия пък се насочва към бюджетни икономии, при които военните й разходи слизат на 1,3 процента от БВП от 2020 г. Въпреки това двете големи европейски сили споделят волята да се освободят от икономическата и военна зависимост от американския си партньор, с когото отношенията се обтегнаха заради заплахи за търговска война и санкции в случай на продължаване на икономическите отношения с Иран, отбелязва АФП.  “Времето, когато можехме да разчитаме на САЩ да ни защитават, отмина”, заяви миналата седмица германската канцлерка Ангела Меркел. Според френското президентство Макрон е настоял пред Столтенберг НАТО “да вземе изцяло предвид напредъка на Европа на отбраната”. През декември ЕС задвижи постоянно сътрудничество в областите на сигурността и отбраната с цел развиване на отбранителния капацитет и инвестиране в съвместни проекти. Макрон освен това предлага да се създадат съвместни европейски сили за военна намеса, които да могат да действат извън НАТО. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.15", "title": " Еманюел Макрон се срещна с Йенс Столтенберг в Париж"}
{"url": "https://trud.bg/%d1%82%d0%b5%d0%b6%d0%ba%d0%b0-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d0%bc%d0%b5%d0%b6%d0%b4%d1%83-%d1%88%d0%b5%d1%81%d1%82-%d0%ba%d0%be%d0%bb%d0%b8-%d0%b2%d1%8a%d0%b2-%d0%b2/", "text": "Тежка катастрофа е станала в района на Цирковата площадка във Варна, предаде “ “. Около 16:40 часа е постъпил сигнал за ПТП, възникнало на кръстовището на бул. “Сливница” и бул. “Христо Смирненски”, съобщават от ОД на МВР Варна. На място има полицейски екип, който изяснява причините и обстоятелствата за възникването на инцидента, както и колко точно са автомобилите участващи в ПТП. Според първоначалната информация става дума за сблъсък между 6 автомобила, като има и четирима души отведени за преглед в болнично заведение. Според очевидец, жена с дете в колата не спира на “Стоп” с превишена скорост, идваща от “Мол Варна” и се обръща върху другите коли. Случката се разиграва на бул. “Сливница” – Посока “Тих труд”, до Цирковата площадка.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.15", "title": " Тежка катастрофа между шест коли във Варна, четирима души са ранени"}
{"url": "https://trud.bg/%d1%80%d0%b0%d0%b4%d0%b5%d0%b2-%d1%81%d1%80%d0%b5%d0%b4%d1%81%d1%82%d0%b2%d0%b0%d1%82%d0%b0-%d0%be%d1%82-%d0%b5%d0%b2%d1%80%d0%be%d1%84%d0%be%d0%bd%d0%b4%d0%be%d0%b2%d0%b5%d1%82%d0%b5-%d1%82%d1%80/", "text": "Следва да търсим максимална прозрачност, отчетност и контрол при разходването на средствата от европейските фондове. Търсим резултати, които са видими и позитивно се отразяват върху качеството на живота на гражданите. Затова България цени високо ефективните мерки за планиране и контрол на европейските средства. Това заяви държавният глава Румен Радев, който днес на „Дондуков“ 2 проведе среща с председателя на Европейската сметна палата Клаус-Хайнер Лене. Това съобщиха от пресслужбата на президентството. Румен Радев и Клаус-Хайнер Лене бяха единодушни, че трябва да се оценява добавената стойност, която проектите, финансирани с европейски средства, носят за хората и дали са от реална необходимост в тяхното ежедневие. Президентът акцентира още върху необходимостта бюджетът на ЕС да бъде ефективно използван за преодоляването на дисбалансите между регионите по осите Север – Юг и Изток – Запад. В рамките на срещата бяха обсъдени механизмите на Европейския съюз за отпускане на средства за реформиране на ключови сектори, визията за бъдещата Многогодишна финансова рамка на ЕС, продължаването и подобряването на кохезионната политика. Държавният глава изрази мнение, че ефективната кохезионна политика трябва да се реализира чрез изпълнението на по-голям брой проекти с по-малък мащаб, но за сметка на това по-близо до гражданите и с по-голяма добавена стойност на местно ниво в регионите, които изостават в развитието си. Средствата от европейските фондове трябва да се изразходват така, че да повишат доверието на гражданите в европейските институции, подчерта Румен Радев. „Образованието, науката и иновациите са сфери, към които трябва да насочим усилията си. Ако не го направим, ще изоставаме“, заяви още президентът и добави, че Европейският съюз трябва да е готов да отдели в бъдеще достатъчно средства и в подкрепа на своята обща отбрана. „Трябва да сме подготвени с внимателен анализ на своите бъдещи нужди и действия и сферите, които ще поставим като приоритети. Отбраната недвусмислено е една от тези сфери“, заяви Клаус-Хайнер Лене. Председателят на Европейската сметна палата благодари на България за активното включване на институцията в различните формати и инициативи, проведени по време на нашето председателство на Съвета на ЕС. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.15", "title": " Радев: Средствата от еврофондовете трябва да се изразходват при максимална прозрачност, отчетност и контрол"}
{"url": "https://trud.bg/%d0%b8%d0%b2%d0%b0%d0%b9%d0%bb%d0%be-%d0%bc%d0%be%d1%81%d0%ba%d0%be%d0%b2%d1%81%d0%ba%d0%b8-%d0%bd%d0%b5-%d0%b8%d1%81%d0%ba%d0%b0%d0%bc%d0%b5-%d0%b1%d1%8a%d0%bb%d0%b3%d0%b0%d1%80%d1%81/", "text": "Не искаме българските превозвачи да напуснат страната ни, принудени от Европейско законодателство. Това каза министърът на транспорта, информационните технологии и съобщенията Ивайло Московски по време на конференция с международно участие на тема: „Европейското бъдеще на транспорта от Централна и Източна Европа“. „Друга тема, която е чувствителна е – след кой ден да започват да текат командировъчни спрямо държавата в която се намирате. Тук намираме дефицит в решението на Комисията. Липсва механизъм за проверка на това нещо. Ако една българска компания за предходен месец има задължения да изплаща Х командировъчни за някоя държава, която е била повече от определените дни, няма проблем тя да бъде проверена от съответен Европейски орган“, каза още Московски. „Как обаче ще бъде проверена една Иранска или Турска фирма? Не лъжем ли като казваме, че важи за всички. Кое е социалното, кое е справедливото? Ако важи за всички, трябва да има механизъм, по който да се контролират всички. Това, което устройва нашите превозвачи относно командировъчните са 7 или 9 дни в месеца, но задължително последователни. Нашето желание беше да са 7 последователни дни“, допълни още той. „Безпрецедентна е подкрепата от всяка една институцията в държавата. Вярваме, че ще се намери справедливо и балансирано решение на тези проблеми, тъй като ако това не стане, знаем, че резултатът няма да е добър – ще се завишат разходите на всички нас, ще стане до голяма степен неконкурентен нашият транспорт и нищо чудно нашите шофьори в един момент да се окажат във френски и белгийски фирми“, каза още министър Московски.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.15", "title": " Ивайло Московски: Не искаме българските превозвачи да напуснат страната ни, принудени от Европейско законодателство"}
{"url": "https://trud.bg/%d1%81%d0%b4%d0%b2%d1%80-%d0%bf%d1%80%d0%b5%d0%b4%d0%bf%d1%80%d0%b8%d0%b5%d0%bc%d0%b0-%d0%bc%d0%b5%d1%80%d0%ba%d0%b8-%d0%b7%d0%b0-%d0%be%d1%85%d1%80%d0%b0%d0%bd%d0%b0-%d0%bd%d0%b0-%d1%80%d0%b5%d0%b4/", "text": "Столичната дирекция на вътрешните работи предприема всички необходими мерки за охрана на обществения ред и безопасност на движението в столицата във връзка с предстоящото дерби на 15 май /вторник/ от 18.30 часа на Национален стадион ”Васил Левски”. Това съобщиха от пресслужбата на МВР. Преди, по време и след провеждане на спортната среща полицейските служители ще следят за опазването на обществения ред и за недопускането на инциденти на територията на града. На изградени контролно – пропускателни пунктове в района на спортното съоръжение полицаи ще извършват щателна проверка на всички посетители на футболния мач. Предприети са стриктни мерки за недопускане на посетители, които имат наложена съдебна забрана за посещение на спортни мероприятия. Малолетни ще се допускат на територията на стадиона само с пълнолетен придружител и предварително попълнена декларация, която може да бъде изтеглена от интернет или взета от касите на стадиона. Униформените ще следят за недопускане на зрители във видимо нетрезво състояние, както и за носене на забранени предмети и вещи /огнестрелно оръжие, пиротехнически изделия, ножове, палки, боксове, бутилки, в това число и парфюми и чадъри/. Ангажимент по охраната на спортната среща имат частни охранителни фирми, чиято задача е да следят за опазване на реда на територията на стадиона по време на провеждане на срещата. В дейността си те ще бъдат подпомагани от полицейски служители, които ще се намесват при възникнала необходимост. Няма да бъдат допускани нерегламентирани шествия по маршрутите на придвижване на феновете. За да бъде избегнато струпване, приканваме зрителите да се възползват от по-ранното отваряне на входовете на стадиона. Вратите за посетители ще бъдат отворени в 16.30 часа. Във връзка с провежданата спортна среща, в следобедните часове е възможно да възникне временно затруднение в движението в централната градска част. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.15", "title": " СДВР предприема мерки за охрана на реда във връзка с мача ”Левски” – ЦСКА"}
{"url": "https://trud.bg/%d0%b8%d0%b7%d0%b1%d1%80%d0%b0%d1%85%d0%b0-%d0%b5%d0%bc%d0%b8%d0%bb-%d0%bf%d0%b5%d1%82%d0%ba%d0%be%d0%b2-%d0%b7%d0%b0-%d0%bf%d0%b5%d1%87%d0%b0%d1%82%d0%b0%d1%80-%d0%bd%d0%b0-%d0%b3%d0%be%d0%b4%d0%b8/", "text": "Емил Петков, управител на печатница “Ропринт” ООД ще бъде отличен с престижното браншово отличие “Печатар на годината” за 2017 г.  Наградата за 13-и пореден път ще бъде връчена от Съюза на печатарската индустрия в България (СПИБ). Церемонията се проведе на 17 май в голямото фоайе на Народната библиотека “Св. Св. Кирил и Методий”. На събитието се очакват министърът на икономиката Емил Караниколов и министърът на културата Боил Банов. Според регламента за наградите на гилдията се съревновават членове на Съюза, показали значими резултати в областта на печатарската индустрия. Победителите се излъчват от комисия, в която са включени носителите на почетните отличия в годините от учредяването на наградите досега, председателят и главният секретар на Съюза, както и представител на списание “Полиграфия”. Към момента тя наброява 29 души. Тази година номинацията на Емил Петков е избрана сред общо 5 предложения с голямо болшинство.  Наградата “Търговец на годината” пък ще бъде връчена на Лиляна Танчева, управител на “Елидис” ООД, която е избрана сред общо 7 номинирани.", "date": "2018.05.15", "title": " Избраха Емил Петков за печатар на годината"}
{"url": "https://trud.bg/%d0%b0%d1%80%d0%b5%d1%81%d1%82%d1%83%d0%b2%d0%b0%d1%85%d0%b0-%d0%b0%d0%b1%d0%b8%d1%82%d1%83%d1%80%d0%b8%d0%b5%d0%bd%d1%82-%d1%81-%d0%b1%d1%83%d1%82%d0%b0%d1%84%d0%be%d1%80%d0%b5%d0%bd-%d0%ba/", "text": "Младеж с автомат “Калашников” вдигна на крак полицейските спецчасти в Смолян вчера по обед.  Служителите на МВР получили сигнал, че лице с неустановена самоличност незаконно притежава автомат и с него обикаля из Смолян с лек автомобил. Полицаи веднага започнали издирване и около 12 ч открили 18-годишен младеж пред икономическата гимназия “Карл Маркс”. Там М. Н. Н. от града бил окован с белезници. В управлявания от него джип “Мерцедес” бил открит бутафорен автомат “Калашников”, както и газов пистолет без документи за произхода. По случая се води разследване, а откритото оръжие подлежи на експертиза, каза говорителят на полицията Сийка Забилева. Абитуриентът обаче е задържан за 24 часа и е уведомена прокуратурата. “Досъдебно производство по случая няма, санкция също няма да има, защото автоматът е бутафорен, а абитуриентът от “Карл Маркс” е дошъл с дегизировката, за да се снима за бала като “мутра”, каза районният прокурор на Смолян Георги Карпаров.", "date": "2018.05.15", "title": " Арестуваха абитуриент с бутафорен „Калашников“\t\t\t"}
{"url": "https://trud.bg/%d0%bf%d1%80%d0%b8%d1%8f%d1%82%d0%b5%d0%bb-%d0%bd%d0%b0-%d0%b0%d0%bb%d0%bf%d0%b8%d0%bd%d0%b8%d1%81%d1%82%d0%b0-%d0%b1%d0%be%d1%8f%d0%bd-%d0%bf%d0%b5%d1%82%d1%80%d0%be%d0%b2-%d1%82%d0%be%d0%b9-%d0%bd/", "text": "Боян Петров никога не се е възприемал като герой и не се е изтъквал. Не се е опитвал да налага себе си като някакъв идол. Боян си поставяше ясни цели, като например 14-те осемхилядника. Това беше нещо, което той искаше да постигне, защото никой в България не го беше правил и той като истински българин смяташе, че това е негова кауза и че може да я изпълни. Това каза пред   един от най-добрите приятели на Боян Петров проф. Павел Стоев. Боян не изпитва страх от смъртта. Всички злощастия, които са му се случили, са се случили в градска среда, допълни проф. Стоев. „Най-големите му проблеми – това, че го блъснаха на магистралата преди две години, имаше няколко катастрофи в София, в които той беше абсолютно невинен в ситуацията, просто мотопеда му го помете друг шофьор, пак му счупиха крака. Ракът, диабетът – всички тези неща се случиха в градска среда. Те не са резултат от това, че е бил в планините. Качи 10 осемхилядника и още куп други планини, всяка една от тях е много опасна и рискова, но в тях той се чувства добре, той там е сред познатото. Него много повече го е притеснявало да не му се случи нещо в градска среда”, каза приятелят му. Според Павел Стоев семейството на Боян никога не го е спирало да пътува и да се катери. Когато си в планината, там рисковете са определен брой, заяви Стоев. По думите му обаче, ако си добре подготвен, може да се справиш и да ги преодолееш. „Това беше уникалното при него. Боян удивяваше всички, включително и колегите си алпинисти с това как при най-тежки условия, при изкачвания от последни лагери към върха успява да се мобилизира, успява да си сложи дозата, да е в кондиция, да катери здрав. Не само това. Той винаги е бил водач. Той е водил групите към върха и повечето хора са се осланяли на него. Той е бил първият, който е биел пъртината в много случаи, останалите са го следвали. Има невероятна физика, която е много трудно да бъде обяснена. Той е преживял страшно много трудности и може би това го е направило толкова корав, толкова борбен, толкова целеустремен и всички му се възхищават”, каза още Стоев. Утре ще има последни издирвателни действия около базовия лагер, където Боян Петров може да е оцелял, но би било логично вече да е слязъл до там, допълни той. Гостът засегна и научните интереси на алпиниста. По думите му малко хора знаят, че Боян Петров е зоолог. Стоев го определи като един от най-добрите полеви специалисти, които са готови да прекарат месеци в тежки условия, за да завършат изследването си. „Били сме на много места заедно, виждал съм го как работи, как се отнася към изследванията, уникален човек е именно заради волята си“ – каза гостът. Относно негативните коментари за мащабната акция, която беше направена, Стоев заяви, че такива хора винаги ще има, но те нямат нито един връх в живота си, а Боян винаги ще остане пример не само с волята и живота си, но и с научната си дейност. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.15", "title": " Приятел на алпиниста Боян Петров: Той никога не се е възприемал като герой и не се е изтъквал"}
{"url": "https://trud.bg/%d0%be%d0%b1%d0%b5%d0%bc%d1%8a%d1%82-%d0%bd%d0%b0-%d1%84%d0%b8%d0%bd%d0%b0%d0%bd%d1%81%d0%b8%d1%80%d0%b0%d0%bd%d0%b5%d1%82%d0%be-%d0%b2%d0%bb%d0%b8%d1%8f%d0%b5-%d0%bd%d0%b0-%d1%86%d0%b5%d0%bd%d0%b8/", "text": "– Кредитирането е основен двигател на имотния пазар в България, особено в настоящия пазар, в който търсенето е основно от местните купувачи, а не толкова повлияно от чуждестранен интерес и инвестиции. В тази връзка, ниските лихвени проценти, които правят банковото финансиране достъпно за потребителите, имат съществена роля за настоящия възходящ цикъл на имотния пазар, заедно разбира се с цялостното икономическо развитие и макроикономическа рамка. – Глобално погледнато, изследванията за много страни по света сочат към едни и същи фундаментални фактори, които оказват влияние върху цените на жилищата в дългосрочен план и това са икономическо развитие и доходите на населението, ниво на безработица, демографски тенденции, както и фактори, свързани със законодателната и данъчната рамка на страната, както и наличието, достъпността и обема на банково финансиране. За нашия регион изследванията сочат, че поради не толкова големите спестявания на населението, наличието на банково финансиране е ключово за растежа на цените на имотите и в страни с активно банково кредитиране цените на имотите нарастват повече. Това се оказва валидно и за България, където мое изследване от 2014 г. за влиянието на банковото финансиране показа, че именно неговият обем има най-силен пряк ефект върху цените на имотите в България и може да служи за основен индикатор при прогнозирането на тенденциите на имотния пазар и за ценовия цикъл. За ценовия цикъл допринася и чуждестранното търсене и трансферите на живеещите в чужбина, които са от ключово значение за страни с по-слабо икономическо развитие и ние бяхме свидетели на техния ефект в предходния имотен бум от 2006-2008 г., когато чуждестранното търсене имаше основна роля в нарастването на цените на имотите в България. Към момента този ефект е ограничен основно до търсенето на имоти от българи, живеещи в чужбина. – Предстои да навлязат нови технологии в резултат на технологичното развитие и наличието на много повече данни и знания за пазара. От иновативните технологии към момента вече разполагаме с работещ модел за автоматизирана експресна оценка на жилищни имоти, който е достъпен на нашия сайт, и от който могат да се възползват широк кръг от заинтересовани лица – продавачи, собственици на жилища, колеги, оценители, банки и др. От гледна точка на тенденциите при изграждането на имоти, интересно е да се наблюдава отблизо развитието на 3D принтирането и интернет на нещата, които ще имат пряк ефект върху това какви домове ще обитаваме и как ще ги управляваме и комуникираме с тях.", "date": "2018.05.15", "title": " Обемът на финансирането влияе на цените на имотите\t\t\t"}
{"url": "https://trud.bg/%d0%bf%d0%bb%d0%b0%d0%bc%d0%b5%d0%bd-%d0%b4%d0%b8%d0%bc%d0%b8%d1%82%d1%80%d0%be%d0%b2-%d0%b5-%d0%bd%d0%be%d0%b2%d0%b8%d1%8f%d1%82-%d0%b7%d0%b0%d0%bc-%d0%b4%d0%b8%d1%80%d0%b5%d0%ba%d1%82%d0%be%d1%80/", "text": "Пламен Димитров, който до момента изпълняваше длъжността зам.-директор на дирекция “Контрол” в Централно управление на НАП, е назначен за зам.-изпълнителен директор на приходната агенция. Ресорът на г-н Димитров включва дирекциите “Контрол”, “Фискален контрол”, “Управление на риска”, “Централно звено за връзка” и “Интрастат”. “Необходим ни е силен тласък в контролната дейност, който да я направи по-ефективна. Звената УР, ЦЗВ и Интрастат имат значителен аналитичен потенциал, с който да се откриват несъответствия и нарушения на закона, като по този начин подпомагаме контролната дейност на Агенцията”, каза при представянето на новия си заместник изпълнителният директор на НАП Галя Димитрова. Пламен Димитров е с дългогодишен опит в НАП. Бил е началник на отдел “Контрол” в Перник. От 2007 г., заема различни постове в ЦУ на НАП.", "date": "2018.05.15", "title": " Пламен Димитров е новият зам.-директор на НАП"}
{"url": "https://trud.bg/%d1%83%d1%80%d0%b0%d0%b3%d0%b0%d0%bd%d0%b5%d0%bd-%d0%b2%d1%8f%d1%82%d1%8a%d1%80-%d0%b8-%d0%b3%d1%80%d0%b0%d0%b4%d1%83%d1%88%d0%ba%d0%b0-%d1%83%d0%b4%d0%b0%d1%80%d0%b8%d1%85%d0%b0-%d0%bf%d0%bb%d0%b5/", "text": "ТВ-водещият Ники Кънчев написа в профила си във фейсбук преди малко, че в Плевен се е развил ураганен вятър и е паднала градушка с невиждани размери. “Дръж се Плевен!”, написа Кънчев. “В Плевен е страшно! Такава стихия, казват, не са виждали досега!  Град! Ураганен вятър! Дървета, които безпомощно се мятат!  С вас сме, Плевен!  Пазете сеееее”, пише още водещият.                                                                                     АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.15", "title": " Ураганен вятър и градушка удариха Плевен (СНИМКИ)\t\t\t"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%b1%d0%b0%d0%bb%d0%b0%d0%bd%d1%81%d0%b8%d1%80%d0%b0-%d0%bc%d0%b5%d0%b6%d0%b4%d1%83-%d0%b8%d1%81%d0%bf%d0%b0%d0%bd%d0%b8%d1%8f-%d0%b5%d1%81-%d0%b8-%d0%b7/", "text": "Премиерът Бойко Борисов посрещна първия си високопоставен гост за историческата среща между лидерите на ЕС и Запасните Балкани – испанският премиер Мариано Рахой. На форума в четвъртък държавните ръководители ще очертаят своеобразната пътна карта за европейската интеграция на региона. Деликатният момент е, че Борисов се явява като своеобразен балансьор между Испания и останалите участници в срещата на върха, тъй като Мариано Рахой вероятно няма да присъства на форума в София във формат ЕС – Западните Балкани, както предадоха преди часове испанските информационни агенции. Рахой е на двудневно посещение в България, но са предвидени негови срещи само с българския премиер. Испанският министър-председател отказва да се включи в разговорите на лидерите за перспективата на Западните Балкани заради участието на Косово и лично на президента на страната Хашим Тачи. Властите в Мадрид смятат, че подобно участие на Рахой в среща в този формат ще даде повод за действия на каталунските сепаратисти.", "date": "2018.05.15", "title": " Борисов балансира между Испания, ЕС и Западните Балкани\t\t\t"}
{"url": "https://trud.bg/%d0%ba%d0%be%d0%bc%d0%b0%d0%bd%d0%b4%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d1%81%d1%83%d1%85%d0%be%d0%bf%d1%8a%d1%82%d0%bd%d0%b8%d1%82%d0%b5-%d0%b2%d0%be%d0%b9%d1%81%d0%ba%d0%b8-%d0%b5/", "text": "Командването на Сухопътните войски на Българската армия е домакин на конференция от Европейската инициатива за обединяване и споделяне в областта на военно-планинската подготовка “EU Pooling & Sharing Mountain Training Initiative“. Тя се провежда в периода 15 – 17 май 2018 г. съвместно с Командването за водене на бойни действия в планинско- гориста местност (MW COMMAND) на Австрийските Сухопътни войски. Това съобщиха от пресслужбата на Министерство на отбраната. Форумът е част от календара на Българското председателство на Съвета на ЕС. В него участват 60 представители от 14 държави, Центъра за изследване, изграждане и усъвършенстване на способности на НАТО за „Планинска война” (NATO MW COE) в Република Словения и Центъра за изследване, изграждане и усъвършенстване на способности за „Операции в екстремни зимни условия” (COE CWO) в Кралство Норвегия. Във фокуса на дискусиите ще бъдат въпроси, свързани с подготовката и повишаването на бойните способности на военнослужещите за действия във високопланински, включително тежки зимни условия на висока надморска височина. Европейската инициатива за обединяване и споделяне в областта на военно-планинската подготовка “EU Pooling & Sharing Mountain Training Initiative” датира от 2012 г., но официалното начало е поставено на 9 юни 2015 г. на тържествена церемония, проведена в района на 6-та планинска пехотна бригада на Австрийските въоръжени сили в град Хохфилцен. Тогава официално е подписан Меморандум за разбирателство между федералния министър на отбраната на Република Австрия и министрите на отбраната на девет страни, между които и Република България, за сътрудничество в областта на обединяване и споделяне, като част от Общата политика за сигурност и отбрана на Европейския съюз (ОПСО). България става част от тази инициатива, която поставя началото на нови взаимоотношения между страните от Европейския съюз за подготовка и справяне с новите предизвикателства, свързани с възможните дейности и опасности, произтичащи от планината и най-вече защитата на държавните граници в трудно достъпните планински райони. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.15", "title": " Командването на Сухопътните войски е домакин на конференция от Европейската инициатива за обединяване и споделяне в областта на военно-планинската подготовка"}
{"url": "https://trud.bg/%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d0%bc%d0%b5%d0%b6%d0%b4%d1%83-%d0%ba%d0%be%d0%bb%d0%b0-%d0%b8-%d1%82%d0%be%d0%b2%d0%b0%d1%80%d0%b5%d0%bd-%d0%b0%d0%b2%d1%82%d0%be%d0%bc/", "text": "Един човек е пострадал при катастрофа между товарен и лек автомобил на пътя Русе-Бяла, движението в участъка е затруднено. Това съобщиха от пресцентъра на МВР. На пътя Русе – Бяла, към 18.00 часа след местността Мойсеев баир, на около 16 км от Русе е възникнал пътен инцидент между товарен и лек автомобил. По първоначални данни, пострадал е шофьорът на леката кола. Товарният автомобил се е преобърнал извън пътя. Екипи на пожарната от Русе са пристигнали на място, за да обезопасят слаб теч на дизелово гориво от тежкия камион. При инцидента не е възникнал пожар. След оглед на място от екип на “Пътна полиция”, при необходимост ще бъде организиран обходен маршрут.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.15", "title": " Катастрофа между кола и товарен автомобил на пътя Русе-Бяла, един човек е пострадал"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d1%80%d0%b8%d1%81%d0%be%d0%b2-%d0%b8%d1%81%d0%bf%d0%b0%d0%bd%d0%b8%d1%8f-%d0%bf%d0%be%d0%b4%d0%ba%d1%80%d0%b5%d0%bf%d1%8f-%d0%b1/", "text": "Испания подкрепя България по пътя ни към Шенген и еврозоната. Това каза на пресконференция министър-председателят Бойко Борисов след среща с премиера на Испания Мариано Рахой. „Информирах го за това, което правим с еврокомисаря по транспорт. За това, че и транспортните ни фирми, и работници трябва да бъдат разглеждани под и с еднакъв аршин, особено в тези няколко параметъра – къде да спират ТИР-овете, 48-часовата почивка, застраховките на товарите, съответно това, което най-много ни притеснява – завръщането до дома на всеки три седмици. Като се има предвид къде е България, къде е Великобритания, Холандия или Германия, просто убива нашия бранш. Вчера работихме много с еврокомисаря по транспорт, тя остави своите сътрудници тук, днес са продължили“, заяви Борисов. Той уточни, че има текстове, които утре ще раздаде на всичките си колеги, за да може да се намери разумният компромис за българските превозвачи. „Така че предварително благодаря на всички колеги, че разбират нашия проблем и ще бъде разгледано“, добави той. „Запознах Мариано с това, която правим по Западните Балкани. Всъщност основната цел, което сме си поставили, е да превърнем Балканите в една строителна площадка и както Испания се промени коренно за 20 години, така и съответно Балканите да бъдат превърнати в едно добро място и за живеене, и за туризъм, и за бизнес. Коридорите 4, 8, 10, жп линии, дигитална инфраструктура, пристанища – нещо, към което мисля, че включително и Испания, която не признава Косово, подкрепя този наш процес и той ще е добре за цяла Европа“, добави премиерът. „Много българи живеят в Испания, много испански фирми има тук, испанското правителство полага всички грижи, нашите консули, да решават всеки един проблем, когато възникне. В двустранните отношения нямаме нещо, което да разглеждаме в тях. България върви уверено по пътя си към Шенген и еврозоната, изпълняваме критериите, Испания ни подкрепя. В утрешния ден ще имаме доста теми. Преди няколко дни премиерът Йълдъръм беше в Мадрид при Мариано Рахой. Те ни подкрепиха много за срещата на ЕС и Турция“, заяви Борисов. „Работим в тези напрегнати времена да намалим и напрежението, което има, по възможност с решаването на проблемите в Киев и с Русия. Имаме огромни стокообороти и с тази страна“, каза още Бойко Борисов. В никакъв случай аз не бих слагал знак за равенство между Косово и Каталуня, но това си е решение на испанското правителство и на техния премиер, каза Борисов. „Още преди месец говорихме в Брюксел и именно, за да не остане никакъв оттенък към България и нашето председателство, че има някакъв вид бойкот или нещо, което да накърни нашето желание за един траен мир – повярвайте ми, че единствената ни цел е траен мир и подобряване за условията за живот на Балканите“, заяви премиерът на България. По думите му това е добре за цяла Европа. „И утре е ден, нека да дойдат колегите, заедно ще бъдем и на срещата на ЕНП, на вечерята, така че ще имаме възможност и с останалите колеги да говорим. Факт е, че премиерът Рахой е два дни в България. Застъпва се със срещата и мисля, че от дипломатическа гледна точка и чисто приятелска, той изпълни ангажимента си и към мен, и към председателството, така че за това ти благодаря“, каза още Бойко Борисов. „Многократни разговори са проведени. Големите държави с големите превозвачи с най-големите фирми в света просто искат да направят така, че да се намали конкуренцията, която има в наше лице. Най-лесният начин това да стане е като се поставят няколко на пръв поглед изглеждащи в полза и в името на шофьори – повече почивка в по-луксозни и удобни места и т.н.“, коментира Борисов. Според него, когато целият пакет се сложи на масата и когато на части са се разглеждали, по някои от тях са намирали съгласие, защото звучат логично. „Има ли някой против, че шофьорът, след като кара 1000 км или колкото е по закон, трябва да спре на охраняем паркинг, да има топла храна, напитки, баня, където да си почине и да продължи нататък? Кой здраво мислещ човек оттук ще каже „не, това не е така“. Само че детайлите след това променят цялата конфигурация. Той на хотел трябва да отиде, ако отиде – кой ще му пази ТИР-а? Застрахователят не поема за 1 млн. евро товар, ако някой го обере. С какво ще отиде до хотела и ще се върне? Колко ще му струва таксито, стаята? В България има много смели и безкомпромисни хора като нашия лидер на опозицията“, допълни Борисов. „Надявам се заради единството на ЕС, заради общата ни европейска политика, да не се правят такива изключения или да се направи компромис да не се удря един бранш, какъвто е превозваческият в България. Не съм спрял, само не съм толкова гръмогласен, смел, брутален, който с пръст обяснява как ще разбие Германия, Франция и всички останали и ще ги изхвърли от ЕС, както много обичат да говорят. Много им пука какво ще кажат. Най-обичат някой да подскача. Оптимист съм, защото мисля, че по правилния начин, с такт, с диалог, се опитваме да свършим работа“, каза още българският премиер. По думите му България е от държавите, спасили над 50 000 български евреи от нацизма и не е дала да се пролива кръв. „В същото време с Палестина сме в също толкова добри отношения. Стотици студенти и специалисти са завършили в България и работят там. Не може това да ни е безразлично. Това, което става в Близкия Изток, прегрупирането на сили, спирането на ядрената програма, Иран, Сирия, Ирак, Либия, Йемен, Афганистан, всичко идва после на нашите граници и после в Европа като проблеми. Италия е седмата икономика и антисистемни партии дойдоха на власт именно заради мигрантската криза, която доведоха точно тези войни“, добави още Борисов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.15", "title": " Премиерът Борисов: Испания подкрепя България по пътя ни към Шенген и еврозоната"}
{"url": "https://trud.bg/%d0%b8%d1%81%d0%bf%d0%b0%d0%bd%d1%81%d0%ba%d0%b8%d1%8f%d1%82-%d0%bf%d1%80%d0%b5%d0%bc%d0%b8%d0%b5%d1%80-%d1%80%d0%b0%d1%85%d0%be%d0%b9-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%be/", "text": "Без никакво съмнение Българското председателство на Съвета на ЕС е едно от най-успешните. Това каза испанският премиер Мариано Рахой на брифинг след срещата с премиера Бойко Борисов. „Темите, които са включени в европейския дневен ред, са от огромно значение за бъдещето на всички нас“, обяви той. „С Бойко Борисов говорихме за чудесното състояние, в което се намират отношенията ни. Хилядите българи, които живеят в Испания, са прекрасен пример за интеграция в испанското общество“, посочи испанският премиер. „Испания е на 8-мо място във взаимоотношенията си с България. Износът и вносът ни продължават да се увеличават. Търговските ни връзки са все по-интензивни. Ще продължим да работим, за да се запази тази тенденция и в бъдеще“, изтъкна той. „Испания и България са много ефикасни в борбата срещу организираната престъпност“, каза още Мариано Рахой. Финалната декларация след срещата е неутрална по отношение на въпросите, които ни безпокоят, благодаря за усилията на Бойко Борисов, защото ни дава възможност да я подкрепим, каза Рахой. „По отношение на присъствието ми на срещата на високо равнище мисля, че решението, което беше взето, да не се присъства, е най-съгласуваното с винаги заявяваното от няколко години насам“, заяви той. „Испания винаги е поддържала конструктивна позиция по отношение на Западните Балкани“, обяви Мариано Рахой. „Днес заявих на българския министър-председател Бойко Борисов, че ще подкрепя всички мерки, които допринасят за развитието и стабилността на региона“, заяви той. „Високо ценим усърдието, с което работи министър-председателят на България. Той винаги може да разчита на помощта на нашата държава“, каза още испанският премиер. Позицията ми е тази, която се защитава от българския премиер Бойко Борисов. Това каза испанският премиер Мариано Рахой за мерките в пакета „Мобилност“, срещу които протестират българските превозвачи. „Мисля, че това е в линия на това, от което се нуждаят превозвачите ни и на това, което се диктува от разума“, изтъкна той. „Това е директива, която в момента се обсъжда в ЕП. Има една част, която остана висяща. Не се постигна съгласие между членките на ЕС. Това е въпрос, който ме безпокои, за мен той е важен“, каза още Мариано Рахой. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.15", "title": " Испанският премиер Рахой: Българското председателство на Съвета на ЕС е едно от най-успешните"}
{"url": "https://trud.bg/%d0%b2%d1%8a%d1%80%d1%85%d0%be%d0%b2%d0%bd%d0%b8%d1%8f%d1%82-%d0%ba%d0%be%d0%bc%d0%b8%d1%81%d0%b0%d1%80-%d0%bd%d0%b0-%d0%be%d0%be%d0%bd-%d0%b7%d0%b0-%d0%bf%d1%80%d0%b0%d0%b2%d0%b0%d1%82%d0%b0-%d0%bd/", "text": "Съветът за сигурност на ООН се събра на извънредно заседание заради избиването на близо 60 палестинци вчера в Ивицата Газа. При сблъсъците бяха ранени още 2700 души, а сред жертвите има и 8-месечно бебе, предаде БТВ. Сблъсъците в палестинските територии не стихват. Върховният комисар на ООН за правата на човека осъди прекомерната употреба на сила от страна на Израел. „Използването на смъртоносни оръжия трябва да бъде последна, а не първа възможност и то само когато има непосредствена заплаха за живота. Опитите да се доближи, да се повреди или да се премине зелената линия не е основание за стрелба на месо”, заяви Рупърт Колвил, говорител на Върховния комисар на ООН за правата на човека. Днес се отбелязва Накба – денят на катастрофата, в който точно преди 70 години 700 000 араби са погонени от домовете им, за да бъде създадена еврейската държава. Броят на бежанците и техните потомци по света са над 4 милиона и 700 000 души. Най-възрастните още помнят времето от май 48-а. Москва коментира ситуацията в региона доста сдържано. За разлика от турския президент Ердоган, който прокле насилието и дори препоръча на израелския посланик да се прибере за известно време в родината си. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.15", "title": " Върховният комисар на ООН за правата на човека осъди насилието в Газа"}
{"url": "https://trud.bg/%d1%81%d1%8a%d1%81-157-%d0%bc%d0%bb%d0%bd-%d0%b5%d0%b2%d1%80%d0%be-%d1%81%d0%be%d1%84%d0%b8%d1%8f-%d0%bf%d1%80%d0%b0%d0%b2%d0%b8-%d1%82%d0%be%d0%ba-%d0%be%d1%82-%d1%81%d0%bc%d0%b5%d1%82/", "text": "Със 157 млн. евро София ще прави ток от смет. Това ще стане след като инсталация за производство на ток и топлоенергия с гориво от отпадъци бъде изградена на площадката на една от централите на “Топлофикация” София. Тя ще произвежда топлинна енергия за 40 000 домакинства и електроенергия за 30 000 домакинства и ще обработва 180 000 т. РДФ годишно. Това е сепариран и третиран отпадък, от който са извлечени тежките метали, хлора и т.н. Проектът струва 157 млн. евро без ДДС. 91,8 млн. евро от тях са по ОП “Околна среда”.  Днес Столичният общински съвет ще гласува дали да участва в проекта със заем от 67 млн. евро, за което от “Политическа група 5” са против. С използването на РДФ-горивото за производство на енергия се спестява 10% от природния газ, който използва Топлофикация-София. Пестят се 18 млн. евро годишно от природен газ и 5 млн. лв. от услугите на циментовите заводи. Това ще стабилизира цената на топлоенергията, твърдят от Столичната община. Инсталацията ще има печалба от 10 млн. евро, при разходи до 7 млн. евро годишно. Тя ще замени стари мощности на ТЕЦ “София” и така емисиите на фини прахови частици на ТЕЦ-а се намаляват с 9,6%. Проектът е получил положителна екологична оценка още през 2015 г.", "date": "2018.05.15", "title": " Със 157 млн. евро София прави ток от смет\t\t\t"}
{"url": "https://trud.bg/%d0%b7%d0%b0%d0%bf%d0%be%d1%87%d0%bd%d0%b0-%d0%b1%d0%b5%d1%80%d0%b8%d1%82%d0%b1%d0%b0%d1%82%d0%b0-%d0%bd%d0%b0-%d0%bf%d1%8a%d1%80%d0%b2%d0%b8%d1%82%d0%b5-%d1%8f%d0%b3%d0%be%d0%b4%d0%b8-%d0%b2/", "text": "Добра първа реколта от ягоди, отгледани в собствена градина, отчитат в „ДГС Рилски манастир”. Кампанията е в ход вече седмица, като до момента са събрани 500 кг. От ранна сутрин работници и служители на териториалното поделение на ЮЗДП са в горския разсадник „Герена” край с. Стоб, за да приберат плодовете на своя труд. През 2017 г., в опит да разнообразят дейностите и приходите от недървесни горски продукти, с доброволните усилия на целия колектив тук бяха засадени близо 3 декара с ягоди. За да бъдат осигурени максимално добри условия за плододаване, горските служители изградиха и система за капково напояване. Фирма от региона е осигурила изкупуването на ароматните плодове, които вече се предлагат по пазарите. До края на кампанията се очаква добивът да достигне 1500 кг, което е добър резултат за първа година на плододаване. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.15", "title": " Започна беритбата на първите ягоди в „ДГС Рилски манастир“"}
{"url": "https://trud.bg/%d0%be%d1%82%d0%ba%d1%80%d0%b8%d1%85%d0%b0-%d0%ba%d0%bb%d0%b0%d1%81%d0%bd%d0%b0-%d1%81%d1%82%d0%b0%d1%8f-%d0%b2-%d0%b4%d0%b5%d1%82%d1%81%d0%ba%d0%b0-%d0%b3%d1%80%d0%b0%d0%b4%d0%b8%d0%bd%d0%b0/", "text": "Интерактивна класна стая с 16 индивидуални места за работа, преносими компютри, интерактивна тъч маса и роботчета беше открита във вторник детска градина „Космонавт“ в Шумен. Тя е изградена по проект на ОП Еразъм + „Бъдещото училище започва от днес“. В класната стая ще могат да работят малките възпитаници на школата по „Информационни технологии“ в детската градина, която се предлага като допълнително обучение на малчуганите.  Учители партньори ще имат възможност до 18 май да гостуват в ДГ „Космонавт“ и да наблюдават открити ситуации в групите на детската градина, работа с различни софтуерни и електронни ресурси и игри. „В тази стая децата ще придобиват дигитални умения, които да използват целенасочено“, каза учителят по информационни технологии Ангел Ангелов от СУ „Сава Доброплодни“, с чието съдействие е изградена интерактивната стая. Класната стая се дели на две. Едната зона е за изобразително изкуство, другата е свързана с информационните технологии. Там всяко дете ще има свое работно място, на което ще може да създава текстови, графични и аудио файлове. Целта на интеактивната класна стая в забавачката е използването на информационно-комуникационни технологии да бъде включено във всички нива на системата за обучение. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.15", "title": " Откриха класна стая в детска градина"}
{"url": "https://trud.bg/%d1%81%d0%bf%d0%b5%d1%88%d0%bd%d0%b0%d1%82%d0%b0-%d0%bf%d0%be%d0%bc%d0%be%d1%89-%d1%81%d0%b5-%d0%bf%d0%be%d0%b4%d0%be%d0%b1%d1%80%d1%8f%d0%b2%d0%b0-%d1%81-400-%d0%bb%d0%b8%d0%bd%d0%b5%d0%b9%d0%ba/", "text": "Най-големият ни бенефициент по ОП „Региони в растеж” е Министерството на здравеопазването, което кандидатства на 12-ти май. Ще се работи в посока подобряване на спешната помощ с 37 филиала, които ще бъдат открити и реновирани, 24 болнични заведения и 400 линейки. Това е голям проект, който ще бъде управляван от Брюксел и е на стойност 163 млн. лева, съобщи в Слънчев бряг министър Николай Нанков.  В курорта той откри заседание на Комитета за наблюдение на Оперативна програма „Региони в растеж“ 2014 – 2020 г. Стартира и кампания „Моят град е моята крепост”, която е образователно – патриотична и е насочена към децата, каза още министърът. Целта е те да се гордеят с родните си места – че в техните градове се случват позитивни неща. Кампанията стартира в Кюстендил и Шумен, следват Стара Загора и Габрово.  На 18-ти юни ще бъде пуснат обходния път край Ахелой, водещ към курорта Слънчев бряг. Тава става с 4 месеца предсрочно за да могат да се облекчат шофьорите, пътуващи през сезона към нашето море.  До края на месец май трябва да приключи ремонтът на АМ „Тракия“ в платното за Бургас. Става дума за 22 км в района на Чирпан. „Пътят е много лош. Тази част е строена през 95-96 година. Там се работи по нова технология и ще се положат общо 12 см асфлат, обясни министърът и добави, че асфалтът ще издържа на по-голямо натоварване и на над 50 градуса температура. До края на юни трябва да е готова и отсечката към София в същия участък.", "date": "2018.05.15", "title": " Спешната помощ се подобрява с 400 линейки и 37 филиала"}
{"url": "https://trud.bg/%d0%bb%d0%b8%d0%b4%d0%b5%d1%80%d1%8a%d1%82-%d0%bd%d0%b0-%d0%b1%d1%81%d0%bf-%d1%81%d0%be%d1%84%d0%b8%d1%8f-%d0%ba%d0%b0%d0%bb%d0%be%d1%8f%d0%bd-%d0%bf%d0%b0%d1%80%d0%b3%d0%be%d0%b2-%d1%89-2/", "text": "Днес в 18.00 часа лидерът на БСП – София Калоян Паргов ще се срещне с членове и симпатизанти от район „Люлин“. Събитието е по случай обновяването на районния клуб на партията, който се намира в блок № 348. Това съобщиха от пресслужбата на партията. По време на срещата ще бъдат връчени членските карти на новоприети социалисти и ще бъде поздравен един от ветераните на организацията по случай 90-ата му годишнина. „Обновеният ни клуб ще бъде средище за дискусии, събития от календара на района и политически мероприятия“, сподели домакинът на събитието районният председател на БСП – „Люлин“ Таня Пазийска. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.15", "title": " Лидерът на БСП – София Калоян Паргов ще се срещне с членове и симпатизанти от район „Люлин“"}
{"url": "https://trud.bg/%d1%80%d1%83%d0%bc%d0%b5%d0%bd-%d1%80%d0%b0%d0%b4%d0%b5%d0%b2-%d1%89%d0%b5-%d0%b1%d1%8a%d0%b4%d0%b5-%d0%b4%d0%be%d0%bc%d0%b0%d0%ba%d0%b8%d0%bd-%d0%bd%d0%b0-%d1%82%d1%8a%d1%80%d0%b6%d0%b5%d1%81%d1%82/", "text": "На 16 май 2018 г., от 20.45 часа в столичния хотел Кристъл Палас (ул. „Шипка“ 14) президентът Румен Радев ще бъде домакин на тържествената вечеря ифтар по случай свещения за мюсюлманите месец Рамазан. Това съобщиха от прессекретариата на държавния глава. На празничната вечеря са поканени представители на всички традиционни вероизповедания в България, представители на дипломатическия корпус, учени и хора на изкуството. Домакинството на президента на тържествената вечеря ифтар е израз на уважение към религиозния празник и към традициите на българските граждани с мюсюлманско вероизповедание. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.15", "title": " Румен Радев ще бъде домакин на тържествена вечеря по случай месец Рамазан\t\t\t"}
{"url": "https://trud.bg/%d0%b2%d0%b8%d1%86%d0%b5%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d0%b4%d0%b0%d1%80%d0%b8-%d0%ba%d0%bd%d0%b8%d0%b3%d0%b8-%d0%bd%d0%b0-%d0%b1%d0%b8%d0%b1%d0%bb%d0%b8%d0%be/", "text": "Над 40 книги подари вицепрезидентът Илияна Йотова на библиотеката в читалището в село Велчево, община Велико Търново. Така вицепрезидентът отговори на молбата на жителите, отправена от тях в репортаж, излъчен по Българската национална телевизия. Във възстановеното от самите тях читалище жителите са си направили библиотека, която непрестанно попълват. Това съобщиха от пресслужбата на държавния глава. Илияна Йотова бе радушно посрещната в къщата на най-възрастния жител на Велчево – 86-годишната баба Анка. Над два часа вицепрезидентът разговаря със събралите се в читалището хора, които поставиха различни въпроси пред нея. Те споделиха, че не са очаквали такъв високопоставен гост да ги посети. По думите им политиците идвали при тях само преди избори. В сградата на читалището жителите на селото са подредили етнографска сбирка. Част от автентичните предмети за нея намерили в старите изоставени къщи. Стените на читалището са окичени със стари фотоси и грамоти от участия на певчески фестивали. Всичко в селото жителите са възстановили със собствени сили. Така са спасили създадената през 1875 г. църква „Св. Георги“. Вицепрезидентът подари на храма икона на светеца. Кметският наместник Мустан Юсменов и кметът на Велико Търново Даниел Панов запознаха вицепрезидента с управлението на селото и проблемите пред него. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.15", "title": " Вицепрезидентът дари книги на библиотеката в село Велчево"}
