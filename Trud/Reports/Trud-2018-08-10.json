{"url": "https://trud.bg/%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d1%82%d0%b2%d0%be-%d0%bd%d0%b0-%d1%82%d1%8a%d1%80%d0%b3%d0%be%d0%b2%d0%b8%d1%8f%d1%82%d0%b0-%d0%bd%d0%b0-%d1%82%d1%83%d1%80%d1%86%d0%b8%d1%8f/", "text": "Турското министерство на търговията заяви, че у , обявени от САЩ, противоречат на правилата на Световната търговска организация, предаде Ройтерс. Реакцията е по повод обявеното по-рано днес от американския президент Доналд Тръмп удвояване на митата върху стоманата и алуминия от Турция. Доналд Тръмп съобщи днес, че е одобрил по-високи тарифи върху вноса от Турция, налагайки мита от 20 процента за алуминия и 50 процента за стоманата. Белият дом увери по-късно, че разпореждането на президента на САЩ не е свързано с други въпроси на двустранните отношения между Вашингтон и Анкара.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.08.10", "title": " Министерство на търговията на Турция: Увеличените мита, обявени от САЩ, противоречат на правилата на СТО"}
{"url": "https://trud.bg/%d0%bd%d0%b8%d0%bd%d0%be%d0%b2%d0%b0-%d0%b2-%d0%be%d1%82%d0%b3%d0%be%d0%b2%d0%be%d1%80-%d0%bd%d0%b0-%d0%bf%d0%be%d1%85%d0%b2%d0%b0%d0%bb%d0%b0%d1%82%d0%b0-%d0%b7%d0%b0-%d0%be%d1%82%d1%81%d1%82%d1%80/", "text": "Премиерът Борисов направо ме умилява с непрекъснатите си хвалби за правилното ми решение да поема отговорност и да поискам Бенчо Бенчев да напусне всички постове. Това написа Корнелия Нинова във фейсбук по повод  . „Много ми се иска да му върна комплимента. Лято е, може да разменим по две-три мили думи. Опитвам се, но не ми се получава. Ще го почакам още няколко дни. Може пък и той да поеме отговорността да освободи шефа на митницата, която е дала на същия този Бенчев и на Митьо Очите да ги охраняват. Или на шефа на клона на НОИ в Бургас, който също опрял до услугите на Бенчев и “Очите”. Или попита общинските съветници от ГЕРБ – защо гласуваха Бенчев за заместник-председател на Общинския съвет. Като висш пилотаж ще приема, ако Борисов успее да поеме отговорност и за кмета си на Бургас-той си знае защо или за шефа на кабинета си, дето смята, че “Очите” е един легален бизнесмен. И малко му „завиждам” на Борисов – Бенчев не спря да го хвали и да му вика, че е мъжкар, а за мен една добра дума не намери и само ме хули. Разбрах,че премиерът ни бил във Варна. Не е лошо да намине и към Бургас. Лято е и замириса на море, концесии и още нещо………“, пише още лидерът на БСП. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.08.10", "title": " Нинова в отговор на похвалата за отстраняването на Бенчев: Премиерът Борисов направо ме умилява"}
{"url": "https://trud.bg/%d0%b8%d0%b7%d0%bf%d0%b8%d1%81%d0%b0%d1%85%d0%b0-%d0%be%d1%82-%d0%b1%d0%be%d0%bb%d0%bd%d0%b8%d1%86%d0%b0-%d0%bc%d1%8a%d0%b6%d0%b0-%d0%bf%d1%80%d0%be%d1%81%d1%82%d1%80%d0%b5%d0%bb%d1%8f%d0%bd-%d0%b7/", "text": "Мъжът, който бе   в софийски подлез вече е изписан от болница и се възстановява у дома. Това съобщават от Военномедицинска болница, където бе приет 50-годишния Кирил Александров след инцидента на 24 юли. Първоначално Александров бе с опасност за живота, защото куршумът бе засегнал няколко вътрешни органа, но лекарите от ВМА успяха да го стабилизират. Няколко дни дни той прекара в реанимация, след което бе преместен в Клиниката по коремна хирургия, където се лекуваше до миналата седмица, когато е бил изписан. Причина за инцидента стана кучето на Александров, което отишло по нужда пред един от магазините в подлеза на булевардите „България“ и „Гоце Делчев“. Александров и собственика се скарали, след което втория извадил пистолет и го прострелял в корема.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.10", "title": " Изписаха от болница мъжа, прострелян заради куче в столичен подлез"}
{"url": "https://trud.bg/%d0%b4%d0%b8%d0%bf%d0%bb%d0%be%d0%bc%d0%b0%d1%82%d0%b8-%d0%b8%d0%b7%d1%80%d0%b0%d0%b7%d0%b8%d1%85%d0%b0-%d0%bf%d1%80%d0%b8%d1%82%d0%b5%d1%81%d0%bd%d0%b5%d0%bd%d0%b8%d0%b5-%d0%b7%d0%b0%d1%80%d0%b0/", "text": "Представители на българската дипломация изпратиха писмо до президента Румен Радев, в което изразиха сериозни притеснения около нови назначения на дипломатически длъжности. Писмото е от името на Българското дипломатическо дружество (БДД) и в него се изтъква, че именно държавният глава носи отговорност за дипломатически назначения, като го призоваха да внимава с предложенията. А БДД алармират за възможни нерегламентирани практики при назначаването на посланици. Публикуваме пълния текст на   до държавния глава без редакторска намеса: До Г-н Румен Радев, Президент на Република България ОТВОРЕНО ПИСМО ОТНОСНО: Предстоящите посланически назначения. Уважаеми господин Президент, Тази година Българското дипломатическо дружество (БДД) навърши 20 години от своето създаване. Сред основните цели и задачи на нашата организация, записани в Програмната декларация от 16 април 1998 година, са посочени: съдействие за оформяне на консенсус в България по националните интереси и основни въпроси на българските външни отношения, укрепване на престижа на Дипломатическата служба, съдействие на българските кариерни дипломати в техните усилия по защита на националните интереси на Република България и участие в процеса на изграждане на стабилна нормативна рамка за развитие на българската Дипломатическа служба. В изпълнение на нашите цели и задачи, Управителният съвет на БДД наблюдава внимателно и процесите, свързани с назначаването на нови посланици на Република България зад граница. Тази година на ротация подлежат повече от 20 посланически поста в посолства и постоянни представителства. С интерес и тревога следим различните предложения и слухове, които предшестват тази ротация. Някои твърдят, че „машината” за издаване на служебни и дипломатически паспорти на непознати за дипломатическата служба лица била прегряла през последния месец. Има информация, че се готви прехвърляне на посланици директно от една столица в друга, без спирка в България. За други се „планирало” удължаване за поредна (шести или седма) година на техния мандат. Имената на висши държавни чиновници от други ведомства и депутати  също са споменавани за посланически назначения. Действащи посланици, отдавна отвъд пенсионната възраст, също правят опити за оставане на служба поне за още една-две години. Дори в МВнР се говори за прецедент в световната практика – „ротация на място”. Тоест български посланици в една от държавите-партньори просто щели да си сменят офисите в същата държава за нов четиригодишен срок. За съжаление обаче вече има и първи доказателства за реализацията на тези „слухове” – две дами, които бяха доскоро български посланици, след изтичане на мандата смениха страните на акредитация, като се съгласиха да представляват нашата страна, като генерални консули, в други държави. Разбира се, без спирка в България. В друг случай посланик продължава да представлява България в европейска държава, въпреки че официално си бе взел довиждане с официалните лица в тази страна преди време, след завършването на мандата. БДД не желае да коментира тези „слухове”.  Бихме желали да напомним, обаче, че в съответствие с чл. 98, т.6 на Конституцията на Република България и чл. 63 на Закона за дипломатическата служба, извънреден и пълномощен посланик и постоянен представител при международни правителствени организации се назначава от президента на Република България по предложение на Министерския съвет. Следователно държавният глава е този, които може да изпрати посланици и постоянни представители и съответно – негова е отговорността, включително политическа и морална, за изпращането на най-достойните и професионално подготвени дипломати на високите постове. Уважаеми господин Президент, Преди да разгледате предложенията на правителството за ръководители на българските дипломатически мисии в чужбина, искаме да обърнем отново Вашето внимание към Закона за дипломатическата служба, който, въпреки  опитите да бъде окастрен и лишен от съдържание, все пак кореспондира с принципите на демократичната дипломатическа служба. Убедени сме, че тези принципи ще бъдат за Вас водещи при разглеждането на кандидатурите на новите български посланици: Уважаеми господин Президент, Спазването на законите и решенията на Конституционния съд са критерий за развитието на демокрацията във всяка страна. В случая стриктното придържане към Конституцята, Закона за дипломатическата служба и РКС №11/2011 година може допълнително да мотивира Дипломатическата служба за изпълнение на нейните отговорни задачи. Убедени сме, че върховенството на закона е приоритет за Вас и Вашата администрация. В заключение искаме да обърнем внимание, че с посланиците и постоянните представители, които ще назначите тази година, Вие ще работите до края на първия си мандат. Това са хората, които ще ви помагат или пречат да изпълнявате Вашето основно задължение по чл. 92 на Конституцията  –  Държавният глава  „олицетворява единството на нацията и представлява Република България в международните отношения”. БДД ще продължи да следи внимателно процеса около смяната на българските посланици зад граница и ще информира Вас, както и българската общественост, за своите изводи. Настоящото писмо ще бъде предоставено и на българските медии. София, 10  август 2018 година. Управителен съвeт на БДД АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.08.10", "title": " Дипломати изразиха притеснение заради нови назначения на посланици"}
{"url": "https://trud.bg/%d0%bc%d0%b8%d1%82%d0%bd%d0%b8%d1%86%d0%b0-%d0%b8-%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0-%d0%b3%d1%83%d0%b7%d0%bd%d0%be-%d0%bc%d1%8a%d0%bb%d1%87%d0%b0%d1%82-%d0%b7%d0%b0/", "text": "Митницата и прокуратурата, които в петък обявиха, че на пристанището в Бургас са заловени  , замълчаха гузно на въпрос за  . Митница и прокуратура не отговориха на въпрос чия е всъщност тази фабрика и как е работила с нелицензирани машини. На въпрос на „Труд“, как без да са лицензирани от българската митница, машините за цигари са работили във въпросната фабрика, те не дадоха отговор. „Няма как да коментираме дело, което не е под наш надзор“, каза заместник-председателят на Апелативна прокуратура в Бургас Йовита Григорова и коментира, че разследването се прави под опеката на Спецпрокуратурата. На втори въпрос – може ли зам.-шефът на Агенция „Митници“ Юлиян Мирков да отговори чии са били тези машини и как са работили без лиценз в цеховете, г-н Мирков каза, че не би било коректно да отговаря, защото се води разследване. Вече мина месец, откакто гръмна новината за разбитата при спецакция цигарена фабрика. Чия е тя, как е работила, какви марки са се произвеждали в нея и за къде е изнасяна продукцията- институциите пазят упорито и пълно мълчание.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.10", "title": " Митница и прокуратура гузно мълчат за цигарите в Карнобат"}
{"url": "https://trud.bg/%d0%b4-%d1%80-%d0%b4%d0%b0%d0%bc%d1%8f%d0%bd-%d0%b8%d0%bb%d0%b8%d0%b5%d0%b2-%d0%bf%d1%80%d0%b5%d0%ba%d1%8a%d1%81%d0%b2%d0%b0%d0%bc%d0%b5-%d0%bf%d0%be%d1%80%d1%8a%d1%87%d0%ba%d0%b0%d1%82%d0%b0-%d0%b7/", "text": "Прекъсваме поръчката за диагностикума за чумата по дребните преживни животни. Това каза д-р Дамян Илиев, изпълнителен директор на Българската агенция по безопасност на храните (БАБХ) по време на пресконференция във връзка с  , възложена от Агенцията за доставка на препарати за диагностика на чумата по дребните преживни животни . „Преди малко се чух с премира и той ми каза: „Прекъсваш поръчката и се оправяш по начина, по който си решил. Навън да направят изследванията. Не се занимавай“, каза д-р Илиев. На въпрос дали ще има оставки в БАБХ, д-р Илиев заяви, че тя не му е поискана от премиера. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.08.10", "title": " Д-р Дамян Илиев: Прекъсваме поръчката за диагностикума за чумата"}
{"url": "https://trud.bg/%d0%b4%d0%be%d0%bd%d0%b0%d0%bb%d0%b4-%d1%82%d1%80%d1%8a%d0%bc%d0%bf-%d1%83%d0%b4%d0%b2%d0%be%d1%8f%d0%b2%d0%b0-%d0%bc%d0%b8%d1%82%d0%b0%d1%82%d0%b0-%d0%b7%d0%b0-%d1%81%d1%82%d0%be%d0%bc%d0%b0%d0%bd/", "text": "Президентът на САЩ Доналд Тръмп заяви, че ще удвои вносните мита за стомана и алуминий от Турция, по този начин засилвайки натиска на нейната икономика на фона на дипломатическия ѝ спор с Вашингтон. „Току що обявих удвояването на митата върху стоманата и алуминия по отношение на Турция, докато тяхната валута – лирата се плъзга бързо надолу спрямо нашия много силен долар“, написа Тръмп на своя профил в социалната мрежа Туитър. „Отношенията ни с Турция не са добри както някога“, допълни той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com          ", "date": "2018.08.10", "title": " Доналд Тръмп удвоява митата за стомана и алуминий от Турция"}
{"url": "https://trud.bg/%d0%bf%d0%be%d0%bb%d0%b8%d1%86%d0%b0%d1%8f%d1%82-%d1%85%d0%b2%d0%b0%d0%bd%d0%b0%d1%82-%d0%b4%d0%b0-%d0%ba%d0%b0%d1%80%d0%b0-%d0%bd%d0%b5%d0%bb%d0%b5%d0%b3%d0%b0%d0%bb%d0%bd%d0%b8-%d0%bf%d1%80%d0%b5/", "text": " столичен полицай Владимир Стоянов остава за постоянно в ареста, реши днес карловският съд. Според магистратите служителят на реда има опасност да извърши още престъпления. Има и данни, че е предоставял квартири на мигрантите и че и друг път ги е карал вътре в страната, съобщи  . За деянието, за което е обвинен Стоянов – подпомагане на незаконно пребиваващи чужди граждани, се предвиждат между 1 и 6 години лишаване от свобода, посочиха от прокуратурата. Положението му се утежнява и от факта, че е полицай. В последната си дума Стоянов заяви, че е извършил престъплението „от простотия, от глупост”. Той посочи, че баща му е излязъл от болница, а освен това не бил в състояние да си покрива ипотеката. От страх от последствията пък се опитал да избяга при опита за полицейска проверка. Обвиняемият заяви, че ще свидетелства срещу съучастниците си, като поиска те да лежат дълги години в затвора. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com        ", "date": "2018.08.10", "title": " Полицаят, хванат да кара нелегални преселници: Направих го от простотия, от глупост"}
{"url": "https://trud.bg/%d0%b7%d0%b5%d0%b2%d0%b7%d0%b5%d0%ba-%d1%81%d0%b5-%d0%bf%d0%be%d1%88%d0%b5%d0%b3%d1%83%d0%b2%d0%b0-%d1%81-%d0%b4%d0%b6%d0%b5%d0%bd%d0%b8%d1%84%d1%8a%d1%80-%d0%bb%d0%be%d0%bf%d0%b5%d1%81-%d0%b7%d0%b0/", "text": "Актрисата и певеца Дженифър Лопес стана обект на подигравки заради афинитета си към марковите дрехи. Звездата се появи с дънкови ботуши на Версаче, а 31-годишният ирландски зевзек Сенан Бърн не пропусна момента да се пошегува с нея. Той публикува снимка със смъкнат панталон, по форма наподобяващ на ботушите на Лопес. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.10", "title": " Зевзек се пошегува с Дженифър Лопес заради ботушите й „Версаче“"}
{"url": "https://trud.bg/%d0%bc%d0%b0%d0%b9%d0%ba%d0%b8%d1%82%d0%b5-%d0%bd%d0%b0-%d0%b4%d0%b5%d1%86%d0%b0-%d1%81-%d1%83%d0%b2%d1%80%d0%b5%d0%b6%d0%b4%d0%b0%d0%bd%d0%b8%d1%8f-%d1%81-%d0%bd%d0%be%d0%b2%d0%b8-%d0%bf%d1%80%d0%be/", "text": "Майките на децата с увреждания продължават протестите и ще организират палатков лагер и пред Министерството на труда и социалната политика. Това се разбра след заседанието на работната група, която подготвя законопроекта за хората с увреждания във ведомството на Бисер Петков. “Не можем да застанем зад законопроект, който е дискриминационен и ощетява много хора, обявиха протестиращите. Майките поискаха оставката на председателя на Агенцията за хората с увреждания Минчо Коралски и оставката на Адриана Стоименова като зам.-председател на Съвета за интеграция на хората с увреждания. “Обсъждането на законопроекта започва отначало, защото и проектът е връщане назад спрямо всичко, което беше постигнато”, заяви от своя страна омбудсманът Мая Манолова.", "date": "2018.08.10", "title": " Майките на деца с увреждания с нови протести"}
{"url": "https://trud.bg/36-%d0%b4%d1%83%d1%88%d0%b8-%d0%bf%d0%be%d1%81%d1%82%d1%80%d0%b0%d0%b4%d0%b0%d1%85%d0%b0-%d0%bf%d1%80%d0%b8-%d1%81%d0%b1%d0%bb%d1%8a%d1%81%d1%8a%d1%86%d0%b8-%d0%bc%d0%b5%d0%b6%d0%b4%d1%83-%d0%b4%d0%b5/", "text": "36 души пострадаха, а няколко се наложи да бъдат и откарани в болница след сблъсъци между демонстранти и жандармерията в центъра на румънската столица Букурещ, предаде „Аджерпрес”. Румънци, живеещи в чужбина, започнаха да пристигат в страната през последните дни, за да се включат в планирания за днес митинг с искане за оставка на лявото правителство на Социалдемократическата партия и Алианса на либералите и демократите и предсрочни избори. Още в първите минути на протеста се стигна до сблъсък с полицията, която беше замервана с бутилки и отвърна със сълзотворен газ. Има и задържани. На мястото се появи и полицейско водно оръдие. Говорителят на жандармерията обяви, че има пострадали негови колеги. На фона на напрежението в Букурещ, социалдемократите обявиха плановете си да вдигнат двойно пенсиите в следващите 4 години. Те са обвинявани, че се опитват да демонтират структурите за борба с корупцията в страната. Живеещите зад граница румънци бяха допълнително разгневени от опитите на управляващите да променят изборните закони с цел да намалят ефекта от гласуването зад граница. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.10", "title": " 36 души пострадаха при сблъсъци между демонстранти и жандармерия в Букурещ"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%bf%d0%be%d1%85%d0%b2%d0%b0%d0%bb%d0%b8-%d0%bd%d0%b8%d0%bd%d0%be%d0%b2%d0%b0-%d0%b7%d0%b0-%d0%be%d1%82%d1%81%d1%82%d1%80%d0%b0%d0%bd%d1%8f/", "text": "Премиерът Бойко Борисов похвали Корнелия Нинова за отстраняването на Бенчо Бенчев. Правилното решение е това, което г-жа Нинова излезе и обяви – поемам вина, омитам и го махам, каза той във Варна. Според Борисов компрометираните полицейски шефове, чиито имена се свързват с тартори на групировки, са били отстранени от системата. „Аз много обичам да гледам сериали, особено американски. Сега гледам един, в който десетки полицейски банди действат в Щатите. Там всяка седмица има стрелби и убийства. За да научат какво става на улицата, трябва да станат по-близки с някой и да го вербуват. Там точно става разминаването. За съжаление, ние не сме много по-различни като държава от тези, които са в Европа и Америка”, коментира Борисов. Той категорично отрече информацията, че предстои смяна на вътрешния министър. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.08.10", "title": " Премиерът похвали Нинова за отстраняването на Бенчев"}
{"url": "https://trud.bg/%d0%ba%d0%b0%d0%ba-%d0%b8%d0%b7%d0%bd%d0%b5%d1%81%d0%be%d1%85%d0%bc%d0%b5-%d0%bd%d0%b5%d0%be%d0%bb%d0%b8%d1%82%d0%bd%d0%b0%d1%82%d0%b0-%d1%80%d0%b5%d0%b2%d0%be%d0%bb%d1%8e%d1%86%d0%b8%d1%8f/", "text": "В Казанлък е намерен истински „арсенал“ от около седемдесет сърпа Понятието „революция“ принадлежи на модерната наука, да не говорим за бомбастичния израз „износ на революция“, рожба на пропагандата през XX в. И все пак, въпреки че става дума за процеси отпреди хиляди години, няма никакво преувеличение. В продължение на повече от две хилядолетия „походът на цивилизацията“ върви от нашите земи към Средна, Западна, Източна и Северна Европа. Струва си, за да се замислим върху това фундаментално историческо явление, което остава познато на ограничен кръг учени и любители на праисторическото минало. „Неолитната революция“ е грандиозен скок в развитието на човечеството – тя ни прави онова, което сме през последните десет хилядолетия („малък“ отрязък от цялостната история на човешкия род!), включително и днес. От ловци и събирачи на плодове „наготово“ от природата, хората започват сами да осигуряват своето житие-битие, да планират поне близкото си бъдеще… „Революцията“ има своите огнища по света, а едно от най-важните е в Близкия Изток. Тя започва през деветото – осмото хилядолетие пр.Хр. в Палестина и Сирия, по-късно в целия ареал на т.нар. „плодороден“ или „благодатен полумесец“. Праисторическите земеделци създават насаждения от зърнени и други култури, постоянни селища, опитомяват животни – овце и кози, после говеда, и т.н. През седмото хилядолетие пр. Хр. настъпват климатични промени, които принуждават част от „носителите на революцията“ да се прехвърлят на Балканите, което се осъществява главно през Егейско море. Нивото на моретата в онази епоха е било с цели 35 м по-ниско от сегашното, водната площ по-малка, с много острови, полуострови и т.н. „Мигрантите“ изработват кораби и салове, с които транспортират своите семейства, семена, инвентар, добитък… „Почти Ноев ковчег!“ – възкликва проф. Хенриета Тодорова, един от водещите изследователи на епохата. Да припомним, че според някои учени идеята за библейския Потоп отразява паметта за тези природни катаклизми, вкл. свързването на сладководното дотогава Черно море със Средиземно. Под напора на водите от топящите се ледници в голяма част от Европа се стига до екстремно заливане на старите брегове – не само в Черно, но и в Средиземно море и световния Океан. По нашите земи новокаменната епоха продължава от около 6200 до към 4900 г. пр. Хр. Откритите селища (т.нар. селищни могили), особено онези в Тра­кия, рисуват картината на ново, „произвеждащо общество“. Нашите археолози праисторици са изследвали стотици неолитни селища. Някои от тях, например селищната могила при село Караново, Новозагорско (тамошният културен пласт е с близо 18 метра височина!), се ползват със световна известност. Силен интерес будят и поселенията в районите на Търговище (Овчарово и Поляница), Попово, Казанлък, Стара Загора, Хасково, Пазарджик, Кюстендил, Перник, Враца, Велико Търново, Русе и т. н., включително на територията на София. Проучванията в столичния район Слатина са ръководени от чл.кор. проф. Васил Николов и дават изключително интересни резултати.  Натрупаните знания за не­о­ли­та по нашите земи раз­к­ри­ват раз­ви­ти за времето сто­пан­с­т­во и ду­хо­вен жи­вот. Предците ни отглеждат пшеница (особено едрозърнест и двузърнест лимец), ечемик, бобови растения, дори лози. Разбира се, най-важна е била реколтата от житните култури, прибирана със сърп. Неолитните сърпове са изработвани от рог на елен, на който в специални жлебове са монтирани зъбци от кремък, здраво закрепени със смола от иглолистно дърво. Такива са открити в Караново, Азмашката могила при Стара Загора, с. Чавдар, Софийско, и на други места. Най-мащабната находка е от Казанлък – истински „арсенал“ от около седемдесет сърпа! За времето си това оръдие на мирния труд е „висока технология“, слабо разпространена дори и в съседните балкански земи, да не говорим за по-отдалечените региони на Европа… Зърното е смилано с хромел (ръчна каменна мелница), а от брашното е печен хляб, правени са каши и други ястия. Находките от овъглено зърно, сърпове и други сечива показват, че се създава силно развито земеделие още в ранната новокаменната епоха. Семената на житните растения, опитомените породи домашни животни, сърпът и други сечива се разпространяват в Европа от нашите земи. Как тогава да не говорим за „износ на революция“?! Ловът и риболовът все още заемат съществено място в бита на хората, като навлизат и нови оръжия като лъка и стрелата. През VІІ-VІ хилядолетие горите са пълни с дивеч, включително зубри, турове, елени, диви магарета – т. нар. кулани (в Добруджа)… Имало е и едри хищници, вкл. евразийският лъв, оцелял днес само в Индия… Нараства ролята на дърводобива, като освен дърва за огрев и за гориво на керамичните пещи горски участъци се изсичат за ниви и пасбища. В бита на хората особено значение придобива ке­ра­мич­ното про­из­вод­с­т­во, заражда се тъ­ка­чес­т­во­то, а върху някои статуетки е показано тогавашното облекло. Жилищата, изградени от плет и глина, понякога са на два етажа. Две жилища от неолитната епоха (от средата на VІ хилядолетие пр.Хр.) са експонирани в Стара Загора – те са с най-добре съхранената покъщнина на нашия континет. В софийския район Слатина са разкрити няколко големи къщи, една от които е с площ от 160 квадратни метра. Нео­лит­ния чо­век обо­жес­т­вя­ва при­род­ни­те сти­хии, Слън­це­то и Лу­на­та, съз­да­ва светилища в тях­на чест. В култ е из­диг­на­та идеята за пло­до­ро­дието, ко­я­то е силно застъпена в идол­на­та плас­ти­ка. В много от неолитните селища са открити женски фи­гу­рки от глина и мрамор, съ­до­ве – идо­ли и т. н., изоб­ра­зя­ва­щи же­ни в напред­на­ла бре­мен­ност. Оформя се образът на „Великата богиня майка“… В селището при Оходен е открит олтар от еленови рога – еленът е символ на Слънцето и плодородието. Символично изображение на Слънцето са нефритените свастики от Слатина и Кърджали. Родовата община, оглавена от старейшина (може би и жрец), е основен регулатор в човешките взаимоотношения. Въпреки високата и често ранна смъртност, в края на неолита настъпва демографски „взрив“. Според безспорен познавач на епохата, какъвто е Анета Бакъмска, хората в неолита са водели мирен и спокоен живот, в хармония помежду си, както и с майката природа… Дали бленуваният столетия по-късно „Златен век“ не е отрицание на благородния метал и не отразява наследения от хората мъгляв спомен за последната каменна епоха?! Изследването на неолитната култура в България води до сензационни открития. Доскоро се приемаше, че първото „истинско“ селище в Европа е онова в столичния район Слатина (приблизително от 6000 г. пр. Хр.). През 2004 г. стана ясно, че селището при Оходен, Врачанско, е по-старо поне с около едно столетие. В него също са открити полуовъглени зърна от култивирана пшеница, най-древната до момента в цяла Европа. Истинската сензация обаче е добре запазеният скелет на „първата европейка“, която археологът Георги Ганецовски нарече шеговито „неолитната Тодорка“. Малко по-късно проучвателят Недко Еленски при разкопки край село Джулюница, Великотърновско, попадна на още по-древно селище, датирано към 6300-6100 г. пр. Хр. И тук е намерен човешки скелет, както и ритуални масички, керамика, каменен жезъл на местен вожд… В резултат на протичащите стопански и социални процеси по нашите земи постепенно се „ражда“ древен етнос, на който поне в известна степен сме далечни потомци. Формирането на този „неолитен народ“ включва както преселници от юг, така и местно население. Това личи от проучванията в Дуранкулак и Оходен, Врачанско, където средиземноморският тип е по-ясно изразен при жените, а автохтонният при мъжете. Изследванията показват, че в нашите гени е запечатана наследствена информация, идентична с онази на хората от неолита. Археологическите проучвания със сигурност ще ни зарадват с нови открития, а дискусиите ще продължат. Ясно е обаче, че именно от нашите земи върви „неолитизацията“ на Европа, с други думи – пътят на цивилизацията.    ", "date": "2018.08.10", "title": " Как изнесохме “неолитната революция”\t\t\t"}
{"url": "https://trud.bg/%d1%81%d0%b8%d0%bd-%d0%bd%d0%b0-%d0%be%d1%81%d0%b0%d0%bc%d0%b0-%d0%b2%d0%b7%d0%b5-%d0%b4%d1%8a%d1%89%d0%b5%d1%80%d1%8f-%d0%bd%d0%b0-%d1%82%d0%b5%d1%80%d0%be%d1%80%d0%b8%d1%81%d1%82/", "text": "Хамза подготвян от баща си за негов наследник Хамза бен Ладен – син на ликвидирания от спецчасти на САЩ терорист №1 Осама бен Ладен, се е оженил за дъщерята на Мохамед Атта – един от атентаторите от 11 септември 2001 г., пише в. “Гардиън”. За сключения династичен брак, който има за цел да скрепи връзките в “Ал Кайда”, съобщили пред изданието полубратя на Осама. Според тях Хамза е заел висша позиция в терористичната организация и е решен да отмъсти за гибелта на баща си, убит в US рейд в Пакистан преди 7 години. Хамза е син на една от трите живи съпруги на Осама – Хаириа Сабар, която живееше с терориста в Аботабад, недалеч от най-голямата военна база в Пакистан, където той се укриваше и бе убит през 2011 г. След ликвидирането на баща му Хамза започна да отправя призиви към последователите си за война срещу Вашингтон, Лондон, Париж и Тел Авив. Смята се, че се е издигнал до заместник на настоящия лидер на “Ал Кайда” – Айман ал Зауахири. Западните разузнавания проявяват засилен интерес към местонахождението на Хамза, което към момента е неизвестно. Ключовата му позиция в “Ал Кайда” се потвърждава и от факта, че US Държавният департамент го включи през януари м.г. в черния списък с терористи. А бракът му с дъщеря на Атта, който отвлече и заби самолет в Северната кула на Световния търговски център в Ню Йорк, показва, че кървавите атентати от 11 септември 2001 г. в САЩ продължават да са крайъгълен камък за “Ал Кайда”, както и че ролята на Осама бен Ладен остава ключова за организацията. Писма на Осама, намерени в скривалището му в Аботабад, показват, че той е подготвял именно Хамза за свой наследник начело на “Ал Кайда”.    ", "date": "2018.08.10", "title": " Син на Осама взе дъщеря на терорист\t\t\t"}
{"url": "https://trud.bg/%d0%b3%d1%80%d1%8a%d1%86%d0%ba%d0%b0%d1%82%d0%b0-%d0%be%d0%bf%d0%be%d0%b7%d0%b8%d1%86%d0%b8%d1%8f-%d0%bf%d0%be%d0%b8%d1%81%d0%ba%d0%b0-%d0%bf%d1%8a%d0%bb%d0%bd%d0%b0-%d0%b8%d0%bd%d1%84%d0%be%d1%80/", "text": "Най-голямата гръцка опозиционна партия „Нова демокрация“ е притеснена от влошаването на отношенията с Русия и иска от правителството да представи в парламента пълна информация за последните събития в отношенията между двете страни, предава РИА Новости. „Поддържането на приятелските и продуктивните отношения с Русия е изборът на гръцката външна политика. Подразбира се, че всяка страна трябва да уважава суверенитета на другата и да избягва намеса във вътрешните си дела. Ние с голяма загриженост отбелязваме негативните събития от последно време, които достигнаха до неприемливото споменаване на министър-председателя на Русия Дмитрий Медведев на „Турска република Северен Кипър“, заяви ръководителят на отдела на партията по външната политика Йоргос Кумуцакос, посочвайки негово скорошно интервю пред руския ежедневник „Коммерсант“. „Нова демокрация“ смята, че „травмата по руско-гръцките отношения трябва да се изцели колкото се може по-скоро с обмислени и трезви, а не с импулсивни действия“. „Настояваме правителството да представи пред парламента пълна информация за последните събития в гръцко-руските отношения“, заяви Кумуцакос. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.10", "title": " Гръцката опозиция поиска пълна информация за отношенията с Русия"}
{"url": "https://trud.bg/%d0%bb%d0%b0%d0%b2%d1%80%d0%be%d0%b2-%d0%b2-%d1%82%d0%b5%d0%bb%d0%b5%d1%84%d0%be%d0%bd%d0%b5%d0%bd-%d1%80%d0%b0%d0%b7%d0%b3%d0%be%d0%b2%d0%be%d1%80-%d1%81-%d0%bc%d0%b0%d0%b9%d0%ba-%d0%bf%d0%be%d0%bc/", "text": "Руският външен министър Сергей Лавров заяви в телефонен разговор с държавния секретар на САЩ Майк Помпео, че  приема новите санкции на Вашингтон заради „случая Скрипал“, предава РИА Новости. „От руска страна е изразено категоричното неприемане на наскоро обявените от Вашингтон нови санкции с позоваване на уж наличната информация за участието на Русия в така наричаният „случай Скрипал“, пише в официално заявление на МВнР на Русия. Лавров е подчертал, че нито САЩ, нито Великобритания, нито която и да е друга страна не са предоставили и едно доказателство, което да потвърждава това. В сряда властите на САЩ обявиха нови санкции срещу Русия заради предполагаемото използване от нея на химическо оръжие в британския град Солсбъри.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.10", "title": " Лавров в телефонен разговор с Майк Помпео: Не приемаме новите санкции срещу Русия заради случая „Скрипал“"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d1%81%d0%bf%d1%80%d1%8f-%d1%82%d1%8a%d1%80%d0%b3%d0%b0-%d0%b7%d0%b0-%d0%bf%d1%80%d0%b5%d0%bf%d0%b0%d1%80%d0%b0%d1%82%d0%b8-%d1%81%d1%80%d0%b5%d1%89%d1%83/", "text": "Магистрала “Хемус” готова до 2024 г. Ще проверя случая с обществената поръчка на БАБХ за препарат срещу чумата и ако има проблем, ще го анулирам. Това заяви във Варна премиерът Бойко Борисов по повод скандала около фирмата, спечелила обществена поръчка на Българската агенция по безопасност на храните (БАБХ) за препарат срещу чумата при дребните преживни животни. Междувременно от БАБХ съобщиха на извънредна пресконференция, че анулират поръчката. В четвъртък стана ясно, че агенцията ще купи по спешност набори и препарати за откриване на чума по овцете и козите. Агенцията е открила процедура за договаряне само с една фирма, регистрирана в съда преди месец, тъй като единствено тя имала оторизация от френски производител да предлага нужните диагностични препарати. Общата стойност на препаратите е 336 184 лв. без ДДС и поръчката се възлага на “Глобул вижън 2018” ЕООД. Фирмата е учредена точно 9 дни след първата заповед на директора на БАБХ за евтаназиране на овце. Според Търговския регистър дружеството е вписано с капитал от 500 лева и с предмет на дейност “продажба на компютри, хардуер и т.н”. В морския град премиерът Бойко Борисов инспектира строителните ремонтни работи на бул. “Васил Левски”, където за изграждането на новото трасе от ул. “Подвис” до ул. “Девня”, правителството отпусна 80,5 млн. лв. а други 4,5 млн. лв., осигурени от държавата, са за пробива на бул. “Сливница”. По време на посещението си Борисов гарантира, че до 2014 г. АМ “Хемус” ще бъде изцяло завършена, а на 16 август ще бъде направена първата копка на трасето от Белокопитово към Търговище. Министър-председателят коментира и казуса по Бенчо Бенчев и похвали Корнелия Нинова за отстраняването му от БСП.   Правителството иска да даде 20 млн. лв. за детско-юношески школи Готови сме да заделяме всяка година 15-20 млн. лева от бюджета за развитието на детско-юношеските школи. Стига с тези чужденци, не сме с възможностите на Реал Мадрид, трябва да създадем наши национали във футбола, от тези деца след 4-5 години ще излязат звезди. Това каза премиерът Бойко Борисов пред треньори и възпитаници на детско-юношеската школа на ФК “Спартак” във Варна. Според него имаме ген и пример за това са Любо Пенев, Боби Михайлов, Стоичков, Бербатов. “Магистралите са безплатни в България, а ще вземаме пари от децата, които тренират и са най-сърцати”, подчерта Борисов. Според него трябва да се водят разговори между клубовете, Футболния съюз и финансовият министър Владислав Горанов и парите да отиват само за подготовката на децата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.08.10", "title": " Борисов спря търга за препарати срещу чумата (обзор)\t\t\t"}
{"url": "https://trud.bg/%d0%bf%d1%80%d0%be%d1%84-%d1%8e%d0%bb%d0%b8%d1%8f-%d0%b4%d0%b6%d0%be%d1%80%d0%b3%d0%be%d0%b2%d0%b0-%d0%be%d1%82-%d0%b1%d0%be%d0%bb%d0%bd%d0%b8%d1%86%d0%b0%d1%82%d0%b0-%d1%81%d0%b2-%d0%b5/", "text": "От април НЗОК намали сумите, които плаща за консумативи. Могат ли пациентите да доплащат сърдечни клапи, истина ли е, че има практика да се поставят безразборно стентове, за да се усвояват пари по скъпи клинични пътеки? Това са само част от въпросите, на които потърсихме отговор от  . – Проф. Джоргова, след като НЗОК намали сумите, които плаща за медицински изделия, колко се налага да доплащат пациентите ви за клапи, примерно? – В момента на българския пазар има три вида клапи. За два от видовете не се доплаща. С третата фирма, която е и родоначалник на клапите в световен аспект, работихме с трето поколение клапи. Заради рестрикциите на НЗОК се принудихме да се върнем на клапите от второ поколение. Фирмата не се съгласи да си намали цените и за да не доплаща пациентът, работим с по-старите клапи. За тази от трето поколение се налага да се доплащат 5 000 лв. от пациента. Ясно ви е, че основният контингент от пациенти са възрастни хора, пенсионери, тежко болни хора, които 5 000 лв. нямат откъде да намерят. Последното поколение клапа има както структурни подобрения, така и подобрения в поставящото устройство. – Случва ли се да кажете на пациент, че може да има най-добрата клапа, ако си доплати? – Да, случва се и някои хора си доплащат. Вчера в „Св. Екатерина“ сложихме две клапи от най-ново поколение. На пациенти в чакащата листа обясняваме какви са възможностите и какви са условията, а всеки пациент решава сам за себе си. Не ме разбирайте погрешно – не твърдя, че другите две клапи са по-лошо качество, но и при сърдечните клапи, както при колите, има разлика в марката, годината на производство и т.н. Не сме оставили на пациентите вариант само да си доплащат, има изход и за пациентите, които нямат финансови възможности. Всеки от нас иска да работи с най-доброто, но клапите са скъпи. Между другото, най-ниската реимбурсация на такива клапи е в момента е в България от целия Европейски съюз. – Каква е причината, след като българинът най-често умира от сърдечно-съдови заболявания, точно там да е малка реимбурсацията? – Реално една клапа струваше 50 000 лв., сега с новите цени е 40 000 лв., така че в България не е малка реимбурсация, щом фирмите свалиха част от цените, значи е имало възможност. Проблем има за най-новите технологии, които са и най-щадящи за пациентите. Те за съжаление не си свалят цените. Според мен НЗОК трябва да затегне контрола, а не да намалява поголовно цените на консумативите. Нека българският пациент да има достъп до модерни технологии, защото сега непрекъснато ни свиват рамките, т.е. ние едва покриваме това, с което работим, а камо ли да мислим за иновации. – В този смисъл, ако се затегне контролът, ще се спре ли безразборното поставяне на стентове? – Доколко се поставят безразборно стентове е болен въпрос, който винаги е бил спорен. За съжаление, имам случаи на пациенти, които твърдят, че след като им са поставени два стента, не искат повече. Смешно е да се каже, че след два стента единственото ти спасение е операция. Истина е, че някои избързват да поставят стентове, преди да са изчистени индикациите, но точно тук е мястото и на професионалните дружества на гилдията. Ние на няколко пъти сме отправяли предложение към НЗОК да се създаде експертен съвет с лекари, избрани от дружеството, на които самата гилдия има доверие, с идеята тези хората да бъдат използвани от касата за помощ при решения. Не трябва да ни глобяват за пропусната запетайка или пропуснат подпис, защото в спешност при работа в болницата една запетайка е последното нещо, което един лекар гледа. Пропусната е запетайката, защото екипът мисли как да спаси живот, а не къде да поставя запетайки. Работата на НЗОК я виждам в това да събере около себе си кръг от специалисти, които да помагат. – Как да си обясним това, че непрекъснато изникват нови и нови центрове, които се занимават точно с инвазивна кардиология? – Хората отдавна са го измислили, а ние пак ще откриваме Америка. Трябва да има ефективен контрол – много просто е. Никъде по света няма такава липса на контрол от органите, които заплащат медицинските дейности и от органите, които би трябвало да следят качеството им. Има норматив – при един център, който прави по-малко от 50 клапи годишно, не би трябвало да се разрешава да продължава. Ако 5 центъра в България поставят клапи, значи се предполага да имат достатъчно пациенти в центровете, а екипите им трябва да са добре обучени и да имат достатъчно работа, за да поддържат професионализма. Едно е, ако пациент отиде в център, който прави 50-100 клапи годишно, но съвсем друго е да се посети център, в който се правят 20 клапи годишно. В САЩ са наложени строги показатели по този въпрос. – Лекарите не обичат да говорят срещу колегите си, но случвало ли се е да се сблъскате с брак, произведен от колеги? – Никога не бих говорила срещу колегите си, защото знам колко е труден и тежък пътят на всеки доктор. Както във всяка една професия има хора, които са много добри в професията си, както и такива, които са случайно попаднали в професията. Страх ме е, че няма да остане добър доктор в България с оглед негативната кампания в обществото и медиите против лекарите. Медицината не е всеможеща – ние не можем да гарантираме, че ще излекуваме всички хора. Много често лекарите се борим с хронични заболявания, за които не притежаваме магия да ги излекуваме. Често човек цял живот си уврежда сърцето и посещава лекар твърде късно. Докторът не е магьосник. За съжаление, човешкият живот има край, но не защото докторът е убил пациент, а защото не е успял да го спаси. Не всичко е перфектно, защото има хора, чието място не е в тази професия, но така е във всяка сфера. Обществото забрави 99% от кадърните лекари и се фокусира върху 1% посредствени или деморализирани лекари – дори това да не е точната равносметка. В крайна сметка огромната част колеги си вършат перфектно работата в условията, в които са поставени, а те са ужасни. Понякога се поставям на мястото на млад доктор и се чудя как издържат тези деца на безкрайно големия и различен натиск. Не само професионален, защото това е достатъчно психически натоварена професия. – Като добавим и ниското им заплащане… – Непрекъснато се говори само за заплати. Да, огромно значение има, защото млади хора, които трябва да гледат семейство, се опитват да работят на 2-3 места, за да могат да компенсират, а един уморен лекар не е напълно адекватен. Освен това има пациенти, които ругаят непрекъснато и се държат безобразно. Обществото не зачита младите лекари, на които се налага дори да заплащат специализацията си. Важен фактор са и условията, в които работят, и възможността за развитие. – Има ли тенденция, пациентите все по-често да избират инвазивната кардиология пред традиционната? – Има, разбира се. Пациентът има право на избор, когато се касае за коронарна болест т.е. – инфаркт, стеснение на съд, който храни сърцето, тогава основният избор е на пациента и ние сме длъжни да обясним плюсовете и минусите на методиките. Последна дума има пациентът, защото в много от случаите, двете методики са напълно сравними. При едно добро обяснение на пациента, той е длъжен да вземе решение, но българинът сякаш бяга от това. Хората трябва да се информират и да търсят повече странични мнения, ако не е спешна ситуацията. При клапите не е така, тъй като е скъпа манипулация. При клапите в инвазивната кардиология се минава през комисия от инвазивен кардиолог, кардиохирург, неинвазивен кардиолог и анестезиолог. Ако комисията вземе решение, че няма друг изход освен да постави такава клапа, документите се предават на НЗОК и тя взима решение. Друг е въпросът, че на запад вече е разрешено поставянето на такива клапи при средно рискови пациенти, а сега текат проучвания и за ниско рисковата група. – Как става това, през артерията на бедрото ли? – Да, през артерия на бедро и без обща упойка, а чрез частично приспиване на пациента без да е интубиран, както и без разрез. „Св. Екатерина“ първа започна да поставя инвазивно клапи още през 2009 година. Тогава още нямаше финансиране от НЗОК и се работеше с хирургичен разрез на артерията на бедрото, пациентите бяха интубирани и процедурата беше тежка. Сега тя е много по-кратка и лека за пациента. – За колко време се сменя сърдечна клапа с инвазивна методика? – За един час с цялата подготовка. Самото поставяне е минути. При подготовката се отделя повече време за самата клапа, тъй като подготовката започва в момент, в който се влезе в камерата от инвазивния кардиолог. Тъй като е много скъпа, трябва да сме сигурни първо, че сме вътре в камерата. – Освен „Св. Екатерина“ има ли и друга болница, в който инвазивно сменят сърдечни клапи? – След нас миналата година започнаха още няколко болници – в Пловдив „Св.Георги“, във Варна – „Св.Марина“, в София – „Сити клиник“ работят, а в „Токуда“ сега започват. Вчера бях в „Сити клиник“, където успешно поставиха първите си клапи от най-новия модел, тъй като аз за момента съм единственият в България лицензиран проктор (обучаващ). Със същата цел бях наскоро и в Унгария и Румъния. „Св.Екатерина“ винаги е била болница „майка“, от тук са тръгнали много инвазивни кардиолози и сестри, както и много от съвременните методики. – Няма ли опасност един пациент да си замине преди да е дочакал здравната каса да даде разрешение на болницата да му постави клапа? – Има опасност, разбира се. До нова година доста чакахме за подобни разрешения, но имахме съгласие на касата при суперспешност да поставяме клапа. След нова година, първото разрешение, което получихме беше през април, след като намалиха плащането на консумативи и медицински изделия. Т.е. между декември и април нямахме разрешение за нито един пациент от касата. – Колко пациенти чакат за смяна на клапа? – В листата на чакащите в момента са двайсетина, но той се попълва ежедневно. Напоследък почнахме да правим повече такива интервенции, касата започна по-бързо да ги разрешава. По десетина клапи слагаме. Работим с високорисков контингент. Не става въпрос само за възрастни хора, а и за пациенти, които са преминали през операции с байпас хирургия. При тях да се направи втора операция е голям риск. Рискови са и хора с преживян карцином в организма, при пациент, който е прекарал някакво злокачествено заболяване и др. Светът върви към по-нетравматичните методи. Те са напълно сравними с кардиохирургичните. – Доплаща ли се за инвазивните процедури? – За стентове, за две от сърдечните клапи и за хирургичните процедури (байпас) не се доплаща. – Тогава кой би избрал хирургична намеса вместо инвазивна интервенция? – Има медицински показания, които са водещи при определянето на вида процедура. Например, при пациенти с диабетични проблеми съдовете са увредени и при тях не е добър избор инвазивната кардиология. Пациент със засегнат един съд е лудост да го дадеш на кардиохирургията, защото много по-атравматично е да го подложиш на инвазивна интервенция и това никой не го оспорва. Инвазивната кардиология навлезе много в работата на кордиохирургията. Навремето беше кощунство да кажеш, че ще направиш ствол (началото на най-голямата артерия, която храни сърцето), а сега се прави често от инвазивнните кардиолози. – Да разбирам ли, че все по-малко остава работата на кардиохирурзите? – Да, но за съжаление най-тежките случаи отиват при тях. Всяка методика, която е по-атравматична за пациента, се налага. Не мислете обаче, че хирурзите стоят със скръстени ръце. И те минават на по-атравматични методики. Има и втори вариант на поставяне на клапи – през върха на сърцето. Това се прави при пациенти с тежко увредени периферни съдове. В случая се прави малък хирургичен разрез на гръдната стена и през върха на сърцето се поставя клапата. Прави се от хирург и инвазивен кардиолог. Залите за тези процедури се казват хибридни зали. Най-голям успех има, когато хирурзи и инвазивни кардиолози взаимно познават и уважават работата си – тогава най-голямата полза е за пациента. „Св.Екатерина“ затова е силен център. Нашият гост  Проф. д-р Юлия Джоргова е началник на клиниката по кардиология в УМБАЛ “Св. Екатерина”. Тя е сред основателите на Университетска болница “Св. Екатерина” – София и един от доайените на инвазивната кардиология в България. От 2002 г. до 2006 г. е председател на Дружеството на кардиолозите в България. От 2002 г. до 2005 г. е председател на Дружеството по интервенционална кардиология.  Национален ръководител на Европейския Проект “Stent for Life”. Републикански консултант по кардиология. Има множество публикации и участия в международни форуми.        ", "date": "2018.08.10", "title": " Проф. Юлия Джоргова от болницата „Св. Екатерина“, пред „Труд“: Трябва да спре негативната кампания срещу лекарите\t\t\t"}
{"url": "https://trud.bg/%d0%bf%d0%be-%d0%b4%d0%b5%d0%bf%d0%be%d0%b7%d0%b8%d1%82%d0%b8%d1%82%d0%b5-%d1%89%d0%b5-%d0%b3%d0%b8-%d0%bf%d0%be%d0%b7%d0%bd%d0%b0%d0%b5%d1%82%d0%b5/", "text": "Общо 826 са депозитните сметки на домакинствата в търговските банки за суми над 1 милион лева,   към края на юни 2018 година. Феноменът на депозитните милионери в България изглежда е пряко зависим от климатичните промени. Колкото по-големи са температурните амплитуди, толкова повече растат и сметките на домакинствата в банките. И то при положение, че лихвите по депозитите клонят към абсолютната нула. Значи можем да твърдим, че не става дума за “горещи” пари, а за друго явление, което си има обяснение и чисто исторически. Тук ще цитираме банкера Атанас Буров: “Капиталът, дори банков, не е нито спекулативен, нито производителен, нито кожодерски. Той е капитал, той е едно средство за производство. И същият този капитал, който в даден момент може да действува като спекулативен капитал, утре, ако има добри условия, ще се обърне в продуктивен капитал. Къде е резервоарът на този капитал, тъй да се каже? Това са спестяванията, които по-специално се намират в банките.” Звучи твърде добре, за да е абсолютно вярно. Да, този капитал расте в банковите депозити, но защо стои там, а не се влага в производство например, кой да ти каже. Да сте видели някакво крупно ново производство, дело на българи. Да, строят магистрали и жп линии, метрото в София – също, но това става с пари на държавата и от европейските фондове. Посочете някоя голяма инвестиция с български произход през последните години, и ще се извиним публично за горното твърдение. Моля, разбира се, да не се броят трансферите във футбола, както и чуждите вложения, които и без това непрестанно намаляват.  Премиерът и правителството обаче могат да бъдат доволни, защото според статистиката те вече преизпълняват обещанията си да вдигнат доходите на българина. Щом той трупа пари в банките, значи живее по-добре. Структурата на депозитите, за съжаление, сочи друго. Ако и на всеки девет дни да се пръква по един нов депозитен милионер, влоговете на хората със суми до 1000 лева намаляват и в края на юни т. г. са се свили с 389 хиляди броя, достигайки 6,145 милиона. Така ножицата между богати и бедни се разтваря все повече, вместо да е обратното, ако гледаме световната практика. Оказва се, че колкото по-богат е един човек, едно домакинство у нас, то и спестяванията му растат по-бързо. Докато при бедните хора има тенденция за закриване на влогове, за да се покрият всекидневните нужди на семейството. Има спад и при броя на депозитите под 5 хиляди лева. Причината за бума на депозитните милионери може да се търси и другаде. Например, че така се препират и легализират пари, придобити от сенчест или черен бизнес. Кротуват си в банките, има ги, но все още собствениците им се страхуват да ги завъртят истински, за да ги умножат, каквото е класическото правило в бизнеса. Статистиката мълчи колко от милионните депозити са на физически лица, които в качеството си на собственици на фирми имат и корпоративни депозити. Така може да се получи по-ярка картинка на структурата на милионерските спестявания и припокриването между реалните им собственици. Има и друг феномен, който процъфтява у нас през последните години. И той изглежда е свързан с глобалното затопляне. Не минава ден някой пенсионер да не хвърли от балкона пачки с пари на ало-измамници. Горкият човечец явно няма вяра на банковата система и крие под дюшека хилядарките. А има вяра на наглеците, които го омайват по телефона. Въобще, българска му работа. Затова пак ще цитираме банкера Атанас Буров: “Пари не се дават никъде. Пари се изкарват. Пари се печелят. Пари се задигат. Пари се получават чрез зестра, но пари не се дикисват (подаряват) никъде. Как аз ще давам пари без нищо? Кой дава пари без нищо? За да дам, първо трябва да ми дадат.” Особеностите на българските национални спестявания обаче не свършват дотук. Оказва се, че според официалната статистика нашенци държат над 500 милиона лева на влог в Австрия и Швейцария и по-малко в разни данъчни “оазиси” като Андора, Монако, Лихтенщайн, остров Ман и др. За Швейцария може по подразбиране да търсим мотив като ревностното вековно спазване на банковата тайна. Но и там постепенно се върви към поевропейчване на проблема. А системата в Австрия с нищо не е по-специална от тази в България. Тогава защо там има сметки на българи, за които са платени у нас данъци върху лихвите в размер на над 380 хил. лева? И то при положение, че лихвите по депозитите са направо символични, да не кажем отрицателни. Например в Швейцария за суми под 100 хил. швейцарски франка лихвата е 0,25 % годишно, а за по-големи суми – 0,01 %. Няма логика да си държиш там парите, но явно не само логиката е движеща. То и при глобалното затопляне невинаги има логика, но си е факт. За финал ви предлагаме още една крилата мисъл на Атанас Буров, пък нека всеки сам си направи изводите: “В парата, в бизнеса се влиза с три неща – с взлом, с ум или с женитба.”   Над 71 млрд. лева стоят на влог Спестяванията на бизнеса и домакинствата в банките в края на юни достигат до 71,709 млрд. лева, като нарастват с 9,6% на годишна база, докато в края на март е отчетен 7,7% годишен ръст. Това показват предварителните данни от паричната статистика на Българската народна банка. За сведение БВП на страната е малко над 100 млрд. лева. В края на второто тримесечие броят на депозитите в банковата система са 10,368 милиарда и намаляват с 2,6% на годишна база, докато в края на март годишното намаление беше 1,8%, се вижда от статистиката на централната банка. От БНБ пресмятат, че в края на юни спрямо края на първото тримесечие броят на депозитите намалява с 1,2%, а размерът им нараства с 2,8%.    ", "date": "2018.08.10", "title": " По депозитите ще ги познаете\t\t\t"}
{"url": "https://trud.bg/%d0%b6%d1%8a%d1%82%d0%b2%d0%b0%d1%82%d0%b0-%d0%bd%d0%b0-%d0%ba%d0%b0%d0%bd%d0%b0%d0%b1%d0%b8%d1%81-%d0%b5-%d0%b2-%d1%80%d0%b0%d0%b7%d0%b3%d0%b0%d1%80%d0%b0-%d1%81%d0%b8-%d0%b0%d1%80%d0%b5%d1%81%d1%82/", "text": "Жътвата на опиатното растение канабис е в разгара си, вече има и двама арестувани наркоплантатори, съобщава благоевградската полиция. След като униформени ожънаха половин тон завчера, на 9 август проведоха поредна акция в Петричко. В имот в с.Митино, стопанисван от Г.С./57г./, са намерени около 25 бр. тревисти растения, реагиращи положително на канабис с общо тегло около 76,600 килограма. Г.С. е задържан със заповед за задържане до 24 часа. Образувано е досъдебно производство. От полицейски служители на РУ-Сандански е извършена проверка на къща и прилежащо към нея дворно място в с.Плоски, обитавани от А.М./49г./ от с.Плоски, при която са намерени и иззети: около 5 бр. тревисти растения с общо тегло около 0,781 килограма листна маса и около 110 грама суха, тревиста маса. След направен полеви тест, същите са реагирали положително на канабис. А.М. е задържан със заповед за задържане до 24 часа. Образувано е досъдебно производство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.10", "title": " Жътвата на канабис е в разгара си, арестуваха двама наркоплантатори"}
{"url": "https://trud.bg/%d0%b1%d0%b5%d0%b3%d1%8a%d0%bb%d1%86%d0%b8-%d0%be%d1%82-%d0%b2%d1%8a%d0%b7%d0%bf%d0%b8%d1%82%d0%b0%d1%82%d0%b5%d0%bb%d0%bd%d0%be-%d1%83%d1%87%d0%b8%d0%bb%d0%b8%d1%89%d0%b5-%d0%bd%d0%b0%d0%b1%d0%b8/", "text": "Ученици избягали от възпитателното училище в Завет, след като набили параджията на интерната, а после направили опит да взломят магазин, за да откраднат пари и цигари. М.Г. (14 г.) от Мездра, А.Й. (16 г.) от Бургас и М.А. (17 г.) от Сливен, които били настанени във възпитателното училище в Завет, заради криминални прояви, избягали от интерната вечерта в сряда. Усетил ги параджията, който опитал да ги спре, но момчетата му се нахвърлили с юмруци и ритници. Зарязали мъжа в двора и изчезнали по улиците на града. Отишли в бистро в Завет, където пили алкохол. Получили спиртните напитки, въпреки очевидната си непълнолетна възраст. Когато свършили наличните пари, решили да се снабдят с още. За целта отишли в село Веселец. С камък потрошили стъклото на желязна врата на хранителен магазин и пробвали да разбият секретния патрон, но се задействала алармата и те побегнали. Стопанинът на обекта Х.Р. (44г.) подал сигнал в полицията към 4,15 часа в четвъртък, че има опит за взлом в магазина. Срещу бегълците от интерната е започнато досъбено производство и за нанасянето на телесна повреда на служителя на възпитателното училище, откъдето са избягали. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.10", "title": " Бегълци от възпитателно училище набили служител на интерната и взломили магазин\t\t\t"}
{"url": "https://trud.bg/%d0%b7%d0%bb%d0%b0%d1%82%d0%ba%d0%b0-%d1%80%d0%b0%d0%b9%d0%ba%d0%be%d0%b2%d0%b0-%d0%b7%d0%b0%d0%b1%d0%b8-%d0%b1%d0%be%d0%b3%d0%b0%d1%82-%d0%bc%d0%bb%d0%b0%d0%b4%d0%be%d0%ba/", "text": "Преди повече от месец Златка Райкова сложи край на дългогодишната си връзка с ММА боеца Георги Валентинов и се залюби с богат младеж, който живее и учи в Англия. 25-годишният нов любовник й предложил да се премести на Острова, издават нейни близки. Златка още се чудела дали да последва новата си изгора, тъй като наскоро си купи тузарски апартамент край София. Младокът обаче й обещал, че и в Англия нищо няма да й липсва. Наскоро, вече като необвързана с ММА боеца Георги, Златка Райкова се появи сама на сватбата на близката си приятелка Светлана Василева с Християн Гущеров. През юни Райкова върна годежния пръстен на Валентинов и му заявила, че приключват, въпреки че по време на участието й в „Като две капки вода“, Георги й предложи брак пред цяла България. Тогава той излезе на сцената, падна на колене и поиска ръката на Златка.  ", "date": "2018.08.10", "title": " Златка Райкова заби богат младок"}
{"url": "https://trud.bg/%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d0%b0%d0%ba%d0%be-%d0%b2%d0%b0%d1%80%d0%bd%d0%b5%d0%bd%d1%86%d0%b8-%d0%b8%d1%81%d0%ba%d0%b0%d1%82-%d1%89%d0%b5-%d1%81%d0%b5/", "text": "Ако варненци искат, ще се направи рибарско пристанище, както направихме на много други места като в Поморие и Созопол. Това заяви министър-председателят Бойко Борисов във Варна. Премиерът инспектира строителните и ремонтни работи на бул. „Васил Левски“ в града. Той отбеляза, че става дума за изключително сложно съоръжение и подчерта, че е важно да се строи качествено. Борисов добави, че ще бъде изграден и паркинг до парка-музей „Владислав Варненчик”. Попитан за изграждането на автомагистрала „Хемус“, министър-председателят Борисов заяви, че предстои да бъдат пуснати пътищата около Провадия, както и първа копка на Белокопитово-Търговище. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.10", "title": " Бойко Борисов: Ако варненци искат, ще се направи рибарско пристанище"}
{"url": "https://trud.bg/%d1%87%d0%b5%d1%80%d0%bd%d0%b0-%d0%b3%d0%be%d1%80%d0%b0-%d0%b8%d0%b7%d0%b4%d0%b8%d1%80%d0%b2%d0%b0-%d0%b1%d0%b8%d0%b2%d1%88-%d0%b0%d0%b3%d0%b5%d0%bd%d1%82-%d0%bd%d0%b0-%d1%86%d1%80%d1%83-%d0%b7%d0%b0/", "text": "Черна гора е издала международна заповед за арест на бивш агент на ЦРУ за предполагаемо участие в, както го определя правителството, неуспешен проруски опит за преврат, целящ да предотврати присъединяването на Подгорица към НАТО, съобщи радио The Voice of America. Държавната телевизия на Черна гора е съобщила, че прокурорите са поискали екстрадицията на американски гражданин, роден и израснал в Египет, по обвинение, че е участвал в криминален акт, осъществен от двама офицери от руското военно разузнаване. VOA припомня, че руснаците и още 12 лица, предимно сърби, са обвинени от черногорската прокуратура, че са замисляли държавен преврат в деня на изборите през октомври 2016 година, който е включвал и планове за убийство на тогавашния премиер и настоящ президент Мило Джуканович, щурмуване на парламента и поемане на контрол върху властта. Делото срещу руснаците се води задочно. Черногорските власти разследват дали Асад е бил нает да помогне за бягството на 14-те заподозрени, уточнява медията. Неговото име е споменато от друг бивш агент на ЦРУ, който е давал показания по делото. Съгласно предоставената информация, Асад е отказал да свидетелства и е отрекъл да е извършил противозаконни действия. Въпросният Асад и неговата съпруга, и двамата бивши офицери от контратерористичните служби на САЩ, припомня VOA, станаха международно известни, когато американските медии разкриха, че са помогнали на повече от 100 иракски християни да избягат от насилието на „Ислямска държава“ и да пристигнат в Европа като бежанци през 2015 година. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.10", "title": " Черна гора издирва бивш агент на ЦРУ заради участие в проруския опит за преврат"}
{"url": "https://trud.bg/%d0%bc%d0%be%d1%80%d0%b5%d1%82%d0%be-%d0%b7%d0%b0%d0%b2%d1%80%d1%8f-%d0%be%d1%82-%d1%81%d0%b0%d1%84%d1%80%d0%b8%d0%b4-%d0%b8-%d1%86%d0%b8%d0%b3%d0%b0%d0%bd%d0%ba%d0%b0/", "text": "Паламудът фучи с 44 км в час Морето завря от сафрид и дребен паламуд. Богатият улов на сафрид е край Несебър. Хващат го риболовните кораби и върви по 8 лева за килограм. Туристите на Стария и Новия град, ресторантьори и местни жители чакат на пристанището да закупят директно от касите на борда пресния улов. Край Царево е излязла много циганка – така наричат морските дребния паламуд. Ловят го предимно на чепарета или с мрежи “гъргър”, а го изкупуват масово ресторантьорите. Малкият паламуд не става за скара, но е идеален за пържене. “Цепят го на две и го пускат в тигана, а туристите буквално си облизват пръстите”, разказа рибарят Георги Пейчев от Царево. Цената на циганката е 10 лева килограма. В Ахтопол може и да се намери по 8 лева килото, директно от лодките. Рибарите не щадят циганката, а ловят колкото могат, заради добрата и цена, а и заради едно старо поверие, идващо от предците им. “От старите рибари знам, че когато през август циганката започне да скача в морето, както е сега, наесен уловът ще е беден и големият паламуд няма да дойде”, обяснява риболовецът Жельо Попов от рибарското селище Ченгене скеле край Бургас. Според него “пътят на паламуда” и изобщо на рибата зависи от вятъра. Накъдето духне, натам отиват пасажите. – “Ако не задуха към нашите брегове, а към Турция, там ще отиде паламудът”, смята Попов. Колегите му от Ахтопол обаче са на обратното мнение. “И ние сме чували това поверие, но сме оптимисти. Щом има много “циганка” значи, че хайверът се е развил и наесен ще има и много паламуд”, обясняват те. Освен циганка, в момента се хваща и блеч – малкото на карагьоза, коментират още рибарите. Сега малките паламудчета са по 200-250 грама екземпляра. “Ловим ги на чепаре. Някои рибари пускат мрежи с око 34 милиметра, но ние смятаме, че още е рано за тях”, смятат ахтополчани. Морските разказват, че паламудите са много бързи риби. Те минават край нашите брегове с около 44 километра в час. Паламудът направо е като бърз скутер. Той избутва рибата към мрежите и сам пада в тях. Пъргава е и циганката. В момента малките паламудчета така бясно скачат и се движат, че даже късат чепаретата на ловящите с въдици рибари. Благодарение на бързата скорост на пасажите паламуд, миналата година, в края на ноември, рибарите наловиха много барбун. Тогава те обясниха, че това е така нареченото явление “девер”. Ако и през есенните месеци, водата в Черно море все още е топла, понякога “царят на морето” решава да се върне. В това време пък другата риба, примерно барбунът, тъкмо да влезе в Мраморно море, и е принуден заради идващия насреща с бясна скорост паламуд да се върне обратно и се набутва към брега. Ситуацията се нарича “девер”, разясняват рибарите.   Дано историята не се повтори Рибарите сравняват тази с миналата година по отношение на циганката. Миналото лято по това време пак се е появила, но бързо изчезнала, защото хванало лошо време. Затова и есента била бедна на паламуд. Затова всички сега се молят историята да не се повтори. Според капитан Красимир Вангелов, собственик на риболовен кораб от Несебър, след силна година, следват няколко слаби. При паламуда е така, отсича капитанът. Ако се следва това поверие, което той също знае от старите рибари, тази година също няма да е силна, защото последната с много риба и улов на паламуд бе 2016-а. Затова рибарите са измислили нова система. Поддържат връзка и във всеки момент знаят къде какви пасажи има. Който иска – да лови, защото в техния занаят „ден година храни”, а и „рибата къща няма”. Затова сега надеждата е в циганката.   Варненските рибари са единодушни Стрес бави лефера в Босфора Кръстина Маринова,  ТРУД, Варна Както казват рибарите, морето ври от сафрид и цаца. Лодките се връщат всеки ден пълни с пресен улов, който матрапази, кръчмари и летовници разграбват още на брега. По-хубав черноморски сафрид не е имало скоро, казват варненци. Цената му от гемиите до голямата борса на Колхозния пазар скача от 5 на 7 лева. В момента има много барбуна, кефал, илария, малко циганка. Морските чакат да се появи в края на август царицата на рибите – леферът. Тук-там излиза бебето му – чернокопът. Леферът се очаква от Босфора и според рибарите има някакъв стрес там, може би заради метрото през тунела „Мармарай”, минаващ под Босфора на дълбочина 60 метра, и вероятно бави пасажите. Има прогнози, че и паламуд ще има тази година, за разлика от миналата. Дойде ли леферът, ще намалее сафридът, защото се храни с него, уточняват рибарите.   Треска за бяла мида Учени искат проучване Водата е благоприятна и за лов на рапани, а на юг и златната треска за бели миди, които се изкупуват най-скъпо за западния пазар по 6 лв. на килограм. А прекупвачите вземат по неофициална информация от 25 до 35 евро. Морските охлюви се изкупуват по 2-2.50 лв./кг. Заради големия интерес към белите миди, преди дни Институтът по рибни ресурси във Варна обяви, че има готовност да проведе проучване за състоянието на ценните мекотели. За целта трябва да бъдат намерени средства, обясни ръководителят на звеното в града доц. Елица Петрова.  Според нея в последните години интересът към този ресурс нараства все повече, а същевременно липсва актуална информация за популацията. Последните научни изследвания на Института за бялата мида са правени едва през 2003 година. Това затруднява вземането на адекватни мерки за опазването на този ресурс. Предстои да се намери финансиране за провеждане на изследването, след което ще се тръгне към визия за управлението на вида. „Използването на дънни тралиращи средства води до нарушаване на дънните видове. Това е валидно и за рапанолова”, посочи експертът и добави, че само след проучване може да се излезе със становище за това дали уловът в момента вреди на популацията.   На импровизирани сергии на пътя Пробутват ватос и камбала вместо калкан Истинският струва 30 лева за килограм Текат проверки за незаконна продажба на риба, съобщиха от Изпълнителната агенция по рибарство и аквакултури и Агенцията по храните. Още в първия ден на август е съставен акт на търговец, хванат повторно да продава риба на пътя Созопол – Приморско без необходимите документи (копие от декларация за произход и документ за продажба). Глобата, която законът предвижда за такова нарушение, е до 6000 лв. „Подобна търговия крие риск за купувачите”, съобщават от ИАРА. Експертите съветват хората да купуват риба само от регламентирани търговски обекти. Измамниците пробутват традиционно ватос вместо калкан. Двете риби много си приличат, но ватосът е без „копчета”, освен това е много по-евтин. Много хора не знаят подробностите около външния вид на рибите и така купуват на доверие. Освен ватос, който е известен и като „софийския калкан”, на пътя пробутват и вносната риба камбала, вместо калкан. Камбалата също прилича на калкана. В големите магазини тя може да се намери по 10 лева, а цената на истинския калкан удря 30 лева за килограм. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.10", "title": " Морето завря от сафрид и циганка\t\t\t"}
{"url": "https://trud.bg/%d0%b01-%d1%81%d1%82%d0%b0%d1%80%d1%82%d0%b8%d1%80%d0%b0-%d0%bf%d1%80%d0%b5%d0%b4%d0%b2%d0%b0%d1%80%d0%b8%d1%82%d0%b5%d0%bb%d0%bd%d0%b0-%d0%bf%d1%80%d0%be%d0%b4%d0%b0%d0%b6%d0%b1%d0%b0-%d0%bd%d0%b0/", "text": "А1 стартира предварителна продажба на новия флагман на Samsung – Galaxy Note9. Клиентите могат да заявяват желаните устройства до 23:59 часа на 23 август на сайта на телекома, а официалният старт на продажбите започва на 24 август. По време на предварителната продажба клиентите на А1 ще могат да се сдобият с новия Galaxy Note9 на специална цена от 37,99 лева на месец или 749,99 лева в брой с план A1 ONE Unlimited 5XL, ако върнат стар модел от Note серията на Samsung. Срещу какъвто и да било модел смартфон потребителите ще могат да ползват 200 лева отстъпка при покупка в брой – в този случай цената на Galaxy Note9 ще бъде 1 049,99 лева с мобилен план A1 ONE Unlimited 5XL. След промоционалния период устройството ще се предлага от А1 за 53,99 лева на месец или за 1 149,99 лева в брой с абонаментен план A1 ONE Unlimited 5XL. Новият модел на Samsung е с най-големия екран на Note устройство до момента, като това не се отразява на удобството при ползване с една ръка. 6.4-инчовият Quad HD+ Super AMOLED инфинити дисплей е с резолюция 2 960 х 1 440. Устройството разполага с двойна супербърза основна камера с двойна бленда 12 MP (F1.5+F2.4) и 12 MP телефото с 2x оптично увеличение и Live Focus. Предната камера е 8 MP с автоматичен фокус и отвор на блендата F1.7. Традиционният S Pen вече се свързва с телефона чрез Bluetooth за лесно управление на презентации и по-бърза работа с камерата и с асистента Bixby. Флагманът идва с осемядрен процесор 4 х 2.7GHz + 4 x 1.7GHz, задвижван от последно поколение чипсет Exynos 9810. Оперативната памет на Galaxy Note9 е 6GB, а тази за съхранение – 128 GB, като има и опция за допълнителна microSD карта в размер на 512 GB. Galaxy Note9 има 4000mAh батерия, най-голямата до този момент, която гарантира активно ползване на смартфона през целия ден. Очаквано, Samsung Galaxy Note9 разпoлага още със сензор за пръстови отпечатъци, сканиране на ириса, система за сигурност Samsung Knox и сертификат за водо- и прахоустойчивост IP68, и се предлага в три цвята – среднощно черно, лилаво и морско синьо с жълт S Pen.", "date": "2018.08.10", "title": " А1 стартира предварителна продажба на новия Samsung Galaxy Note9\t\t\t"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d1%80%d0%b0%d0%b4%d0%b5%d0%b2-%d0%bd%d0%b0%d0%b3%d1%80%d0%b0%d0%b4%d0%b8-%d0%bf%d0%be%d1%81%d0%bb%d0%b0%d0%bd%d0%b8%d0%ba%d0%b0/", "text": "Президентът Румен Радев удостои на церемония в Гербовата зала на „Дондуков“ 2 посланика на Украйна у нас Микола Балтажи с орден „Мадарски конник“ първа степен. Високото държавно отличие се връчва за заслугите на дипломата за укрепването и развитието на двустранните отношения между България и Украйна. Президентът Радев отбеляза, че връченият орден е не само израз на голямото значение, което България отдава на връзките с Украйна, но е и признание за високите заслуги на посланик Балтажи за развитие на отношенията между двете държави. „Нашите отношения придобиха нов импулс след категорично заявената европейска и евроатлантическа ориентация на Украйна“, каза Румен Радев, като допълни, че политическият диалог се развива активно и е променена негативната тенденция на спад на стокообмена. Румен Радев изрази и задоволството си от активните връзки в областта на туризма, образованието, науката и културата. „Традиционно приятелските отношения между Украйна и България имат здрава основа. Това са нашите дълбоки културни, исторически, езикови връзки. Това е и наличието на една от най-големите исторически формирали се диаспори в чужбина – украинската, от над двеста хиляди българи“, заяви по време на церемонията президентът. От своя страна Микола Балтажи заяви, че за него е голяма чест да получи високото държавно отличие и посочи, че мандатът му като посланик у нас е съвпаднал с изключително трудно време за неговата държава и благодари за подкрепата на България за държавния суверенитет и териториалната цялост на Украйна, за системните реформи, за европейската и евроатлантическата интеграция на Украйна. „Горд съм, че имах възможност да продължа достойно традицията на украинската дипломация в България, започнала с откриването на украинско посолство през 1918 г. Оставям прекрасната България с невероятни спомени и топли чувства, ще ми липсват планините, приятелите и гостоприемните хора“, каза посланик Балтажи. В моята кариера това беше особена мисия, но и специална отговорност, използвах целия си опит и знания за благото на българо-украинските отношения и съм убеден, че за тях има голямо бъдеще, заяви още посланикът. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com      ", "date": "2018.08.10", "title": " Президентът Радев награди посланика на Украйна Микола Балтажи с орден „Мадарски конник“ първа степен"}
{"url": "https://trud.bg/%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d1%82%d1%80%d1%8f%d0%b1%d0%b2%d0%b0-%d0%b4%d0%b0-%d1%81%d1%8a%d0%b7%d0%b4%d0%b0%d0%b4%d0%b5%d0%bc-%d0%bd%d0%b0%d1%88%d0%b8/", "text": "Готови сме да заделяме всяка година 15-20 млн. лева от бюджета за развитието на детско-юношеските школи. Стига с тези чужденци, не сме с възможностите на Реал Мадрид, трябва да създадем наши национали във футбола, от тези деца след 4-5 години ще излязат звезди, каза премиерът Бойко Борисов пред треньори и възпитаници на детско-юношеската школа на ФК“Спартак“ във Варна. Според него имаме ген и пример за това са Любо Пенев, Боби Михайлов, Стоичков, Бербатов, а е сигурно, че четвъртото място в света го можем. „Магистралите са безплатни в България, а ще вземаме пари от децата, които тренират и са най-сърцати. Знаете, че футболист не е станал богаташ“, подчерта Борисов. Според него трябва да се водят разговори между клубовете, Футболния съюз и финансовият министър Владислав Горанов и парите да отиват само за подготовката на децата. Схемата е измислена и работи добре както в Хърватска, така и в Белгия, само трябва да я приложим и финансираме, каза премиерът и допълни, че правителството ще и помага за спортните съоръжения. Той припомни, че сега България и Италия ще са домакини на Световното първенство по волейбол и Варна ще приеме най-много мачове, заради изградената наново спортна зала. По време на обиколката си във Варна министърът-председателят леко понакуцваше. По неофициална информация още с пристигането си в правителствената резиденция в Евксиноград в четвъртък, както писа „Труд“, е играл мач с участието на ветерани от „Бистришките тигри“ срещу представители на местната власт в града. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.10", "title": " Бойко Борисов: Трябва да създадем наши национали във футбола"}
{"url": "https://trud.bg/%d0%bf%d0%b8%d1%8f%d0%bd-%d0%b8-%d0%bd%d0%b0%d0%b4%d1%80%d1%83%d1%81%d0%b0%d0%bd-%d0%b3%d1%8a%d1%80%d0%bc%d1%8f-%d1%81-%d0%bf%d0%b8%d1%81%d1%82%d0%be%d0%bb%d0%b5%d1%82-%d0%b2-%d0%bf%d0%bb%d0%b5%d0%b2/", "text": "Вчера, към 10.30 часа, полицаи са се отзовали на сигнал за стрелба в ж. к. „Дружба“ в Плевен, съобщиха от пресцентъра на МВР. Силният гърмеж в междублоково пространство накарал плевенчани да подадат сигнал чрез телефон 112. Незабавно изпратените служители на реда установили, че няма пострадали. При разпит на очевидци и свидетели изяснили, че мъж е възпроизвел изстрели във въздуха с оръжие и след това се е оттеглил с лек автомобил. В резултат на бързите действия колата била засечена на паркинг в квартала и установена самоличността на нарушителя – 27-годишен от Кнежа, който до пристигането на полицейския патрул възпроизвел още няколко изстрела във въздуха. Оръжието – газов пистолет кал. 9 мм, закупен от оръжеен магазин в Плевен същия ден сутринта, е иззето и предстоят експертизи. 27-годишният е тестван за алкохол и наркотици, пробата отчела положителен резултат за употреба на спиртни напитки. Задържан е с полицейска мярка за срок до 24 часа. За случая е уведомен дежурен прокурор при Районна прокуратура – Плевен. Продължава работата в рамките на образуваното досъдебно производство за престъпление по чл. 325, ал. 1 и чл. 343 „б“, ал.1 от НК. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.10", "title": " Пиян и надрусан гърмя с пистолет в Плевен посред бял ден\t\t\t"}
{"url": "https://trud.bg/%d0%be%d1%82%d0%b1%d0%b5%d0%bb%d1%8f%d0%b7%d0%b2%d0%b0%d0%bc%d0%b5-%d1%81%d0%b2%d0%b5%d1%82%d0%be%d0%b2%d0%bd%d0%b8%d1%8f-%d0%b4%d0%b5%d0%bd-%d0%bd%d0%b0-%d0%bc%d1%8a%d1%80%d0%b7%d0%b5%d0%bb%d0%b0/", "text": "На 10 август се отбелязва Световният ден на мързела. Говори се, че той се отбелязва вече повече от 100 години, но никой не знае точно от кога. Сигурно първите ентусиасти ги е мързяло да запишат първата година. Девизът на празнуващите днес е: „Нека се отдадем на безбрежна леност и нека умът и тялото ни бъдат мързеливи през целия ден. Нека този ден не правим нищо.“ Църквата смята мързелът за смъртен грях. През миналите векове той се е смятал за привилегия на богатите. „Нека този ден не правим нищо. Нека се отдадем на безбрежна леност и нека умът и тялото ни бъдат мързеливи през целия ден. Това ще даде нов тласък на духа. Запомнете, че винаги може да бъде открит нов, още по-добър начин на нищоправене.” Това е записано под датата 10 август от положилите усилия да увековечат своя мързел. Абсолютното бездействие на 10 август позволява употребата на сладолед, шоколад, разхладителни напитки и всякаква храна, която някой би ви доставил, докато сте се изпружили на дивана пред телевизора или се печете, дремейки на плажа. 10 август е определен също и за ден на равносметка колко сме мързелували през изминалата година. За много съвременни хора мързелът е движеща сила на прогреса. Кой е измислил дистанционното, ескалатора, пералнята, миялната или асансьора? / / АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.10", "title": " Отбелязваме Световния ден на мързела"}
{"url": "https://trud.bg/60-%d0%ba%d0%b3-%d0%bd%d0%b5%d0%bb%d0%b5%d0%b3%d0%b0%d0%bb%d0%b5%d0%bd-%d1%82%d1%8e%d1%82%d1%8e%d0%bd-%d0%b8%d0%b7%d0%b7%d0%b5%d1%82%d0%b8-%d0%be%d1%82-%d1%82%d1%8a%d1%80%d0%b3%d0%be%d0%b2%d0%b5%d1%86/", "text": "Търговец на нелегален тютюн, предлагащ стоката си на пазар в село, заловиха полицаите от Омуртаг. При проверка в четвъртък на търговците, изложили стоката си в село Обител, където идвали хора от цялата околия, униформените проверили колата на 63-годишен продавач от село Плъстина. В багажника имало 11 торбички с общо 6 кг ситно нарязан тютюн без документи за произход и съответния акцизен бандерол. Последвала проверка и в дома на търговеца, където били намерени още 25 такива торбичка и 4 чувала със същата стока. Заедно с иззетото от колата, общото количество на тютюна било 60 кг. То е било предадено на полицията с протокол. Образувано е досъдебно производство. След изземването на стоката полицаите са проверили още търговски обекти, коли и граждани за евентуално наличие на нелегални стоки от същия вид. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.10", "title": " 60 кг нелегален тютюн иззети от търговец на кооперативен пазар"}
{"url": "https://trud.bg/%d1%80%d0%b0%d0%b7%d1%81%d0%bb%d0%b5%d0%b4%d0%b2%d0%b0%d1%82-%d0%b4%d0%b0%d0%bb%d0%b8-%d0%bf%d0%b5%d0%bd%d1%81%d0%b8%d0%be%d0%bd%d0%b5%d1%80-%d0%b5-%d0%bf%d0%be%d0%b4%d0%bf%d0%b0%d0%bb%d0%b8%d0%bb/", "text": "Съпрузи пенсионери пострадаха при пожар в дома им в шуменското село Памукчи, има съмнения, че 70-годишният Хасан Терзи сам е запалил стаите в къщата по неизвестни причини. Сигнал за адския пожар постъпил към 02,30 часа в петък до Противопожарната служла в град Нови пазар и към ул.“Шишман“ веднага бил насочен екип. При пристигане на място огнеборците заварили да горят три стаи на първи етаж. От едната стая пожарникарите успели да изнесат собственика на имота и така спасили живота му. Мъжът обаче е с 70% изгаряния по тялото. Засегната от огъня, но по-малко, била и съпругата му Бея /67г./. Двамата са откарани в шуменската болница, а по-късно са транспортирани до специализирана клиника по изгаряния във Варна. Пожарът бил погасен с 2 тона вода. Унищожено е домашно имущество, опушени са 150 кв.м. стени, съобщават от пресцентъра на полицията. Къщата е спасена. Причините за огъня се изясняват и предстоят още огледи. Дни преди инцидента съседи чули Хасан да се заканва, че ще ливне бензин и ще запали къщата си. По неофициални данни има съмнения, че пожарът може да е предизвикан точно по този начин. Според местни хора, мъжът не е с психични отклонения. Имал здравословни проблеми, но те били свързани с трудно придвижване. Фамилията не страдала от липса на пари. Синът им живеел при тях, но в момента бил с камиона си на задгранично пътуване. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.10", "title": " Разследват дали пенсионер е подпалил дома си умишлено\t\t\t"}
{"url": "https://trud.bg/%d0%bf%d0%b0%d0%ba-%d0%b8%d0%b7%d0%bc%d0%b0%d0%bc%d0%b8%d1%85%d0%b0-%d0%bf%d0%b5%d0%bd%d1%81%d0%b8%d0%be%d0%bd%d0%b5%d1%80%d0%ba%d0%b0-%d1%81-%d0%bf%d0%be%d0%bb%d0%b8%d1%86%d0%b5%d0%b9%d1%81/", "text": "За поредна измамена пенсионерка, попаднала в капана на телефонните престъпници, които лъжат, че тече полицейска операция, съобщават от полицията в Търговище. Този път подлаганата да окаже съдействие на органите на реда дала 3 200 лв. Това е станало в четвъртък между 14,30 и 17,30 часа по обичайната схема. При нея задължително, освен като полицаи, които търсят съдействие, престъпниците се представят и като жестоки мутри, заплашващи хората с побоища. 74-годишната жертва от град Търговище накамарила наличните пари и ги оставила на указаното място, а мулето, пратено от измамниците, прибрало пакета. Че това е схема, жената разбрала вечерта, когато напразно чакала връщането на парите, с които мислела, че услужила на полицията. Близки пък я уверили, че няма такива операции и самата тя е измамена. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.10", "title": " Пак измамиха пенсионерка с „полицейска” операция"}
{"url": "https://trud.bg/%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d0%b0%d0%ba%d0%be-%d1%85%d0%b5%d0%bc%d1%83%d1%81-%d1%81%d0%b5-%d1%81%d1%82%d1%80%d0%be%d0%b8-%d0%bb%d0%b5%d1%81%d0%bd/", "text": "До 2024 г. автомагистрала „Хемус“ ще бъде готова – 5 години ще минат бързо, увери премиерът Бойко Борисов, който   във Варна. Той посочи, че „Хемус“ се финансира изцяло от правителството. „По времето на един друг кабинет я извадиха от оперативните програми и сега автомагистралата се строи само с бюджетни пари на данъкоплатците“, каза той. Другата седмица предстои да бъде направена първа копка на новия участък от Белокопитово до Търговище. Участъкът между Ябланица и Боаза се строи усилено, но там направо се кърти планината. „Не се строи лесно, ако беше лесно, комунистите да са я направили“, каза той. Според него единствено лесно е да даваш обществени пари в социалната сфера, хората да са доволни, но няма растеж. Той посочи, че е имало идея да се свърже Варна с магистрала „Тракия“ чрез участък от 110 км за 390 млн. лева, колкото струва един лот на „Хемус“, но това не е било добре за Северна България. Затова „Хемус“е стратегически важна и все едно като пълноводна река за Севера. Изключително сложно съоръжение е новият булевард „Левски“ във Варна, каза Борисов, който отиде да го провери заедно с финансовия министър Владислав Горанов. За строителството му кабинетът отпусна 80.5 млн. лева, като целта е с него да се отпуши трафикът в града. Десетки метри са пилоните, подменя се канализацията, тролеи се местят, сръткава работа е, както казваме ние, шопите, посочи Борисов, който дал срок на местната власт да приключи до 3-4 месеца с проекта. Във връзка с медийни нападки, че е издадено разрешително от МРРБ да се строи рибарското пристанище „Карантината“ на плажа Борисов отсече, че там е един змиярник и буренак сега, както е видял, а след време рибарите ще се сдобият с модерен порт с хладилни камери за улова им. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com      ", "date": "2018.08.10", "title": " Премиерът Борисов: Ако „Хемус“ се строи лесно, комунистите щяха да я направят"}
{"url": "https://trud.bg/%d0%b3%d1%80%d1%8a%d1%86%d0%ba%d0%be%d1%82%d0%be-%d0%bc%d0%b2%d0%bd%d1%80-%d1%80%d0%b5%d1%88%d0%b5%d0%bd%d0%b8%d0%b5%d1%82%d0%be-%d0%bd%d0%b0-%d1%80%d1%83%d1%81%d0%b8%d1%8f-%d0%b4%d0%b0-%d0%b8%d0%b7/", "text": "В съобщение гръцкото външно министерство обвини Русия, че партнира на Турция срещу Запад и Гърция. Смята експулсирането на гръцките дипломати и забраната за влизането в страната на близкия сътрудник на министъра на външните работи Никос Коциас, като ход на отмъщение без доказателства и отбелязва, че Гърция ще отговори с търпение и разум. Министерството на външните работи определи като скандално решението на Русия и припомни причините, поради които Гърция е изгонила руските дипломати (опит да подкупи държавни служители, намеса в политиката на страната). Като двустранен въпрос между Гърция и Русия определи влошаването на отношенията между двете страни говорителя на Европейската комисия Карлос Мартен и отбелязва, че Комисията следи отблизо развитието. „Гърция е мирна държава с многоизмерна, независима демократична външна политика. Като суверенна държава с дълга история, тя изисква уважение и равнопоставеност в отношенията с всяка трета страна. В този контекст е от полза и приятелската политика на съвместно съществуване с Русия. Голяма страна със силно присъствие в европейските дела. В рамките на тази политика, Гърция, следва неотклонно добрия тон в отношенията и сътрудничество с нейните съседи, за разрешаване на дългогодишни проблеми в полза на Балканите, Европа и всички народи. Русия в момента изглежда не е в състояние да разбере позициите и принципите на гръцката външна политика. Откакто воюва като партньор с турското оръжие непрекъснато се отдалечава от позиции, пригодени към нивото на приятелство и сътрудничество, което характеризира отношенията между Гърция и Русия от 190 години. Показва, че не осъзнава, гръцките интереси и критерии в международната политика. В този контекст вероятно е отговора на Русия, да депортира ръководители на гръцкото посолство в Москва. Решението на руското външно министерство не се основава на данни и доказателства, каквито има гръцката страна за незаконна и подриваща дейност на руските дипломати в Гърция. Напротив, решението на руската страна е произволно, отмъстително и неоснователно. Искаме да напомним на руските ни приятели, че нито една страна в света няма да толерира опити: а) подкуп на държавни служители, б) подриване на външната политика и в) намеса във вътрешната политика на страната. Гърция предприе мерки само след наличие на данни. Освен това никога не се е намесвала или се е опитвала да се намеси във вътрешните работи на Русия. Очевидно е, че има руски граждани, за щастие малцинство, които смятат, че могат да се придвижва в Гърция, без да спазват закони и правила и дори да заплашват. Гръцко-руското приятелство изисква тези похвати да бъдат изоставени, а не обратното. Такъв е опитът да се наложи на страната присъствието на Императорското православно палестинско общество, създадено през 19-ти век от тайните служби, насочено към десегрегацията на патриарсите в Близкия изток. И накрая, по отношение на произволните мерки, предприети от ръководството на руското външно министерство, Гърция ще отговори с търпение и логика“, се казва в съобщението на гръцкото външно министерство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.08.10", "title": " Код ЧЕРВЕНО: Атина отговори рязко на Москва"}
{"url": "https://trud.bg/%d0%bc%d0%b0%d1%80%d0%b8%d1%8f-%d0%b7%d0%b0%d1%85%d0%b0%d1%80%d0%be%d0%b2%d0%b0-%d0%bc%d0%be%d1%81%d0%ba%d0%b2%d0%b0-%d0%bd%d0%b5-%d0%bf%d0%be%d0%b4%d0%ba%d1%80%d0%b5%d0%bf%d1%8f-%d0%b4/", "text": "Говорителят на руското Министерство на външните работи Мария Захарова заяви, че Москва не подкрепя „делинеацията“ като разрешение на косовския въпрос, предава белградското радио „Б92“. Медията припомня, че тази идея по-рано бе подхвърлена от сръбския външен министър Ивица Дачич, докато президента на страната Александър Вучич в четвъртък разкри, че именно това е „политиката му“ по въпроса. Захарова подчерта, че Русия се застъпва за постоянство и за суверенитета на сръбската територия, но добави, че страната й ще уважи решенията на Белград.  В изказване по време на съвместна пресконференция в петък, Ивица Дачич заяви, че „делинеацията“ „не е окончателно решена“. „Това е нещо, което смятаме, че представлява възможност за постигане на компромис“, уточни първият дипломат на Сърбия. По-рано в петък, в интервю пред „Прва ТВ“ той заяви, че предпочита тази опция „от около 10 години“.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.10", "title": " Мария Захарова: Москва не подкрепя „делинеацията“ като разрешение на косовския въпрос"}
{"url": "https://trud.bg/%d1%82%d0%b0%d0%bb%d0%b0%d0%bd%d1%82-%d0%b8%d0%b7%d0%b1%d1%80%d0%b0-%d0%b2%d1%82%d0%be%d1%80%d0%b0-%d0%b4%d0%b8%d0%b2%d0%b8%d0%b7%d0%b8%d1%8f-%d0%b2-%d1%85%d0%be%d0%bb%d0%b0%d0%bd%d0%b4%d0%b8%d1%8f/", "text": "Стефан Велков подписа договор с холандския втородивизионен „Ден Бош“. Защитникът се обвърза с тима за една година. В контракта му обаче има опция за продължаването за още два сезона. Договорът на Велков със „Славия“ изтече в края на юни и той предпочете да смени обстановката. Ден след спечелената купа на България е имало разговори с ръководството на най-стария столичен клуб. Талантът обаче заявил, че иска да играе в чужбина. До последно Велков тренираше с „белите“. В навечерието на мача на „Славия“ срещу „Илвес“ от първия квалификационен кръг на Лига Европа във Финландия, защитникът беше изваден от групата за мача, въпреки че предварително бе заявен. „Пристигането ми в Ден Бош е още една важна стъпка в моята футболна кариера – каза 21-годишният бранител. – Този отбор е най-подходящият за мен в момента.“ Преди няколко години Велков изкара пробен период в ЦСКА (Москва). Изявите му постоянно бяха следени от отбори от най-силните първенства в Европа. Именно заради това в „Ден Бош“ са доволни от трансфера му. Тимът завърши на 11-то място през миналия сезон във втора лига, но е амбициран да се завърне в Ередевизи.", "date": "2018.08.10", "title": " Талант избра втора дивизия в Холандия"}
{"url": "https://trud.bg/%d0%bf%d0%be%d0%bb%d1%8f%d1%87%d0%b5-%d1%81%d0%b5-%d0%b7%d0%b0%d0%b1%d0%b8-%d1%81-%d1%82%d1%80%d0%b8%d0%ba%d0%be%d0%bb%d0%ba%d0%b0-%d0%b2%d1%8a%d0%b2-%d1%84%d0%b0%d0%b9%d1%82%d0%be%d0%bd/", "text": "Поляче се е забило с триколка във файтон в курорта Слънчев бряг. То било заедно с родителите си в комплекса. Семейството, дошло да летува у нас, е настанено в хотел в курорта. Майката и бащата решили да угодят на детето си и го качили на триколката. Никой обаче не му провел инструктаж как трябва да я кара и то полетяло бясно по алеите и пътя. На всичко отгоре, справка в полицията показа, че триколката не е регистрирана официално и явно собственикът и върти незаконен бизнес в комплекса. 8-годишното поляче в крайна сметка завършило бясното хвърчене, като се забило във файтон на пътя. Откарано е в болница „Лайф Хоспитал“ в Бургас с контузни рани по главата и тялото. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.10", "title": " Поляче се заби с триколка във файтон\t\t\t"}
{"url": "https://trud.bg/52-%d0%b3%d0%be%d0%b4%d0%b8%d1%88%d0%b5%d0%bd-%d0%bc%d1%8a%d0%b6-%d1%81%d0%b5-%d0%b3%d1%80%d1%8a%d0%bc%d0%bd%d0%b0-%d0%b2-%d0%b3%d0%bb%d0%b0%d0%b2%d0%b0%d1%82%d0%b0-%d0%b2-%d0%b7%d0%b0%d0%b2%d0%b5/", "text": "Тялото на 52-годишен мъж е открито с огнестрелна рана в главата. Това съобщиха от пресслужбата на ОДМВР-Хасково. Сигналът е подаден на 9 август в 15.52 ч. на телефон 112 в РУ-Димитровград от 40-годишен мъж. Той е съобщил, че в заведение на бул. „Д. Благоев“ има мъж с пистолет. Изпратените на място служители са открили зад бара на земята, тялото на 52-годишен мъж от града с прострелна рана в главата. Установено е, че лицето се е самопростреляло с незаконно притежаван пистолет калибър 9 мм. При извършен оглед в дома на лицето, на маса са намерени 2 броя предсмъртни писма. По случая е образувано досъдебно производство. Работата по случая продължава.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.08.10", "title": " 52-годишен мъж се гръмна в главата в заведение в Димитровград"}
{"url": "https://trud.bg/%d0%b6%d0%b5%d1%84%d0%b5%d1%80%d1%81%d0%be%d0%bd-%d1%81-%d1%88%d0%b0%d0%bd%d1%81-%d0%b7%d0%b0-%d1%80%d0%b5%d0%b2%d0%b0%d0%bd%d1%88%d0%b0/", "text": "Бразилският защитник Жеферсон има шанс да играе още в реванша срещу „Копенхаген“. Левият бек има проблеми с бедрото от тренировка в сряда и пропусна първия мач с датчаните. Появиха се информации за скъсана предна кръстна връзка и край на годината за Жеферсон, които гневно бяха опровергани от ЦСКА. Все още не е ясно колко време няма да играе Едвин Джеси. Ганайският национал напусна принудително терена срещу „Копенхаген“ още през първото полувреме. До снощи вървяха прегледи, но едва ли става въпрос за тежка контузия. По-сериозно остава положението с Енрике Рафаел. Той извади рамо при отстраняването на „Рига“ с дузпи в латвийската столица. Треньорът Нестор Ел Маестро обясни, че при него възстановяването не е въпрос на дни, а на седмици. За първи път през сезона в групата на ЦСКА се очаква да попадне Станислав Манолев. Националът лекува три месеца контузия, но може да се завърне на терена срещу „Славия“ в неделя. Същото се отнася и за Стойчо Атанасов.", "date": "2018.08.10", "title": " Жеферсон с шанс за реванша"}
{"url": "https://trud.bg/%d0%bd%d0%b8%d0%ba%d0%be%d0%bb%d0%b0%d0%b9-%d0%ba%d0%be%d0%bb%d0%b5%d0%b2-%d0%b1%d0%be%d1%81%d0%b8%d1%8f-%d0%bf%d1%80%d0%b5%d0%b4%d1%81%d1%82%d0%b0%d0%b2%d1%8f-%d1%83%d0%bb%d0%b8%d1%87%d0%b0%d0%b2/", "text": "Провеждащият гладна стачка Николай Колев-Босия заяви, че ще представи уличаващи записи, свързани с арести на служители в агенция „Автомобилна администрация“ в Бургас. Колев ще направи това пред временната парламентарна комисия, създадена заради неговия протест, заяви самият той пред  . Днес е 59-тият ден, в който Босия протестира с искане за оставката на транспортния министър Ивайло Московски и разпускане на парламента заради корупцията при издаването на шофьорски книжки. Николай Колев свърза твърденията си със случая с  , който чрез фалшифициране на лични карти уреждал явявания на шофьорски изпити вместо курсисти: „В момента за арестите в Бургас на хората от ДАИ, които съвсем лесничко пробиха т.нар. „непробиваема електронна система“ на бялата стая – няма никакви, всичко е изтрито. И няма да мине, аз имам записи на всичко“. Босия допълни, че намира здравословното си състояние за добро. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.10", "title": " Николай Колев-Босия представя уличаващи записи, свързани с арести на служители от ДАИ-Бургас"}
{"url": "https://trud.bg/%d0%b8%d0%bc%d0%b0-%d0%bd%d0%b5%d1%89%d0%be-%d0%b3%d0%bd%d0%b8%d0%bb%d0%be-%d0%b2-%d0%b1%d0%b5%d0%bb%d0%b3%d0%b8%d1%8f/", "text": "Има нещо гнило. Не в Дания и „Копенхаген“, който за трети път дойде на стадион „Васил Левски“, само за да добави скалпа на ЦСКА до тези на „Левски“ и „Лудогорец“. Гнилото беше в Белгия. Съдията Барт Вертентен показа как по буквата на закона може да бъде сринат един отбор. Ако всяко от отсъжданията на мача ЦСКА – „Копенхаген“ (1:2) се разглежда самостоятелно, сигурно няма да се намери кой знае какво. Но когато за 90 минути свирката е само в една посока, звучи дискриминационно. ЦСКА видя по възможно най-болезнения начин знака „Стоп“ към Европа. Видя го след фантастични първи 30 минути. Видя го и след умно доиграния час, в който датският гранд не създаде чисто положение. Неприятно за гледане бе, че ЦСКА толкова много се затвори, че дори контраатака не опита. Но целта оправдава средствата. Дуелът не е напълно приключил! Първите думи на датския треньор Стале Солбакен бяха именно такива. ЦСКА игра силно, храбро, агресивно… Така трябва да е и в Копенхаген. И… ЦСКА си изпати и заради свои стари слабости. Гафовете на Божидар Чорбаджийски станаха твърде много. И то във важните мачове. Безкрайна е дискусията дали червеният картон е заслужен или не. Фактът е, че Чорбаджийски даде основание на Вертентен и белгиецът не изпусна „високата топка“. С идването на Нестор Ел Маестро юношата на ЦСКА загуби капитанската си лента. Уж започна да играе по-стабилно в по-леките мачове, за да напусне в четвъртък терена с ръце върху главата си. Както го прави неведнъж в дербитата с „Левски“ и „Лудогорец“ през последните години. Едно е да играеш пред пълен национален стадион срещу „Монтана“, друго е срещу „Копенхаген“. ЦСКА плати данък „глупост“ и заради още двама българи. Червените картони на Кристиян Малинов и Николай Бодуров, получени след края на дузпите срещу „Рига“, тежаха убийствено. Миналия сезон дисциплината наклони везните в ущърб на ЦСКА. От пет мача в Лига Европа сега отборът има 4 червени картона. И ако контузиите са част от играта, то ръководството и треньорът трябва сериозно да размахат пръст. 75_2 ЦСКА показа, че е по-жив от всякога. Публиката на „Васил Левски“ направи атмосфера, на която не само в България могат да завидят. 25 000 души превърнаха вечерта на националната арена в червена феерия. Но от години има един проблем – приказно е на евромачовете и сиво във вътрешното първенство. Сегашният ЦСКА заслужи своята подкрепа. В неделя срещу „Славия“ няма да има 25 000 души, както е било в десетилетия назад в историята. Но вечер на „Българска армия“ пред 2000 фенове ще остави отново лош вкус в устата. И пак ще постави въпроса „Защо?“ В ЦСКА има какво да се види. Фернандо Каранга е забравен герой от миналото, защото на терена е Мауридес. Терминатор с клинична точност пред гола, който с всеки мач вдига цената си. Кирил Десподов и Едвин Джеси са острилки с безкрай фантазия. Пинто, Бикел и Тиаго са класа в центъра. Чака се включването на доскорошния съотборник на Неймар в националния на Бразилия – Евандро. Да, ЦСКА наистина стана интересен за феновете отбор. И още по-опасен за хегемонията на „Лудогорец“ съперник. А за „Копенхаген“? Няма нищо по-опасно от отбор, който няма какво да губи, а може да спечели безкрайна слава в града на Ханс Кристиян Андерсен…", "date": "2018.08.10", "title": " Има нещо гнило в Белгия\t\t\t"}
{"url": "https://trud.bg/%d1%80%d0%be%d0%bd%d0%b0%d0%bb%d0%b4%d0%be-%d0%bc%d0%b5%d1%81%d0%b8-%d0%b8-%d1%81%d0%b0%d0%bb%d0%b0%d1%85-%d1%81%d0%bf%d0%be%d1%80%d1%8f%d1%82-%d0%b7%d0%b0-%d0%bd%d0%b0%d0%bf%d0%b0%d0%b4%d0%b0%d1%82/", "text": "Клубният шампион на континента „Реал“ (Мадрид) узурпира класациите за най-добри футболисти по постове в последното издание на Шампионската лига. В обявените от УЕФА по три номинации за №1 при вратарите, защитниците, халфовете и нападателите доминира „кралското бяло“. Седем от общо 12 номинирани носиха екипа на мадридския колос през сезона 2017-2018, в който „Реал“ спечели шампионския турнир на Европа за трети пореден и общо за 13-и път в историята. Възможно е всички награди за най-добри футболисти по постове в Шампионската лига да бъдат завоювани от играчите, които на финала в Киев на 26 май пречупиха „Ливърпул“ с 3:1. Носителите на индивидуалните призове ще бъдат оповестени на 30 август в Монако на жребия за груповата фаза на Шампионската лига. При вратарите тримата номинирани са Алисон Бекер („Рома“, трансфериран в „Ливърпул“), Кейлор Навас („Реал“) и Джанлуиджи Буфон („Ювентус“, преминал в „Пари Сен Жермен“). Най-много мачове в от тях в Шампионската лига изигра Алисон – 12, в които допусна 19 гола. Буфон сложи ръкавиците 9 пъти и извади 13 топки от мрежата си, отпадайки на четвъртфинал. Алисон стигна до полуфинал, а Навас, който вдигна купата, пусна 13 попадения в 11 срещи. След тримата номинирани в класацията за вратарите се нареждат Марк-Андре тер Щеген („Барселона“), Тибо Куртоа („Челси“, преминал в „Реал“) и други (виж таблицата). Победител в класацията за предишния сезон 2016-2017 стана Буфон. При защитниците и тримата номинирани са от „Реал“ (Мадрид) – Марсело, Рафаел Варан и Серхио Рамос, който може да дублира наградата си за бранител №1 в Шампионската лига отпреди година. Всеки от тях има по 11 мача в последното издание на турнира. Марсело вкара три гола, Рамос – един, а Варан – нито един. Извън челната тройка остават Джорджо Киелини („Ювентус“), както и загубилите финала Деян Ловрен и Върджил ван Дайк („Ливърпул“). Кевин де Бройне („Манчестър Сити“) нарушава „бялата диктатура“ при халфовете, където е номиниран в компанията на Тони Кроос и Лука Модрич от „Реал“ (Мадрид). Кроос е №1 по брой изиграни мачове в Шампионската лига през сезона. В 12 срещи той няма отбелязан гол, но даде 3 асистенции. Модрич е с 11 мача, 1 гол и 1 асистенция. Де Бройне е по-продуктивен от мадридистите – 1 гол и 4 асистенции, при това в по-малко мачове – 8. Зад тях се нарежда Каземиро от „Реал“ (Мадрид) със солидна преднина пред Джеймс Милнър („Ливърпул“), Андрес Иниеста („Барселона“, премиал в „Кобе“) . Най-свирепа е конкуренцията при нападателите. Към обичайните заподозрени в номинациите Кристиано Роналдо („Реал“, преминал в „Ювентус“) и Лионел Меси („Барселона“) се присъединява Мохамед Салах („Ливърпул“). Египтянинът, който се контузи във финала и напусна игра след схватка със Серхио Рамос“, има 13 мача, 10 гола и 5 асистенции в Шампионската лига. Роналдо също е с 13 мача, но с 15 гола, 3 асистенции и спечелена купа. Меси изостава от тях – 10 мача, 6 гола и 2 асистенции. Извън тройката, с малка разлика помежду си, се класират Килиан Мбапе (ПСЖ), Един Джеко („Рома“) и Хари Кейн („Тотнъм“). За предишния сезон 2016-2017 г. звездите на „Реал” (Мадрид) взеха три от четирите награди за най-добри играчи по постове. За №1 в Шампионската лига бяха избрани Джанлуиджи Буфон – вратар, Серхио Рамос – защитник, Лука Модрич – халф и Кристиано Роналдо – нападател. УЕФА обяви и номинираните за най-добър футболист в Лига Европа през сезон 2017-2018. Наградата ще бъде присъдена на един от тройката – Антоан Гризман и Диего Годин („Атлетико“) и Дмитри Пайе („Марсилия“). Тримата номинирани се срещнаха във финала, спечелен с 3:0 от испанския клуб след два гола на Гризман и един на Коке. За предишния сезон носител на наградата стана Пол Погба („Манчестър Юнайтед“).  Гласуват журналисти и треньори от груповата фаза За осма година поред УЕФА ще награди най-добрите играчи в Европа за изминалия сезон в края на август. Конкурсът излъчва победители в няколко категории. Отличават се най-добрите футболисти по постове в Шампионската лига, както тримата най-добри в целия турнир Лига Европа. Най-авторитетният индивидуален приз на УЕФА е наградата за играч №1 на Европа, учредена през 2011 г. Кристиано Роналдо е единственият, който я печели три пъти досега – за сезоните 2013-2014, 2015-2016 и 2016-2017 г. Лионел Меси има две първи места – за 2010-2011 и за 2014-2015. Останалите победители са Андрес Иниеста за 2011-2012 и Франк Рибери за 2012-2013. Най-добрите играчи в Европа се избират от жури. В него участва по един журналист от всяка от 55-те държави, членуващи в УЕФА. От първото издание на конкурса досега българският медиен представител е журналист от „Труд”. За призьорите по постове в Шампионската лига гласуват журналистите и треньорите на 32-ата отбора, които са играли в груповата фаза. Те нямат право да избират футболисти от своите клубове. При избора на най-добър играч в Лига Европа гласуват журналистите и треньорите на 48-те отбора в груповата фаза, които нямат право да посочват играчи от своите тимове. Номинирани: Алисон Бекер „Рома“ Джанлуиджи Буфон „Ювентус“ Кейлор Навас „Реал“ (М) (по азбучен ред) 4. Марк-Андре Тер Щеген „Барселона“ 47 т. 5. Тибо Куртоа „Челси“ 28 т. 6. Едерсон „Манчестър Сити“ 26 т. 7. Юго Лорис „Тотнъм“ 18 т. 8. Ян Облак „Атлетико“ (М) 16 т. 9. Давид де Хеа „Манчестър Юнайтед“ 7 т. 10. Свен Улрайх „Байерн“ 5 т. Номинирани: Марсело „Реал“ (М) Рафаел Варан „Реал“ (М) Серхио Рамос „Реал“ (М) (по азбучен ред) 4. Джорджо Киелини „Ювентус“ 40 т. 5. Деян Ловрен „Ливърпул“ 37 т. 6. Върджил ван Дайк „Ливърпул“ 24 т. 7. Диего Годин „Атлетико“ (М) 15 т. 8. Йошуа Кимих „Байерн“ 14 т. 9. Матс Хумелс „Байерн“ 13 т. 10. Жерар Пике „Барселона“ 10 т. Номинирани: Кевин де Бройне „Манчестър Сити“ Лука Модрич „Реал“ (М) Тони Кроос „Реал“ (М) (по азбучен ред) 4. Каземиро „Реал“ (М) 40 т. 5. Джеймс Милнър „Ливърпул“ 18 т. 6. Андрес Иниеста „Барселона“ 16 т. 7. Иван Ракитич „Барселона“ 9 т. 8. Иско „Реал“ (М) 6 т. Садио Мане „Ливърпул“ 6 т. Миралем Пянич „Ювентус“ 6 т. Хамес Родригес „Байерн“ 6 т. Номинирани: Кристиано Роналдо „Реал“ (М) Лионел Меси „Барселона“ Мохамед Салах „Ливърпул“ (по азбучен ред) 4. Килиан Мбапе ПСЖ 17 т. 5. Един Джеко „Рома“ 15 т. Хари Кейн „Тотнъм“ 15 т. 7. Роберто Фирмино „Ливърпул“ 13 т. 8. Антоан Гризман „Атлетико“ (М) 12 т. Гарет Бейл „Реал“ (М) 12 т. Садио Мане „Ливърпул“ 12 т. Най-добри в Лига Европа Номинирани: Антоан Гризман „Атлетико“ (М) Диего Годин „Атлетико“ (М) Дмитри Пайе „Марсилия“ (по азбучен ред) 4. Ян Облак „Атлетико“ (М) 43 т. 5. Чиро Имобиле „Лацио“ 26 т. 6. Ариц Адуриц „Атлетик“ (Б) 16 т. Коке „Атлетико“ (М) 16 т. 8. Луис Густаво „Марсилия“ 10 т. Флориан Тувен „Марсилия“ 10 т. 10. Сергей Милинкович-Савич „Лацио“ 8 т. Забележка: Играчите са посочени с клубовете, в които са играли през изминалия сезон.", "date": "2018.08.10", "title": " Роналдо, Меси и Салах спорят за нападател №1"}
{"url": "https://trud.bg/%d0%bf%d0%be%d0%bb%d0%be%d0%b2%d0%b8%d0%bd-%d0%bc%d0%b8%d0%bb%d0%b8%d0%be%d0%bd-%d0%bb%d0%b5%d0%b2%d0%b0-%d0%b7%d0%b0-%d1%86%d1%8a%d1%80%d0%ba%d0%b2%d0%b8%d1%82%d0%b5-%d0%bd%d0%b0-%d0%b2%d0%b0%d1%80/", "text": "С отпуснатите 200 000 лева от правителството ще започне ремонт на покрива и куполите на катедралата „Св. Успение Богородично“ във Варна. „Аз лично благодаря на г-н министър-председателя за това, че той оказа изключителна помощ към Светата църква, която чувстваме респективно и в пределите на Варненската и Великопреславска митрополия. Това е една внушителна сума, която смятам, че нашата отговорност като духовници да направим всичко възможно в молитвения си дълг към тези хора да благодарим“, каза Варненският и Великопреславски митрополит Йоан при срещата си с премиера във Варна. Той припомни, че в момента тече и строителството на храма „Св. Прокопий Варненски“, след като през миналата година от държавната хазна бяха отпуснати 300 000 лева. Новата църква трябва да бъде завършена до края на следващата година. „От там насетне всичко онова, което се случва, е благодарение на едно взаимодействие между Църква и държава, което трябва да бъде винаги такова“, допълни владиката. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.10", "title": " Половин милион лева за църквите на Варна"}
{"url": "https://trud.bg/%d1%87%d0%b5%d1%82%d0%b8%d1%80%d0%b8%d0%bc%d0%b0-%d1%83%d0%b1%d0%b8%d1%82%d0%b8-%d0%bf%d1%80%d0%b8-%d1%81%d1%82%d1%80%d0%b5%d0%bb%d0%b1%d0%b0-%d0%b2-%d0%ba%d0%b0%d0%bd%d0%b0%d0%b4%d0%b0/", "text": "Четирима души са били убити при стрелба в град Фредериктън в канадската провинция Ню Брънзуик, съобщава Би Би Си, като се позовава на полицейски източници. „Четири души са убити при стрелба на крайградски път. Подробности ще бъдат дадени, след като приключи разследването“, написаха в „Туитър“ от местната полиция. Властите призоваха гражданите да избягват да влизат в района, в който е била стрелбата. На мястото има медицински екипи и полиция. 60-хилядният Фредериктън е столица на провинция Ню Брънзуик. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.08.10", "title": " Четирима убити при стрелба в Канада"}
{"url": "https://trud.bg/%d0%be%d1%84%d0%b8%d1%86%d0%b8%d0%b0%d0%bb%d0%bd%d0%b8%d1%8f%d1%82-%d1%81%d0%b0%d0%b9%d1%82-%d0%bd%d0%b0-%d1%86%d1%81%d0%ba%d0%b0-%d1%81%d0%ba%d0%b0%d0%bd%d0%b4%d0%b0%d0%bb%d0%bd%d0%b8%d1%8f-%d1%81/", "text": "Официалният сайт на ЦСКА определи като скандални съдийските отсъждания на мача срещу „Кохенхаген“. Репортажът за двубоя негодува срещу „пресилен червен картон“ на Божидар Чорбаджийски. И определя като „скандална“ дузпата за датчаните. „ Съдийските грешки ме озадачиха – каза главният мениджър Стойчо Стоилов. – Имаше доста спорни ситуации и все ние бяхме потърпевшите. В реванша трябва да вкараме два гола. Мауридес е много добър нападател, лично треньорът си го избра.“ „ Победиха ни с 12-и играч – добави националът Кирил Десподов. – „Копенхаген“ не е нищо особено. Имаме сили да ги отстраним.“ „ Сигурен съм, че ако бяхме 11 срещу 11, щяхме да спечелим – коментира треньорът Нестор Ел Маестро. – Няма какво да кажа за съдията. Шансовете ни са по-малки, но ги има.“ Треньорът защити Чорбаджийски с думите, че откакто е треньор на ЦСКА, защитникът се представя отлично. И не го интересува миналото му.", "date": "2018.08.10", "title": " Официалният сайт на ЦСКА: Скандални съдийски отсъждания"}
{"url": "https://trud.bg/%d0%b8%d0%b2%d0%b8%d1%86%d0%b0-%d0%b4%d0%b0%d1%87%d0%b8%d1%87-%d0%bd%d0%b8%d0%ba%d0%be%d0%b9-%d0%bd%d0%b5-%d0%b7%d0%b0%d1%89%d0%b8%d1%82%d0%b0%d0%b2%d0%b0-%d1%81%d1%80%d1%8a%d0%b1%d1%81%d0%ba%d0%b8/", "text": "Нито една друга страна не защитава интересите на Белград така, както Русия, особено по косовския проблем, заяви министърът на външните работи на Сърбия Ивица Дачич в хода на визитата на говорителя на руското външно министерство Мария Захарова в страната, предаде РИА Новости. Захарова е в Белград по покана на Дачич, отбелязва руската агенция. В програмата на визитата й в петък влиза среща при закрити врата със сръбския външен министър, както и с министъра по иновациите на страната Ненад Попович. „Твърдо се обявяваме за по-нататъшното развитие на политическите отношения с Русия на основата на стратегическо партньорство. Ние исторически и традиционно сме два близки братски или сестрински народа и нашите две държави винаги са имали изключително приятелски отношения и само приятелски отношения“, заяви Дачич, цитиран от РИА Новости. „Във връзка с това искам да изразя голяма благодарност за подкрепата, която Русия оказва на Сърбия, когато става дума за нашата териториална цялост и суверенитет… Нито една страна не защитава сръбските интереси така, както Русия“, отбеляза още министърът и добави, че Белград няма да вземе „нито едно решение така, че стратегическите ни партньори да не са известени“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.10", "title": " Ивица Дачич: Никой не защитава сръбските интереси така, както Русия"}
{"url": "https://trud.bg/%d0%b2%d0%bb%d0%b0%d0%ba%d0%be%d0%b2%d0%b5%d1%82%d0%b5-%d0%bd%d0%b0-%d0%bc%d0%b5%d1%82%d1%80%d0%be%d1%82%d0%be-%d0%bd%d0%b5-%d1%81%d0%bf%d0%b8%d1%80%d0%b0%d1%82-%d0%bd%d0%b0-%d1%81%d1%82%d0%b0%d0%bd/", "text": "Поради забравен багаж влаковете на метрото временно не спираха на метростанция „Централна гара“. Това съобщиха от пресцентъра на Столична община. Движението им вече е възстановено. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.10", "title": " Влаковете на метрото временно не спираха на „Централна гара“ заради забравен багаж"}
{"url": "https://trud.bg/%d0%ba%d0%b8%d0%bc-%d0%ba%d0%b0%d1%80%d0%b4%d0%b0%d1%88%d0%b8%d1%8f%d0%bd-%d1%81%d0%b5-%d1%81%d1%82%d0%be%d0%bf%d0%b8-%d0%b4%d0%be-53-%d0%ba%d0%b3/", "text": "Неотдавна 37-годишната Ким Кардашиян се появи на благотворителен турнир по покер, облечена в прилепнал топ и тесни кожени панталони, подчертаващи забележителните й форми. Звездата изглеждаше видимо отслабнала. Тя самата се похвали, че наистина е свалила тегло и сега е 53 кг. Много интернет ползватели се усъмниха в думите й, но други изтъкнаха, че при ръст 159 см това е напълно възможно. Сега феновете й са заинтригувани как е успяла да отслабне толкова. Гладувала ли е? Оказва се, че не. Близък до семейство Кардашиян-Дженър е разказал пред журналисти от американския портал Hollywoodlife, че Ким се придържа към една от версиите на кето-диетата (кетонна диета, диета на Аткинс) – малко въглехидрати и достатъчно количество белтъчини. „Тя обича пиле, риба, а като гарнитура предпочита зеленчуци. На закуска яде овесена каша с ягоди. От време на време си позволява сладко и даже пържени картофи“, твърди източникът, допълвайки, че най-важното в тези „щастливи дни“ е мярката. Не минава и без спорт – Кардашиян тренира много. Предпочита да го прави с личен треньор и ходи в залата четири-седем пъти през седмицата. Риалити звездата е заявила, че има намерение да си върне званието най-сексуалната от сестрите Кардашиян.    ", "date": "2018.08.10", "title": " Ким Кардашиян се стопи до 53 кг"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%b2%d0%bd%d0%b5%d1%81%d0%b5-%d0%b2-%d1%81%d1%8a%d0%b4%d0%b0-%d0%be%d0%b1%d0%b2%d0%b8%d0%bd%d0%b8%d1%82%d0%b5%d0%bb-2/", "text": "Софийска градска прокуратура (СГП) внесе в Софийски градски съд (СГС) обвинителен акт срещу водача на турския товарен автомобил, катастрофа на автомагистрала „Тракия“ в района на с. Лозен. Това съобщиха от пресслужбата на държавното обвинение. Гьокхан К. е предаден на съда, затова, че на 23 май 2018 г., около 07.10 ч. в района между 3-ти и 4-ти километър на магистрала „Тракия“ при управление на товарен автомобил, по непредпазливост е причинил   на още шест лица – престъпление по чл. чл. 343, ал. 4, вр. ал.3, б.”б” във вр.ал.1, б”в”, и б.”б”, вр. чл. 342 ал.1 пр. 3 от НК. Пътнотранспортното произшествие настъпило, след като водача на камиона не спазил правилата за съобразяване на скоростта и спазване на дистанция и ударил в задната част, движещ се пред него автобус. От удара автобусът напуснал пътното платно и се преобърнал в канавката.  При инцидента седем от пътниците в него са претърпели различни травматични увреждания по телата и крайниците. Най-тежко пострадалият от тях е получил тежка съчетана черепно-мозъчна и гръдна травма, и въпреки усилията на лекарите, починал в болнично заведение на 20 юни 2018 г.  Ако бъде признат за виновен Гьокхан К., може да получи наказание „лишаване от свобода“ от 3 до 15 години. Разследването по делото е проведено изключително интензивно и е приключило за по-малко от три месеца от настъпване на произшествието.       АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.10", "title": " Прокуратурата внесе в съда обвинителен акт срещу турския тираджия, блъснал градски автобус край с. Лозен"}
{"url": "https://trud.bg/%d0%ba%d0%be%d1%80%d0%b0%d0%b1-%d1%81-%d0%ba%d0%be%d0%bd%d1%82%d1%80%d0%b0%d0%b1%d0%b0%d0%bd%d0%b4%d0%bd%d0%b8-%d1%86%d0%b8%d0%b3%d0%b0%d1%80%d0%b8-%d0%b7%d0%b0%d0%bb%d0%be%d0%b2%d0%b5%d0%bd-%d0%b2/", "text": "Контейнер с 111 312 кутии цигари, марка MZ са били открити натоварени на кораб пристигнал в бургаското пристанище. Те са били скрити с специални тайници, майсторски изработени на шлифовани дъски от бор. В дъските са били издълбани кухини, а отгоре поставени капаци като по цялата дължина на гредите е имало по 48 кутии във всяка. Стойността на контрабандните папироси е 834 840 лв. Това съобщиха на извънреден брифинг в Бургаската прокуратура на който присъстваха Окръжният прокурор Георги Чинев, зам.-шефът на Агенция Митници Юлиян Мирков и Началникът на митническото разузнаване у нас Георги Георгиев. По случая се води досъдебно производство. Наказанието, предвидено в Закона е от 3 до 10 години затвор и до 100 000 лева глоба. „Това е тежко умишлено престъпление“, каза окръжният прокурор на Бургас Георги Чинев. Корабът е пристигнал на 1-ви август, плаващ под Иберийски флаг и идващ от Русия. Един от контейнерите е бил със шлифованите дъски от бор, а получател е българско търговско дружество, чието име не бе съобщено. На 7-ми август товарът е преминал през рентгенов контрол, обясни Юлиян Мирков. Тогава митничарите забелязали различна плътност на палетите. Подготовката за тази контрабанда е била изключително добра, действало се е с голямо „майсторство“ при изработването на тайниците, които са като чекмеджета, а вътре са били укрити цигарите с белоруски бандерол. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.10", "title": " Кораб с контрабандни цигари заловен в Бургас (СНИМКИ)\t\t\t"}
{"url": "https://trud.bg/%d1%81%d0%bf%d0%b0%d1%80%d0%b8%d0%bd%d0%b3-%d0%bf%d0%b0%d1%80%d1%82%d0%bd%d1%8c%d0%be%d1%80-%d0%bd%d0%b0%d0%ba%d0%b0%d0%b7%d0%b0-%d0%b4%d0%b6%d0%be%d0%ba%d0%be%d0%b2%d0%b8%d1%87/", "text": "Схемата   на Мастърс а   в   Торонто олекна с   един   от   големите   фаворити при   това   в   половината   на   Григор   Димитров Новак   Джокович   напусна   надпреварата след   като   видя   края   на   серията   си   от поредни   победи Сърбинът   загуби   с   от годишния   грък   Стефанос   Циципас негов   бивш   тренировъчен   партньор „ Той   е   един   от   най добрите   млади   играчи   и   направи   страхотни   мачове   в   последната   година заяви   Джокера Много   е   талантлив но   също   така   е   и   дисциплиниран Игра   по добре   от   мен   в   решителните   моменти а   аз   изпуснах   един   лесен   форхенд Не   се   справих   добре особено   от   основната   линия   и   при   ретурите Така   Циципас   се   класира   за   четвъртфиналите където   негов   съперник   е   Александъпр   Зверев Германия Мачът   им   бе   късно   снощи а   победителят   ще   спори   за   място   на   финала   с   Григор   Димитров   или   Кевин   Андерсън  ", "date": "2018.08.10", "title": " Спаринг партньор наказа Джокович"}
{"url": "https://trud.bg/%d0%b3%d1%80%d0%b8%d0%b3%d0%be%d1%80-%d1%81%d0%b0%d0%bc%d0%be%d0%ba%d1%80%d0%b8%d1%82%d0%b8%d1%87%d0%b5%d0%bd-%d1%81%d0%bb%d0%b5%d0%b4-%d0%b4%d1%80%d0%b0%d0%bc%d0%b0%d1%82%d0%b0-%d1%81-%d1%82%d0%b8/", "text": "Григор   Димитров   не   остана   доволен   от   играта   си   при   победата   със  7:6    над   Франсес   Тиафоу САЩ в   третия   кръг   в   Торонто Канада Успехът   класира   българина   за   четвъртфиналите в   които   късно   снощи   трябваше   да   се   изправи   срещу   Кевин   Андерсън финалист   от Уимбълдън преди   месец Южноафриканецът   надигра   със Иля   Ивашка Беларус „ Определено   не   играя   добре но   успявам   да   се   справя   в   мачовете заяви   Григор Мисля че   имам   напредък във   всяка   следваща   точка   се   чувствам   все   по уверен В   момента   не   се   концентрирам   върху   победите   и   загубите важното   е   да   изградя   правилни   навици Българинът   обяви   Андерсън   за   фаворит ,  но   смята ,  че   двете   поредни   победи   в   три   сета   са   му   помогнали   да   преодолее   проблемите ,  които   го   тормозеха   в   последните   месеци . „ Бях   подложен   на   голямо   напрежение ,  това   много   си   личи   при   сервис ,  когато   си   изложен   на   точка   за   пробив  –  призна   Димитров . –  Но   аз   съм   отдавна   в   тениса   и   мисля ,  че   имам   необходимите   умения   да   обърна   негативния   развой   в   своя   полза .“ За   да   се   концентрира   върху   изявите   си   на   сингъл ,  Григор   се   отказа   от   участието   си   на   двойки .  Двамата   с   белгиеца   Давид   Гофен   спечелиха   първия   си   мач   и   трябваше   да   играят   с  ?1  в   схемата   Оливер   Марах Австрия и   Мате   Павич Хърватия", "date": "2018.08.10", "title": " Григор самокритичен след драмата с Тиафоу: Не играя добре, но се справям"}
{"url": "https://trud.bg/400-%d0%b3%d1%80%d0%b0%d0%bc%d0%b0-%d0%b0%d0%bc%d1%84%d0%b5%d1%82%d0%b0%d0%bc%d0%b8%d0%bd-%d0%b8-%d1%81%d1%82%d1%80%d1%8a%d0%ba%d0%be%d0%b2%d0%b5-%d0%ba%d0%b0%d0%bd%d0%b0%d0%b1%d0%b8%d1%81-%d0%be/", "text": "Около 400 грама амфетамин и стръкове канабис иззеха служители на полицейското управление в областния град. Вчера при извършена проверка в жилище в града, обитавано от 23-годишен мъж, са установени и иззети три растения от рода на конопа и плик, съдържащ бяло прахообразно вещество, което при полеви наркотест е реагирало на амфетамин. Същото е с тегло около 400 грама. Обитателят на дома е задържан с полицейска мярка за 24 часа. По случая е започнато досъдебно производство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.10", "title": " 400 грама амфетамин и стръкове канабис откри полицията в дома на търновец"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d0%bd-%d0%bd%d0%be%d1%81%d0%b8-%d0%bd%d0%b0-%d0%b3%d1%8a%d1%80%d1%86%d0%b8%d1%8f-%d1%81%d1%80%d0%b5%d0%b1%d1%80%d0%be-%d0%b2-%d0%bf%d0%bb%d1%83%d0%b2%d0%b0/", "text": "Кристиян   Голомеев   донесе   сребърен   медал   на   втората   си   родина   Гърция   от   европейското   първенство   по   плуване   в   Глазгоу .  Синът   на   баскетболната   ни   легенда   Цветан   Голомеев   остана   втори   в   спринта   на  50  метра   свободен   стил   с   време  21,44  секунди ,  а   пред   него   завърши   само   асът   на   домакините   Бенджамин   Прауд   сек Русия   пък   спечели   класирането   по   медали   на   шампионата   с   златни   от   общо медала За   плувци при   мъжете   и   жените   бяха   избрани   британският   ас   в   бруста   Адам   Пийти   и   шведката   Сара   Сьостром която   доминираше   в   свободния   стил   и   бътерфлая Двамата   завършиха   с   по титли", "date": "2018.08.10", "title": " Българин носи на Гърция сребро в плуването"}
{"url": "https://trud.bg/%d0%b1%d1%83%d1%85%d0%b0%d0%bb%d0%ba%d0%b8-%d0%b7%d0%b0-%d0%b2%d0%bb%d0%b0%d0%b4%d0%b8%d0%bd%d0%be%d0%b2%d0%b0-%d0%bb%d0%b5%d0%bd%d1%82%d0%b0-%d0%b7%d0%b0-%d0%ba%d0%b0%d0%bb%d0%b5%d0%b9%d0%bd/", "text": "Невяна   Владинова   ще   играе   с   бухалки ,  а   Боряна   Калейн   с   лента   на   световното   първенство   по   художествена   гимнастика   в   София   през   септември .  Двете   ще   участват   с   по   три   уреда   в   индивидуалната   надпревара ,  като   ще   се   състезават   също   така   на   топка   и   обръч .  Само   Катрин   Тасева   от   българките   ще   играе   с   четирите   уреда .  Най – високите  8  оценки   от   десетте   съчетания   ще   се   вземат   предвид   за   отборното   класиране ,  в   което   българките   ще   гонят   титла . Друга   любопитна   заявка   на   българския   тим   е   на   Камелия   Стоянова   за   съчетанието   с   обръчи   при   ансамблите .  Причина   са   болките   в   кръста ,  които   от   няколко   дни   тормозят   титулярката   Елена   Бинева .  В   последните   месеци   с   ансамбъла   играе   Стефани   Кирякова която   замени   контузената   Теди   Александрова  ", "date": "2018.08.10", "title": " Бухалки за Владинова, лента за Калейн"}
{"url": "https://trud.bg/%d0%bd%d0%b0%d1%88-%d0%b3%d0%b8%d0%bc%d0%bd%d0%b0%d1%81%d1%82%d0%b8%d0%ba-%d0%bd%d0%b0-%d1%84%d0%b8%d0%bd%d0%b0%d0%bb-%d0%bd%d0%b0-%d0%bf%d1%80%d0%b5%d1%81%d0%ba%d0%be%d0%ba/", "text": "Димитър   Димитров   се   класира   за   финала   на   прескок   на   европейското   първенство   по   спортна   гимнастика   в   Глазгоу годишният   българин   получи   оценка   от точки   в   квалификациите която   е   шестата   най добра   и   му   осигури   място   сред   осемте които   ще   се   борят   за   медали   в   неделя Димитров   е   първият   българин   на   европейски   финал   след   Йордан   Йовчев който   спечели   бронз   на   халки   през а На   прескок   пък   за   последно   сме   имали   човек   сред   най добрите   през а Филип   Янев Българинът   бе   близо   до   финал   и   на   земя ,  но   малки   грешки   съкратиха   оценката   му   до  13,400  т .  Представянето   му   на   кон   с   гривни   бе   доста   по – слабо  – 11,566  т .", "date": "2018.08.10", "title": " Наш гимнастик на финал на прескок"}
{"url": "https://trud.bg/%d0%bf%d1%80%d0%b5%d0%ba%d1%80%d0%b0%d1%82%d1%8f%d0%b2%d0%b0%d1%82-%d0%b3%d0%bb%d0%b0%d0%b4%d0%bd%d0%b0%d1%82%d0%b0-%d1%81%d1%82%d0%b0%d1%87%d0%ba%d0%b0-%d0%b2-%d0%b1%d1%8a%d0%bb%d0%b3%d0%b0%d1%80/", "text": "Ръководството на „Български пощи“, синдикатът „Защита“ и омбудсманът Мая Манолова са постигнали съгласие за прекратяване на   в дружеството, съобщават от пощите. Потвърден е ангажиментът на ръководството на „Български пощи“ да изплаща ваучери и допълнително възнаграждение за трудов стаж и професионален опит в договорените размери. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.10", "title": " Прекратяват гладната стачка в „Български пощи“"}
{"url": "https://trud.bg/%d0%b5%d1%84%d1%82%d0%b8%d0%bc%d0%be%d0%b2%d0%b0-%d0%bf%d1%80%d0%b5%d0%b1%d0%be%d1%80%d0%b8-%d1%82%d1%80%d0%b0%d0%b2%d0%bc%d0%b0-%d0%ba%d0%b0%d1%80%d0%b0%d0%b8%d0%bb%d0%b8%d0%b5%d0%b2-%d1%81%d0%b5/", "text": "Инна   Ефтимова   стисна   зъби ,  за   да   се   класира   за   полуфиналите   в   бягането   на  200  метра   на   европейското   първенство   по   лека   атлетика   в   Берлин .  Спринтьорката   финишира   четвърта   в   серията   си   с   време  23,56  секунди ,  което   се   оказа   най – добро   от   губещите   резултати .  Тя   успя   да   завърши ,  въпреки   че   от   няколко   дни   страда   от   травма ,  получена   по   време   на   бяганията   на  100  метра .  Така   Инна   се   присъедини   към   Ивет   Лалова ,  която   започна   участието   си   направо   от   полуфиналите   късно   снощи . „ Не   беше   лесно   заради   травмата ,  но   в   такива   състезания   се   проличава   кой   е   боец  –  заяви   атлетката . –  Така   че   съм   щастлива ,  че   продължавам   напред .  Усещам   болката .  Може   би   тази   несигурност   доведе   до   този   резултат ,  а   иначе   съм   готова   за   много   по – добър .“ За   състоянието   на   Ефтимова   се   грижи   Симоне   Колио ,  съпруг   на   Лалова ,  който   изпълнява   ролята   на   физиотерапевт   на   българския   тим .  Според   италианеца   става   въпрос   за   възпаление ,  но   по – обстоен   преглед   предстои   след   европейското . На   другия   полюс   пък   бе   Момчил   Караилиев ,  който   се   отказа   от   участие   в   квалификацията   на   троен   скок   заради   контузия . „ Имам   остри   болки   в   ребрата ,  които   не   ми   позволяват   да   скачам  –  заяви  36- годишният   сливналия . –  Преди   две   седмици   се   контузих   на   тренировка .  До   последно   се   чудех   дали   да   дойда .“ Късно   снощи   пък   бяха   финалите   в   скока   на   височина   и   тройния   скок   при   жените   с   участието   на   Мирела   Демирева   и   Габриела   Петрова .", "date": "2018.08.10", "title": " Ефтимова пребори травма, Караилиев се отказа"}
{"url": "https://trud.bg/%d0%b2-%d0%b1%d0%be%d1%81%d0%bd%d0%b0-%d0%b3%d0%be%d1%82%d0%be%d0%b2%d0%b8-%d0%b7%d0%b0-%d1%87%d1%83%d0%b4%d0%be-%d1%81%d1%80%d0%b5%d1%89%d1%83-%d0%bb%d1%83%d0%b4%d0%be%d0%b3%d0%be%d1%80%d0%b5%d1%86/", "text": "Босненският първенец „Зрински“ е готов за чудо срещу „Лудогорец“. Тимът падна от българския шампион с 0:1 в първа среща от третия квалификационен кръг в Лига Европа. Минималната преднина обаче амбицира съперникът на нашите. „Все пак бяхме без половин отбор основни играчи – каза Анте Мише, треньор на „Зрински“. – За целия мач в Разград създадохме само едно положение. За да продължим напред, трябва да се постараем повече в реванша. Все пак постигнахме своето. С оглед на това какво представлява „Лудогорец“ и играчите, с които разполага, мога да съм доволен. Странно звучи от устата на треньор, чийто отбор е загубил, но е така.“ Медиите в Босна и Херцеговина похвалиха своите играчи. „Добър резултат, не се предаваме – пише електронното издание „Кликс Ба“. – Голям оптимизъм в нашите редици, дяволът не е толкова черен.“ В Разград осъзнават добре, че не всичко е приключило. Опитният Марселиньо заяви, че той и съотборниците му могат много повече. Козмин Моци, голмайсторът в мача, заяви, че срещу „Зрински“ е било по-тежко от срещите с унгарския „МОЛ Види“ (0:0 и 0:1) и пловдивския „Локомотив“ (0:1). „Играхме по-слабо, но отбелязахме гол – каза Моци. – Хубавото е, че сме със „суха“ мрежа. Нормално е да има напрежение, когато виждаш, че играеш 90 минути, а другият тим стреля веднъж и може да паднеш.“ Реваншът е след седмица, а преди него „Лудогорец“ има мач с „Витоша“ в София за първенство. Снимка БУЛФОТО", "date": "2018.08.10", "title": " В Босна готови за чудо срещу „Лудогорец“"}
{"url": "https://trud.bg/%d1%85%d0%b2%d0%b0%d0%bd%d0%b0%d1%85%d0%b0-306-%d0%bd%d0%b0%d1%80%d1%83%d1%88%d0%b8%d1%82%d0%b5%d0%bb%d0%b8-%d0%bd%d0%b0-%d0%bf%d1%8a%d1%82%d1%8f-%d0%bf%d1%80%d0%b8-%d1%81%d0%bf%d0%b5%d1%86%d0%b0/", "text": "306 нарушения са констатирани днес до 16 часа по време на специализираната полицейска операция за контрол на пътното движение. Проверени са 182 лица и 138 моторни превозни средства. Това съобщиха от пресслужбата на МВР. Най-честото нарушение е за скорост, като констатираните случаи на превишаване на скоростните режими са 306, обобщи главен инспектор Росен Рапчев от отдел „Пътна полиция“, в Главната дирекция „Национална полиция“. До 16 часа екипите са издали 30 фиша, 10 електронни фиша, 15 акта за установено нарушение и 5 принудителни административни мерки. На един водач е отнето свидетелството за управление на МПС, освен това са установени 12 лица от криминалния контингент. Операцията започна тази сутрин. Акцент в нея са агресивните водачи, движещите се в пакет, шофиращите в аварийната лента. Проверки са предвидени за употреба на алкохол и наркотични вещества, на място екипите следят и за неправилно превозване на оръжие. Проверките в днешния ден са съсредоточени по автомагистрала „Тракия“. Те ще продължат и и дните дни, когато екипи ще има по основните пътни артерии на страната. Освен това водачите ще бъдат следени и от хеликоптер на ГДГП.     АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.10", "title": " Хванаха 306 нарушители на пътя при спецакция на МВР, в която участва и хеликоптер"}
{"url": "https://trud.bg/%d1%81%d0%bf%d0%b5%d1%86%d0%b8%d0%b0%d0%bb%d0%bd%d0%b8%d1%8f-%d1%81%d1%8a%d0%b1%d0%be%d1%82%d0%bd%d0%be-%d0%bd%d0%b5%d0%b4%d0%b5%d0%bb%d0%b5%d0%bd-%d0%b1%d1%80%d0%be%d0%b9-%d1%82%d1%80%d1%83%d0%b4/", "text": "и така нататък за събота и неделя.", "date": "2018.08.10", "title": " Труд Уикенд – един вестник за два дни"}
{"url": "https://trud.bg/%d0%b5%d1%80%d0%b4%d0%be%d0%b3%d0%b0%d0%bd-%d0%b7%d0%b0-%d1%80%d0%b5%d1%88%d0%b5%d0%bd%d0%b8%d0%b5%d1%82%d0%be-%d0%bd%d0%b0-%d1%81%d0%b0%d1%89-%d0%b4%d0%b0-%d1%83%d0%b4%d0%b2%d0%be%d0%b8-%d0%b2%d0%bd/", "text": "Турция няма да се огъне пред сплашване и изнудване, заяви турският президент Реджеп Тайип Ердоган, след като   върху алуминия и стоманата от Турция, предаде ДПА. „Онези, които не предприемат и една стъпка по отношение на страхливците от ФЕТО, за които се грижат и ги приемат в имения, не могат да ни поучават за закона“, каза Ердоган, имайки предвид мрежата на Фетхуллах Гюлен – ислямски проповедник, живеещ в САЩ, която е обвинявана от Анкара за опита за преврат през 2016 г. „Те не могат да използват езика на сплашване и изнудване срещу нашия народ. Да тормозят този народ няма да ги отведе доникъде“, добави турският президент на митинг в Гюмюшхане, Северна Турция. Ердоган не спомена директно САЩ или президента Доналд Тръмп. Лидерът на Турция призова за решение чрез мирни преговори и дипломация.  „Всеки друг път, различен от тези, ще доведе до задънена улица“, добави той.     АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.08.10", "title": " Ердоган за решението на САЩ да удвои вносните мита върху алуминия и стоманата от Турция: Няма да се огънем пред сплашване и изнудване"}
{"url": "https://trud.bg/%d0%bf%d0%b5%d1%87%d0%b0%d0%bb%d0%b1%d0%b0%d1%82%d0%b0-%d0%bd%d0%b0-%d1%85%d0%be%d1%82%d0%b5%d0%bb%d0%b8%d1%82%d0%b5-%d0%bd%d0%b0%d0%b4%d0%bc%d0%b8%d0%bd%d0%b0-200-%d0%bc%d0%bb%d0%bd-%d0%bb%d0%b5/", "text": "В Турция затварят обменни бюра заради спада на лирата Приходите на хотелите от нощувки през юни достигнаха 200,3 млн. лв., което е ръст с 6,5% спрямо същия месец на миналата година, обявиха от НСИ. Регистрирано е увеличение на приходите както от българи – със 7,2%, така и от чужденци – с 6,4%. Сънародниците ни по-често ходят на екскурзии и почивки в чужбина. Но наред с това по-често отсядат за уикенда и в хотели в страната. Броят на пренощувалите граждани в местата за настаняване в страната през юни се увеличава с 6,7% на годишна база и достига 988,8 хил. Увеличението на нощувките на българи е с 6,9%, а при чужденците се отчита ръст от 6,5%. При пътуванията в чужбина най-предпочитаните от българите дестинации са Гърция и Турция. Вчера десетки обменни бюра за валута в Истанбул затвориха врати, а онези, които останаха отворени, обменяха само до по 100 долара, тъй като валутата свършва. Само в рамките на няколко часа доларът поскъпна от 5,50 турски лири до 6,50 лири. Подобно рязко поевтиняване на валутата на Турция отдавна не се беше случвало. Българите, отсядали в хотели, хижи или други места за настаняване в страната ни през юни, са 389 хил. като те са останали средно за 2,5 нощувки, или за един дълъг уикенд. Чужденците, пренощували в хотел в България през юни, са 599,8 хил., като 67,2% от тях са отседнали в хотели с 4 или 5 звезди и са останали средно за 5,2 нощувки. Чужденците най-често отсядат в хотели с 4 или 5 звезди, а гостите в места за настаняване с 1 и 2 звезди са предимно българи. Общият брой на нощувките във всички места за настаняване, регистрирани през юни, е 4,064 млн., което е ръст с 4,5%. Най-голямо увеличение на нощувките (с 9,5%) се наблюдава в местата за настаняване с 3 звезди. През юни в страната са функционирали общо 2890 места за настаняване с над 10 легла – хотели, мотели, къмпинги, хижи и др. Броят на стаите в тях е 130 хил., а на леглата – 290 хил. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.10", "title": " Печалбата на хотелите надмина 200 млн. лева\t\t\t"}
{"url": "https://trud.bg/%d0%b5%d1%81-%d0%bf%d1%80%d0%b5%d0%b4%d1%83%d0%bf%d1%80%d0%b5%d0%b6%d0%b4%d0%b0%d0%b2%d0%b0-%d0%b8%d0%b7%d1%80%d0%b0%d0%b5%d0%bb-%d0%b8-%d0%b8%d0%b2%d0%b8%d1%86%d0%b0%d1%82%d0%b0-%d0%b3%d0%b0/", "text": "Европейският съюз предупреди, че Израел и Ивицата Газа са „опасно близо“ до нов конфликт, след поредния ръст на напрежението в региона. От там допълниха, че е необходима „спешна деескалация“, която да предпази цивилните от допълнителен риск, предава АФП. „Ракетният огън от Ивицата Газа към общностите в Южен Израел, както и другите насилствени действия и провокации срещу Израел от „Хамас“ и другите палестински екстремисти, са напълно неприемливи“, съобщи прессекретар на външнополитическата служба на ЕС.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.08.10", "title": " ЕС предупреждава: Израел и Ивицата Газа са „опасно близо“ до нов конфликт"}
{"url": "https://trud.bg/%d0%b1%d0%b5%d0%bb%d0%b8%d1%8f%d1%82-%d0%b4%d0%be%d0%bc-%d1%81%d0%b0%d1%89-%d0%b7%d0%b0%d0%ba%d0%bb%d0%b5%d0%b9%d0%bc%d1%8f%d0%b2%d0%b0%d1%82-%d1%80%d1%83%d1%81%d0%b8%d1%8f-%d0%b7%d0%b0-%d0%be%d1%82/", "text": "Белият дом обяви днес, че САЩ категорично осъждат Русия заради извършената от нейни агенти по-рано тази година във Великобритания атака с химическо оръжие срещу бивш руски шпионин и дъщеря му, предаде Ройтерс. „Нападението срещу Сергей Скрипал и дъщеря му в Солсбъри, Обединеното кралство, на 4 март 2018 г. е безразсъден акт на незачитане на признатите универсални норми срещу химическите оръжия“, заявява в електронно писмо говорителката на Съвета за национална сигурност. Тя добавя, че чрез обявените преди два дни от Държавния департамент санкции срещу Русия по същия повод САЩ са изпълнили своите законови задължения, след като са установили, че „чуждестранно правителство е използвало химически или биологически оръжия срещу свои граждани в нарушение на международното право“. Бившият полковник от руското военно разузнаване Борис Скрипал и неговата дъщеря Юлия бяха намерени в безпомощно състояние на пейка в южния английски град Солсбъри през март. Разследването установи, че те са поразени от нервнопаралитично вещество в течно състояние от групата „Новичок“.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com      ", "date": "2018.08.10", "title": " Белият дом: САЩ заклеймяват Русия за отравянето на Скрипал"}
{"url": "https://trud.bg/%d0%be%d1%81%d1%82%d1%80%d0%be%d0%b2%d0%bd%d0%be-%d1%85%d0%be%d1%80%d0%be-%d0%b7%d0%b0-%d0%bf%d1%80%d0%b0%d0%b7%d0%bd%d0%b8%d0%ba%d0%b0-%d0%bd%d0%b0-%d1%81%d0%b2-%d0%b0%d1%82%d0%b0%d1%81%d1%82/", "text": "Островно хоро ще се извие за празника на „Света Анастасия“- 15- ти август. Пиратско парти, джаз концерт, достъп до фара и много други забавления очакват посетителите в този ден. Островът празнува в деня на големия християнски празник Света Богородица, защото Деня на Св. Анастасия е през декември и тогава достъпът до късчето земя сред вълните е труден. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.10", "title": " Островно хоро за празника на „Св. Атастасия“"}
{"url": "https://trud.bg/%d1%81%d0%b2%d0%b8%d1%89%d0%be%d0%b2-%d0%b7%d0%b0-%d1%82%d1%80%d0%b5%d1%82%d0%b8-%d0%bf%d1%8a%d1%82-%d1%89%d0%b5-%d0%b4%d0%be%d0%bc%d0%b0%d0%ba%d0%b8%d0%bd%d1%81%d1%82%d0%b2%d0%b0-%d0%bb%d0%b5%d1%82/", "text": "От 24 до 26 август 2018 г. сдружение „Рисувай с нас“ организира за трета поредна година културния фестивал за малки и големи „Реката“, в гр. Свищов. Тази година темата на фестивала е посветена на природата и цветята, а целта на организаторите е да превърнат това издание в едно вълнуващо преживяване с много музика и забавления за малки и големи. В трите фестивални дни крайдунавският град ще се превърне в пъстра палитра от забавни инициативи, а ново в третото издание на фестивала са образователните и музикални работилници, които ще увлекат малки и големи в света на природата, фотографията, музиката и изкуствата: „Ще имате възможност да готвите с професионален шеф, a последната фестивална вечер големите могат да прекарат в релаксираща атмосфера с вино и тапас. За първи път ще представим и фото изложба на открито, а културно-историческите места в града ще отворят врати за посетителите на фестивала, където освен богатата информация ще откриете и любопитни забавления за деца.“ – информират още от Сдружение „Рисувай с нас“. Другата новост са и различните локации, в които тематично са разпределили приложните изкуства, занаяти и игрите. За първи път програмата на фестивала е разпечатана и на румънски език, а плакатите ще бъдат резлепени в съседния румънски град Зимнич, който се намира от другата страна на река Дунав. С това амбициозно начинание организаторите дават сериозна заявка да превърнат летния културен фестивал „Реката“ в международен. Фестивалните дни ще предложат уютна творческа атмосфера и забавления за всички възрасти, а със събраните средства отново ще бъдат подпомогнати добри каузи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.10", "title": " Свищов за трети път ще домакинства летния фестивал „Реката“ 2018"}
{"url": "https://trud.bg/%d1%80%d0%b5%d0%bc%d0%be%d0%bd%d1%82%d1%8a%d1%82-%d0%bd%d0%b0-%d1%83%d1%87%d0%b0%d1%81%d1%82%d1%8a%d0%ba%d0%b0-%d0%b3%d0%be%d1%80%d0%bd%d0%b0-%d0%be%d1%80%d1%8f%d1%85%d0%be%d0%b2%d0%b8%d1%86%d0%b0/", "text": "Ремонтът на участъка от Горна Оряховица до село Арбанаси е в заключителен етап, съобщиха от Агенция „Пътна инфраструктура”. На обекта се работи максимално мобилизирано, за да завършат всички предвидени дейности преди празника на Арбанаси и църковния празник Голяма Богородица, когато Арбанашкият манастир се посещава от много поклоници и туристи. На участъка е положен и последният асфалтов пласт. В момента се поставя хоризонталната маркировка, монтират се мантинелите и пътните знаци. През м. г. беше ремонтирана отсечката между Арбанаси и Велико Търново. Общо през тази и миналата година се обновяват 4 км от третокласния път. Инвестицията е за 1.8 млн. лв. и е осигурена от бюджета на Агенция „Пътна инфраструктура“ по програмата за текущ ремонт и поддържане. Изпълнител на ремонтните дейности е „Пътни строежи – Велико Търново“ АД. С дружеството агенцията има договор по ЗОП за поддържане на пътищата в област Велико Търново. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.10", "title": " Ремонтът на участъка Горна Оряховица – Арбанаси приключва до 15 август"}
{"url": "https://trud.bg/%d1%84%d0%b5%d1%81%d1%82%d0%b8%d0%b2%d0%b0%d0%bb-%d1%81-%d0%b2%d0%ba%d1%83%d1%81-%d0%bd%d0%b0-%d1%81%d0%be%d0%bb-%d0%b2-%d0%b1%d1%83%d1%80%d0%b3%d0%b0%d1%81/", "text": "Фестивал със свеж вкус на сол започна в Бургас. Той стартира в петък с изложба в халето на Солниците и базар на солта в същото хале, където са изложени сол и продукти със сол, авторски бижута, храна, напитки, сувенири и др. Има атрактивни разходки с „влакчето на солта“ край басейните за добиване на морска сол, къпане в лугата и мазане с кал, и специална игра на тема: „Познаваш ли Атанасовско езеро? Открий, научи, спечели!“ – по случай 38-ия рожден ден на резервата. Фестивалът на солта се организира в рамките на проект „Солта на живота“, изпълняван от Българска фондация Биоразнообразие, БДЗП и Черноморски солници АД, с финансовата подкрепа на ЕК чрез програма LIFE+, съобщават от общината в морския град. Бургазлии се включиха в конкурса за стари и нови солници – „Солничките на живота“. Близо до басейните с луга и кал пък се проведе друг конкурс- Мис и Мистър Солена кал – за най-атрактивен участник. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.10", "title": " Фестивал с вкус на сол в Бургас"}
{"url": "https://trud.bg/%d0%b1%d0%bb%d0%be%d0%ba%d0%b8%d1%80%d0%b0%d0%bd%d0%be-%d0%b5-%d1%87%d0%b0%d1%81%d1%82-%d0%be%d1%82-%d0%b4%d0%b2%d0%b8%d0%b6%d0%b5%d0%bd%d0%b8%d0%b5%d1%82%d0%be-%d0%bf%d0%be-%d0%b0%d0%bc-%d0%bc/", "text": "Движението по магистрала „Марица“ в посока Пловдив е блокирано между 21-вия и 38-мия километър заради катастрофа, информира БНР. Тежкотоварен камион е аварирал и се е запалил. Движението е отклонено по обходен маршрут: пътен възел „Димитровград“ – път  Димитровград – Хасково и по път Хасково – Пловдив – магистрала Тракия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.10", "title": " Блокирано е част от движението по АМ „Марица“ заради катастрофа"}
{"url": "https://trud.bg/%d1%81%d1%8a%d0%bf%d1%80%d1%83%d0%b7%d0%b8-%d0%b2-%d0%b1%d0%be%d0%bb%d0%bd%d0%b8%d1%86%d0%b0-%d0%b1%d0%bb%d1%8a%d1%81%d0%bd%d0%b0%d1%82%d0%b8-%d0%be%d1%82-%d0%b4%d0%b2%d0%b5-%d1%80%d0%b0%d0%b7%d0%bb/", "text": "Един след друг съпрузи са блъснати от две различни коли, които зарязали ранените мъж и жена на улицата и избягали. Инцидентите са станали към 19,50 часа в четвъртък в разградското село Сушево. Първо пострадал съпругът Е.М. (43г.), който карал мотопед „Jawa”. Той бил застигнат от съселянина си М.А. (38 г.) с „Фолксваген голф”, който го блъснал и запратил него и мотопеда по улицата. Шофьорът се уплашил и избягал от мястото. На помощ на ранения си мъж се притекла жена му В.М. (41г.). Докато се опитвала да го разбере какво му е и да помогне, тя била насметена от „Пежо партнер”, управлявано от С.А. И вторият шофьор се уплашил и изчезнал от мястото без да спре и окаже съдействие на пострадалите хора. Техни съселяни викнали спешна помощ и ранените били откарани в болницата в Разград. Блъснатият мъж е с фрактура на десния крак, но жена му е тежко ранена, съобщиха от полицията. По техни данни тя е с опасност за живота. Получила е мозъчен кръвоизлив и гръдна травма – три счупени ребра. Водачите бегълци, които са причинили травмите и са се укрили, са издирени и задържани. Образувано е досъдебно производство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.08.10", "title": " Съпрузи в болница, блъснати от две различни коли бегълци\t\t\t"}
