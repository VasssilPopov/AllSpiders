{"url": "https://trud.bg/%d0%b8%d0%b7%d0%be%d0%b1%d0%b8%d0%bb%d0%b8%d0%b5-%d0%be%d1%82-%d1%81%d1%8a%d0%b1%d0%b8%d1%82%d0%b8%d1%8f-%d1%81%d1%8a%d0%bf%d1%8a%d1%82%d1%81%d1%82%d0%b2%d0%b0-%d0%bd%d0%b0%d0%b9-%d0%be%d1%87%d0%b0/", "text": "По време на най-очакваното музикално събитие в България, през целия уикенд, течеше съпътстваща програма в центъра на града. Инициативите и проектите, които бяха включени във фестивалните дни забавляваха жителите и гостите на града, съобщиха от общината. На алеята в парка пред хотел „Монте Кристо“ бяха представени невероятни, забавни и атрактивни тематични ателиета, пърформънси и уъркшопове. Професионалисти и артисти показаха невероятни изработки и талант. В ателиетата на Фондация „Easy Аrt“, малки и големи имаха възможност да изпитат въображението си и да изработят гривни, проекции на знамена, 3D модели на Айфеловата кула и Триумфалната арка. Гостите имаха възможност да изработят бижута в цветовете на френското знаме. В специално ателие за мода от времето на ЛУИ XIV, малки и вече пораснали деца показаха талант и въображение. За спомен от фестивала всеки имаше възможност да направи свой франкофонски магнит, а на ръката си стотици малчугани изписаха името“ Francofolies“ с къна. Десетки млади дизайнери, показаха своите изработки по време на “Арт фест“ в центъра на града. Шатрите и ателиетата бяха разположени между заведенията Raffy и Memmo и радваха посетителите на най- голямото музикално събитие за френска музика в България- „Франкофоли“. Шатрите бяха отрупани с ръчно направени накити и бижута, лампи, дрехи, кожени изделия, козметика, био прдукти, дрехи, книги, плетива и всякакви изкушения. Акцент в програмата бе и литературата. Шатра на издателство „Колибри“ бе разположена в близост до хотел „Монте Кристо“, където всеки имаше възможността да си закупи книгата на изключителния, талантлив музикант, участник в тазгодишното издание на фестивала- Винсент Винел. Франкофоните се докоснаха и до историята на фестивала със специално подбрани снимки от всички издания на Франкофоли в България. Изложбата бе под надслов “Le festival…Sur les photos” или в превод „Фестивалът… в снимки“. Stage Bar също бяха част от многото изненади за гостите на „Франкофоли“. Те посрещаха посетителите с Welcome drink, като им предлагаха и френски напитки и ликьори с различни аромати и незабравими вкусове. Всеки франкофон успя да опита разнообразие от предлаганите продукти. Към всичко това, финален щрих добави пианото на маестро Александър Кипров. Талантливият музикант зарадва посетителите с джаз импровизации по музиката на най- известните френски изпълнители, като Едит Пиаф, Шарл Азнавур, Жо Дасен и други. Привържениците на уличните танци се докоснаха до истински талант и изкуство на петото юбилейно издание на „Кралете на запада“. „Графити фест“ допълваще пъстрата програма на Община Благоевград с много цвят и талант. Тази година имаше и благотворителна кауза в рамките на фестивала. Театрална група „12+3“ от Пловдив представи 4 фарса и пантонимен спектакъл, а събраните средства са за Център за временно пребиваване на пострадали животни „Оскар и Лора“. И през двата дни на тазгодишното издание на Франкофоли много ритъм, усмивки и добро настроение посрещаше жителите и гостите на града. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.24", "title": " Изобилие от събития съпътства най-очаквания музикален фестивал – “Francofolies.Blagoevgrad”"}
{"url": "https://trud.bg/%d0%bb%d1%8a%d0%b2%d0%b8%d1%86%d0%b8%d1%82%d0%b5-%d1%80%d0%b0%d0%b7%d0%b1%d0%b8%d1%85%d0%b0-%d0%b8-%d0%bf%d0%b5%d1%80%d1%83/", "text": "Женският национален отбор по волейбол се класира за финала на междуконтиненталния „Чалъндж“ турнир в перуанската столица Лима след трета поредна чиста победа – 3:0 (21, 22, 16) над тима на домакините. В първите два гейма перуанките се опитаха да окажат съпротива, но по-високата класа на българките ги отказа и в третия те приеха поражението. Най-резултатна с 13 точки бе Мария Каракашева, а Гергана Димитрова добави 12 т. Късно снощи бе финалът, в който съперник на „лъвиците“ бе Колумбия. „Перу е отбор, който играе добре в защита, като добавим и подкрепата на феновете им, това усложнява нещата, но сме щастливи от победата – заяви капитанката Христина Русева. – Трябва да бъдем концентрирани срещу Колумбия, защото целта ни е да спечелим турнира.“ Победителят ще играе в Лигата на нациите догодина.", "date": "2018.06.24", "title": " „Лъвиците“ разбиха и Перу"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d1%89%d0%b5-%d0%be%d1%82%d0%ba%d1%80%d0%b8%d0%b5-%d0%bf%d0%be%d1%87%d0%b5%d1%82%d0%bd%d0%be-%d0%ba%d0%be%d0%bd%d1%81%d1%83%d0%bb%d1%81%d1%82%d0%b2/", "text": "Според изявление на Бенямин Нетаняху, неговият български колега Бойко Борисов го е уверил, че България ще открие почетно консулство в Йерусалим, което ще обслужва българските интереси в цялата страна, съобщава “Таймс ъф Израел”. Нетаняху съобщава на седмичното заседание на кабинета, че е говорил с Бойко Борисов в събота вечер за създаването на мисията. Вследствие на преместването на посолството на САЩ в Йерусалим през май, Израел призовава други страни да ги последват. “Той реши, след като беше тук преди няколко дни, да открие тук почетно консулство в Йерусалим. Той се погрижи да ми обясни в нашия разговор, че това консулство не само ще се занимава с българските въпроси в Йерусалим, но и с българските въпроси из цял Израел”, коментира Нетаняху. Казах му, че стъпката е приветствана и че много се надявам, това да доведе до бързото откриване на официално българско посолство в Йерусалим”, допълва Нетаняху. , където изрази своето разбиране за желанието на Израел, международната общност да признае града като столица. Той обаче подчерта, че България няма да премести посолството си в Йерусалим, докато не бъде подписана израелско-палестинска мирна сделка.  Американският президент Доналд Тръмп разби десетилетия политика, когато през декември 2017 г. обяви, че планира да признае Йерусалим за столица на Израел и да премести американското посолство там. Американското посолство официално бе открито на 14 май. Досега САЩ, Гватемала и Парагвай са преместили посолствата си в Израел в Йерусалим. Няколко други държави, включително Чешката република и Румъния, изразиха интерес към преместване, макар че такова не се очаква скоро. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.24", "title": " България ще открие почетно консулство в Йерусалим"}
{"url": "https://trud.bg/%d0%ba%d0%be%d0%bb%d1%83%d0%bc%d0%b1%d0%b8%d0%b5%d1%86-%d1%81%d0%b5-%d0%b3%d0%b0%d0%b2%d1%80%d0%b8-%d1%81-%d0%bd%d0%b5%d0%b9%d0%bc%d0%b0%d1%80/", "text": "В Колумбия не хранят добри чувства към бразилската звезда Неймар още от паметния сблъсък на четвъртфиналите на предишното световно в Бразилия. Фен на „кафетерос“ реши да задълбочи омразата като демонстративно се подигра с най-скъпия футболист на света. Преди вчерашния мач на своите срещу Полша в Казан запалянкото направи серия видеоклипове из улиците на Казан, в които забавляваше минувачите с класическото „Вижте как Неймар ляга за дузпа!“, последвано от истерично търкаляне по земята и пронизителни крясъци. Друга колумбийска група пък спаси от удавяне в реката местен фен, който беше прекалил с алкохола. „Благодаря ви, вече обичам Колумбия!“, обяви казанецът.", "date": "2018.06.24", "title": " Колумбиец се гаври с Неймар"}
{"url": "https://trud.bg/%d0%b5%d0%bc%d0%b0%d0%bd%d1%8e%d0%b5%d0%bb-%d0%bc%d0%b0%d0%ba%d1%80%d0%be%d0%bd-%d0%bd%d0%b8%d0%ba%d0%be%d0%b9-%d0%bd%d0%b5-%d0%b1%d0%b8%d0%b2%d0%b0-%d0%b4%d0%b0-%d0%bf%d0%be%d1%83%d1%87%d0%b0%d0%b2/", "text": "Френският президент Еманюел Макрон заяви днес, преди минисрещата на върха в Брюксел за миграцията, че никой не бива да поучава Франция по този въпрос, защото тази година тя е втората в ЕС по брой приети мигранти, предаде Франс прес. Президентът каза това в отговор на критиките на Италия срещу френската позиция. “Нека не забравяме никога нашите ценности, по този въпрос ще бъде непреклонен”, продължи той. Решението на миграционната криза може да бъде намерено в сътрудничество между част от 28-те държави в ЕС, а не между всичките. Нашите ценности са правата на човека, зачитането на държавния суверенитет и европейската солидарност, каза френският президент, цитиран от ТАСС. На срещата в Брюксел ще обсъждаме притока на нелегални мигранти и пресичането на каналите за трафик на хора и затова трябва да работим със страните на произход на мигрантите и държавите, през които те преминават транзитно, като Либия, страните на Балканите и Азия, отбеляза Макрон. “Необходимо е да защитаваме по-добре външните граници, като отделим за това допълнителни инвестиции. Трябва да реформираме Дъблинския регламент и да направим тази система по-ефективна”, подчерта той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.24", "title": " Еманюел Макрон: Никой не бива да поучава Франция по въпроса за миграцията"}
{"url": "https://trud.bg/%d0%bf%d1%80%d0%b8%d0%ba%d0%bb%d1%8e%d1%87%d0%b8-%d0%b3%d0%bb%d0%b0%d1%81%d1%83%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d0%b8%d0%b7%d0%b1%d0%be%d1%80%d0%b8%d1%82%d0%b5-%d0%b2-%d1%82%d1%83/", "text": "Предсрочните парламентарни и президентски избори в Турция приключиха в 17 ч. днес. Секционните комисии се затвориха по училищата и започнаха да броят бюлетини. Работата им е с огромен залог – днес ще стане ясно дали Реджеп Ердоган ще бетонира едноличната си власт в южната ни съседка, или Мухарем Индже и обединената опозиция сензационно ще детронират президента, който е във властта вече 15 години. Каква ще е развръзката на политическата битка ще знаем най-рано в 19 ч., а най-вероятно и още по-късно вечерта. Основният опозиционен кандидат-президент се обърна към членовете на Републиканската партия в комисиите и ги призова да не вярват на официалните информации от Анадолската агенция за резултатите, съобщава  . Според българския наблюдател към ОССЕ в Диарбекир Кристиан Вигенин има спречквания, сигнали за изборни нарушения и недобро поведение на цивилни полицаи спрямо чуждестранните представители. Пред БТВ журналистът Илхан Андай отбеляза, че има данни и за по-сериозни сблъсъци – престрелка, отнела живота на регионален лидер на опозиционната Добра партия, влизане на жандармеристи с автомати в секция, близо до която е бил спрян автомобил с цели чували бюлетини. Според него Индже е изненадал всички с огромния брой хора, които е изкарал на улицата в своя подкрепа и изненадите са възможни. „Има сблъсък на двама перфектни оратори, харизмата на Ердоган е малко на изчерпване”, коментира той, но добави, че в южната ни съседка има твърд процент десни хора, които вероятно няма да подкрепят по-скоро левия Мухарем Индже. Според него резултатите от изборите за Меджлиса ще са решаващи: „Ако обединената опозиция има над 300 депутати, такъв вятър ще задуха, че няма начин Индже да не отвее Ердоган (на балотажа – б.р.)”. Той посочи, че битката преди втория тур ще бъде за около 10% колебаещи се. Как битката за властта в Турция от предрешена изведнъж се оказа толкова оспорвана? „Ердоган продължава да е харизматичен, заплатите са високи, реално имаше работеща икономика, сега с (спада на) лирата започнаха проблемите му”, отговори Андай. Според него именно затова Ердоган е предизвикал вота сега – макар преди да е наричал подобен ход „национално предателство”. “Този многомилионен митинг в Истанбул и преди това в Измир видимо притеснява Ердоган, за да обвинява опонентите, че са участвали в преврата – това е слабост”, отбеляза журналистът. Какво ще се промени за България, ако Турция се събуди след седмица с нов президент? „Индже е по-диалогичен (…) Диалогът му ще е повече с Румен Радев, на следващ етап ще е Бойко Борисов”, коментира Илхан Андай. При подобен сценарий „ДПС ще се изтласка много напред, онази партия (ДОСТ – б.р.) ще бъде заличена съвсем. Ако Ердоган спечели, ДОСТ ще разчитат, че някой съветник ще му каже, че ДПС са агитирали за Индже и ще последва наказание на предстоящите местни избори”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.24", "title": " Приключи гласуването на изборите в Турция"}
{"url": "https://trud.bg/%d1%81%d0%b2%d0%b0%d1%82%d0%b1%d0%b0-%d1%81-3000-%d0%b3%d0%be%d1%81%d1%82%d0%b8-%d1%81%d0%b5-%d0%b8%d0%b7%d0%b2%d0%b8-%d0%ba%d1%80%d0%b0%d0%b9-%d0%b2%d1%80%d0%b0%d1%86%d0%b0-%d1%81%d0%bd%d0%b8%d0%bc/", "text": "Влюбени се ожениха пред 3000 души на Леденишката поляна във Врачанския Балкан. Аделина Андреева от Лом и Билян Шенков от Плевен си казаха „Да“ на Еньовден в народни носии. Огромната традиционна сватба е една от проявите на Националния фолклорен събор „Леденика“. „Бяхме в Щатите, беше много хубаво, предлагаха ни работа, животът беше лесен, но в крайна сметка ние сме българи и си тежим на мястото при нашите близки и нашите семейства”, споделиха младоженците. “Тук сме, защото го искаме. Поканихме близките си и сме тук, защото обичаме българското”, допълниха те и благодариха на Община Враца за осъществяването на сватбата. Кметът на Враца, Калин Каменов, също в народна носия, пожела на Аделина и Билян дълъг семеен живот. В същия момент гръмнаха пушки и гайди засвириха и развълнуваният кмет извика „Да живее България!“. Валя Балканска, оркестър от десетки гайдари и певецът Илия Луков създадоха настороение за гостите на събора. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.24", "title": " Сватба с 3000 гости се изви край Враца (СНИМКИ)"}
{"url": "https://trud.bg/%d0%b1%d1%81%d0%bf-%d0%be%d1%81%d1%82%d0%b0%d0%b2%d0%b0-%d1%81-%d0%b4%d0%b2%d0%b0%d0%bc%d0%b0-%d0%b4%d0%b5%d0%bf%d1%83%d1%82%d0%b0%d1%82%d0%b8-%d0%bf%d0%be-%d0%bc%d0%b0%d0%bb%d0%ba%d0%be/", "text": "БСП остават с двама депутати по-малко. БЗНС “Александър Стамболийски” напуска коалиция “БСП за България”.  Дни преди гласуването на внесения от левицата вот на недоверие, редиците на социалистите оредяват.  Вчера на партиен конгрес е взето това решение, но мотиви за него не са съобщени. Левите земеделци имат двама депутати в БСП – лидерът на БЗНС Спас Панчев и Димитър Георгиев.  Народните представители на левицата намаляват до 78. От “Позитано” 20 коментират, че земеделците се държат некоректно и БСП ще реши какво да прави на заседание в понеделник.  “Продължава едно такова отношение на голямата партия в коалицията, като че ли другите партии са длъжни само да гласуват и няма място те да участват по друг начин”, коментира пред   Спас Панчев.  “Ние сме подписали предложението за вота на недоверие и ще го гласуваме така, както гласува парламентарната група на Коалиция “БСП за България”, представителите на земеделския съюз ще подкрепят внесения вот на недоверие обясни Панчев.  Той допълни, че решението за напускане на коалицията е продиктувано от желанието формацията да се яви самостоятелно на местните избори и от пренебрежителното отношение на БСП към малките партньори.", "date": "2018.06.24", "title": " БСП остава с двама депутати по-малко"}
{"url": "https://trud.bg/%d0%b0%d0%bd%d0%b3%d0%b5%d0%bb%d0%b0-%d0%bc%d0%b5%d1%80%d0%ba%d0%b5%d0%bb-%d0%b4%d0%b2%d1%83%d1%81%d1%82%d1%80%d0%b0%d0%bd%d0%bd%d0%b8-%d1%81%d0%bf%d0%be%d1%80%d0%b0%d0%b7%d1%83%d0%bc%d0%b5%d0%bd/", "text": "Евентуални двустранни или тристранни споразумения между държави от Европейския съюз по вторичното придвижване на кандидати за убежище в блока ще бъдат взаимноизгодни за страните, заяви германската канцлерка Ангела Меркел. Тя каза това преди днешната минисреща на върха за миграцията в Брюксел, предаде ДПА. Меркел не очаква на срещата на лидерите от ЕС идната седмица да бъде намерено цялостно решение на проблема с миграцията. “Затова сключване на двустранни или тристранни споразумения ще е взаимноизгодно”, продължи канцлерката и добави, че по такъв начин отделните страни няма да се налага да чакат всичките 28 членки на ЕС да намерят решение. “Ще се търсят пътища за разбирателство, които в същото време ще бъдат ефикасни за общите европейски интереси”, каза Меркел, цитирана от ДПА. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.24", "title": " Ангела Меркел: Двустранни споразумения в ЕС за миграцията ще са взаимноизгодни"}
{"url": "https://trud.bg/%d1%82%d1%80%d0%b5%d0%bd%d1%8c%d0%be%d1%80%d1%8a%d1%82-%d0%bd%d0%b0-%d0%ba%d0%be%d0%b1%d1%80%d0%b0%d1%82%d0%b0-%d1%81%d0%b5-%d0%bf%d0%b5%d0%bd%d1%81%d0%b8%d0%be%d0%bd%d0%b8%d1%80%d0%b0/", "text": "Немският треньор Ули Вегнер, който в последните години води подготовката и на родния профи ас Кубрат Пулев, се оттегля от бокса. Договорът на 76-годишния специалист със „Зауерланд“ изтича през юни, а Вегнер обяви, че няма намерение да го продължава. „Все пак обещах на Кубрат, че ще го тренирам за следващия му мач, ако иска – заяви германецът. – Иначе бих наблюдавал млади боксьори и бих оценявал таланта им, когато ме помолят.“ Вегнер започна работа с Кобрата след загубата му от Владимир Кличко в края на 2014-а. Под негово ръководство българинът спечели последните си 5 мача.", "date": "2018.06.24", "title": " Треньорът на Кобрата се пенсионира"}
{"url": "https://trud.bg/%d0%ba%d0%b0%d1%80%d0%b0%d0%ba%d0%b0%d1%87%d0%b0%d0%bd%d0%be%d0%b2-%d0%bf%d0%be%d0%bb%d0%b8%d1%86%d0%b0%d0%b8%d1%82%d0%b5-%d1%81%d0%b5-%d0%bf%d0%be%d0%bb%d0%b7%d0%b2%d0%b0%d1%82-%d1%81-%d0%bc%d0%be/", "text": "На първо място в качеството ми на гражданин на Република България и след това в качеството ми на заместник министър-председател по обществен ред и сигурност искам да изкажа своята подкрепа за работата на полицаите, които снощи в изпълнение на служебния си дълг са се отзовали на адрес в Ботевград за нарушаване на обществения ред и са били нападнати от цигани. Работата на полицаите е да се борят за опазване на обществения ред, живота и здравето на хората в страната ни. Те ежедневно са на пост, за да имаме всички ние една по-добра и спокойна обстановка за живот. Маргиналите и екстремните субекти, които не желаят да спазват законите на страната ни, ще бъдат поставяни на мястото им с цялата сила и строгост на закона! Това заяви Красимир Каракачанов във фейсбук по повод инцидента в Ботевград, при който  . Полицаите трябва да знаят, че се ползват с моята безапелационна подкрепа да прилагат всички позволени от законодателството мерки, които един служител на реда има, за да разберат нарушителите, че в тази държава има ред, законност и дисциплина и ние повече няма да допуснем тяхното погазване! Разните либерални НПО-та и техните клакьори шумно заклеймиха мнението на съпругата на моя колега – вицепремиера Томислав Дончев, че са свършили морковите и идва ред на тоягата. Е, господа, дами и там трети такива, каквито се самоопределяте – какво мислите сега? Дошло ли е времето на тоягата или Вие ще си браните подопечния криминален цигански контингент с цената на още невинни човешки животи, само и само да си прибирате лептата по зададената поръчка? Категорично за пореден път заявявам, че заставам зад българските полицаи и категорично и отново ще настоявам в законите на Република България да бъде вкарана тяхната неприкосновеност като неизменно право, релевантно с техните професионални задължения. На циганизацията, циганската престъпност и безчинствата трябва да се сложи край!  Обръщам се към всички български полицаи – изпълнявайте си задълженията, прилагайки изключително и без страх цялата строгост на закона. Вашето задължение е да пазите честните и почтени данъкоплати в Родината ни. Нарушителите трябва да получат своята „лепта“ – да видят затворите от вътрешната страна на стените им. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.24", "title": " Каракачанов: Полицаите се ползват с моята безапелационна подкрепа да прилагат всички позволени от законодателството мерки\t\t\t"}
{"url": "https://trud.bg/%d0%b2%d0%be%d0%bb%d0%b5%d0%b9%d0%b1%d0%be%d0%bb%d0%b8%d1%81%d1%82%d0%b8%d1%82%d0%b5-11-%d0%b8-%d0%b2-%d0%bb%d0%b8%d0%b3%d0%b0%d1%82%d0%b0-%d0%bd%d0%b0-%d0%bd%d0%b0%d1%86%d0%b8%d0%b8%d1%82%d0%b5/", "text": "Мъжкият национален отбор завърши с трудна победа – 3:2 (-19, 22, 18, -22, 12) над Южна Корея, участието си в дебютното издание на Лигата на нациите. Както и в останалите срещи на турнира в Техеран, Пламен Константинов заложи на състезатели, които не попадат често сред титулярите. „Целта ни в турнира е да използваме повече млади играчи“, призна селекционерът преди мача. Срещата се оказа неочаквано трудна за „лъвовете“, но силите на азиатците стигнаха колкото да се доберат до тайбрек. Розалин Пенчев и Валентин Братоев завършиха с по 21 точки. Успехът бе 6-и за България в кампанията срещу 9 загуби. Тимът ни събра 17 точки и завърши на 11-о място от 16 отбора като изпревари Япония, Австралия, Аржентина, Китай и Южна Корея.", "date": "2018.06.24", "title": " Волейболистите 11-и в Лигата на нациите"}
{"url": "https://trud.bg/%d0%b0%d0%bd%d0%b3%d0%bb%d0%b8%d1%8f-%d0%b2-%d0%be%d0%b1%d0%bb%d0%b0%d1%86%d0%b8%d1%82%d0%b5-%d1%81%d0%bb%d0%b5%d0%b4-%d1%80%d0%b5%d0%ba%d0%be%d1%80%d0%b4%d0%bd%d0%b0-%d0%bf%d0%be%d0%b1%d0%b5%d0%b4/", "text": "Англия мечтае за нещо повече от достойно представяне на световното първенство в Русия. „Трите лъва“ отнесоха Панама с 6:1 в мач от група G за рекордната за тима победа на голям форум и вече са на 1/8-финал.  За пръв път световният шампион от 1966 година вкара повече от три попадения на мондиал. Убедителният успех пък изстреля отбора на Гарет Саутгейт на върха в класирането, изпреварвайки Белгия по голова разлика. Двата тима са с пълен актив от 6 точки преди директния двубой на 28 юни в Калининград.  Хари Кейн вкара хеттрик във вратата на абсолютния дебютант, а бранителят Джон Стоунс добави други два. Веднъж се разписа и Джеси Лингард. Така нападателят на „Тотнъм“ вече има 5 гола в турнира, изпреварвайки Кристиано Роналдо и Ромелу Лукаку, които са с по четири.  Всичко в Нижни Новгород бе решено още преди почивката, когато Англия поведе с 5:0, а две от попаденията Кейн вкара от дузпа.  „Брилянтна първа част от началото до края – призна Алън Шийрър, легендата на английския футбол. – Имаше всичко, което искахме.“  А историята показва, че само през 1966 година, когато тимът взе единствената до момента титла, Англия е отбелязвала повече попадения на мондиал. Тогава воденият от Алф Рамзи състав реализира общо 11 гола. През 54-та и 90-та отборът бе точен 8 пъти, колкото реализираха и до момента само за 180 минути. А „трите лъва“ имат гарантирани поне още два мача в Русия. Това окрили феновете на Англия, които вече летят в облаците, мечтаейки за триумф. Остава само тимът да изневери на себе си и да остане все така солиден до 15 юли.  За Панама остава утехата, че все пак се добра до исторически първи гол на финали, дело на Фелипе Балой.", "date": "2018.06.24", "title": " Англия в облаците след рекордна победа на мондиал"}
{"url": "https://trud.bg/%d0%be%d1%82%d0%ba%d1%80%d0%b8%d0%b2%d0%b0%d1%82-%d0%bf%d0%b0%d0%bc%d0%b5%d1%82%d0%bd%d0%b8%d0%ba-%d0%bd%d0%b0-%d0%b2%d0%b8%d1%81%d0%be%d1%86%d0%ba%d0%b8/", "text": "Бюст-паметник на руския поет и певец Владимир Висоцки ще бъде открит в Алеята на писателите в старата столица Плиска в понеделник. Негов създател е известният скултор акад.Григорий Потоцки. Събитието е по случай 80-та годишнина от рождението на твореца, съобщават от уникалния културно-исторически комплекс Двор на кирилицата. Алеята е част от него, а както “Труд” писа, преди седмица в нея заеха достойното си място четирима български творци, дар от пенсионирана учителка. За тържеството в понеделник идва руският фолклорен ансамбъл “Кирилица” и танцов ансамбъл “Фантазия” от Москва. От комплекса обявяват вход свободен за събитието. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.24", "title": " Откриват паметник на Висоцки"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d0%be%d0%b1%d1%89%d0%b8%d0%bd%d0%b0-%d1%82%d0%b5%d1%82%d0%b5%d0%b2%d0%b5%d0%bd-%d0%bd%d0%b0%d0%bf%d1%80%d0%b0%d0%b2%d0%b8-%d0%be%d0%b3%d0%bb%d0%b5/", "text": "На 22 юни 2018 г., д-р Мадлена Бояджиева – Кмет на Община Тетевен, направи оглед на дейностите по ремонта на физкултурния салон на Националната професионална гимназия по горско стопанство и дървообработване “Сава Младенов” – Тетевен, който започна през изминалата седмица, съобщиха от общината. Строителните дейности са част от реализацията на проект Реконструкция, обновяване и оборудване на сградния фонд на гимназията по договор за финансиране № BG16RFOP001-3.002-0038-C01. Той се осъществява с финансовата подкрепа на Оперативна програма „Региони в растеж” 2014-2020г., съфинансирана от Европейския съюз чрез Европейския фонд за регионално развитие. Предвидените инвестиции ще бъдат вложени в четирите сгради на училището: “Учебно-административна сграда”, “Общежитие”, “Столова и кухня” и “Физкултурен салон“ и са на обща стойност 1 299 989.08 лв. Целта на проекта е: осигуряване възможност за целодневна организация на учебния процес чрез подобряване на инфраструктурата, мястото за обучение и спорт; подобряване качеството на образователната среда и повишаване на нейната привлекателност сред учениците чрез обновяване на материалната база; цялостно изолиране на сградата; подмяна на хидроизолационните слоеве и покривно покритие от ламарина. Кметът отбеляза, че е на лице добра комуникация между ръководството на Община Тетевен, изпълнителите на строителните дейности и ръководството на училището. Ще се следи строителните дейности да се извършват качествено и в срок без да се нарушава учебния процес. Това е един важен и необходим проект, който ще осигури по – качествено, достъпно и конкурентноспособно образование в Община Тетевен. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.24", "title": " Кметът на Община Тетевен направи оглед на дейностите по ремонта на физкултурния салон на НПГГСД ,,Сава Младенов“"}
{"url": "https://trud.bg/%d0%bc%d0%b5%d1%81%d0%b8-%d0%b8-%d0%bc%d0%b0%d1%81%d1%87%d0%b5%d1%80%d0%b0%d0%bd%d0%be-%d1%80%d0%b5%d0%b4%d1%8f%d1%82-%d1%81%d1%8a%d1%81%d1%82%d0%b0%d0%b2%d0%b0-%d1%81%d1%80%d0%b5%d1%89%d1%83-%d0%bd/", "text": "Бунтът в лагера на Аржентина продължава. След като играчите поискаха уволнението на селекционера Хорхе Сампаоли, но това не се случи, сега лично те ще редят състава за предстоящия мач с Нигерия. Това разкри световният шампион с тима от 1986 година Рикардо Джусти. Лично генералният директор на футболната асоциация на страната Хорхе Буручага му е разкрил любопитната вест.  „Играчите сами ще решат състава за предстоящия си двубой – обяви Джусти. – Това е факт, вече говорих с мениджъра Хорхе Буручага. Ако Сампаоли иска да присъства на пейката, то никой няма да му забрани това. Ако не иска – няма проблем.“  Очаква се Лионел Меси и Хавиер Масчерано да вземат нещата в свои ръце и да отговарят за стартовия състав и тактиката.  В същото време легендата Диего Марадона поиска среща с футболистите преди решителния сблъсък с африканците. Дон Диего обяви, че селекцията на Сампаоли е длъжна да защити честта на страната и да не допуска нов крах като този с Хърватия (0:3).", "date": "2018.06.24", "title": " Меси и Масчерано редят състава срещу Нигерия"}
{"url": "https://trud.bg/%d0%b8%d0%b2%d0%b0%d0%bd-%d0%bb%d0%b5%d1%87%d0%b5%d0%b2-%d0%bf%d1%80%d0%b5%d0%b4-%d1%82%d1%80%d1%83%d0%b4-%d1%81%d0%bc%d0%b5%d0%bd%d0%b8%d1%85-%d0%b0%d0%bb%d0%ba%d0%be%d1%85%d0%be%d0%bb%d0%b0/", "text": "Известният музикант и китарист Иван Лечев е част от единствената българска група със статуетка “Грами” – ФСБ, която получават за работата си с популярния латино изпълнител Хосе Фелисиано. Харизматичният китарист става част от група ФСБ през 1978 г., а през 2017-та година музикантите отбелязаха 40 години на сцена с голям концерт в зала “Арена Армеец”. Освен с групата, останала в музикалната ни история с много вечни хитове, Иван е работил и с някои от най-големите имена у нас, като Кирил Маричков, Георги Минчев, Лили Иванова и много други, а от 2013 г. е член на “Фондацията”. Голямо вдъхновение за треньора в “Гласът на България” е неговата половинка – актрисата Евгения Александрова, с която имат и един син – Константин.  – Лятото ще бъде много интензивно, но за мен в момента най-важно е какво ще става с Ния (победителката в шоуто). Иначе, със Стефан Вълдобрев започваме лятно турне. Той иска да направи римейк на най-известния си албум “Към” и затова турнето ще се казва “20 години “Към”. Стартира с гръм и трясък на 12-ти юли в “Маймунарника”. След това ще гостуваме и на други известни места, главно по Черноморието. С “Фондацията” също имам няколко ангажимента, а паралелно с това трябва да влезем в студио и да видим какво точно ще се върши с моето мило отборче от “Гласът на България”. Мисля, че показах и доказах, че живо ме интересува съдбата на хората, които са в моя отбор. Вече говорихме и с Никола Здравков за някакви бъдещи творчески планове, както се казва.  – Както са казали Илф и Петров – спасението на давещите се е в ръцете на самите давещи се. Това ми е много любим израз. Така че, всеки трябва да си изиграе добре картите, защото ние боравим с изключително талантливи, много перспективни млади хора и трябва да внимаваме какво правим с тях – как ги съветваме, как ги насочваме. Мисля, че на мен ми се получава, а и в конкуренция се раждат много добри продукти.  – На родния пазар върви това, което се предлага и ако това беше вярно, досега с ФСБ да бяхме умрели от глад, а ние не сме. Напротив – мисля, че със Стефан Вълдобрев пожънахме страхотен успех в последните две години, без да говорим за дупари и антилопи. За всеки влак си има пътници, а на мен ми харесва да съм от единиците. Доколкото я познавам, Ния също няма намерение да се занимава с дупари и антилопи, тя е изключително зряла за възрастта си и виждам, че е много готин човек и свястно момиче. Мисля, че всеки прави глупости, но ако тя не направи много големи глупости я чака сериозно бъдеще.  – Радко е изключителен диамант, той е ужасяващо талантлив човек, единствено ми се иска да е по-упорит в преследването на мечтите си. Казвал съм на Радко, както казах сега и на Ния, че трябва да се използва много добре този момент, когато си на гребена на вълната, както сърфистите – качваш се на вълната и я яхваш, докато можеш. Мисля, че шоуто дава един много добър първоначален тласък и всеки може да мечтае да бъде изстрелян в орбита – много хора да го видят и чуят. Има една поговорка, че със сигурност няма да се отвори само тази врата, на която не почукаш. Голям кураж си трябва за сцена. Кураж, който трябва за всяко нещо в живота.  – Всеки от тях си има качества, въпреки че са доста различни. Камелия умее много добре да намира път към участниците и да ги предразполага. Графа – той е тотален работохолик, хвърля се във всяко нещо с огромен ентусиазъм и постига сериозни резултати. Поли познавам буквално от дете – свирил съм в първите й песни. И двамата с Графа ги знам от малки и си ги обичам по своему. Иначе логиката опира до това да си избера победителя за треньор, което значи, че бих избрал себе си. Може би, все пак бих си избрал Графа, с него сме и една зодия и при нас нещата отиват към едно дълго и сериозно сприятеляване. При Графа всичко е на много сериозно ниво и така трябва да бъде.  – Не съм имал предразсъдъци към нея. Камелия ме изненада изключително приятно още от първата ни среща. Тя е един изключително земен и много приятен човек за общуване. Всъщност и двамата с нейния приятел Цветин са много готини. Много е приятно да се общува с тях, изобщо – супер са. Те живеят начин на живот, на който много хора биха могли да завидят, например хранят се много природосъобразно, въобще има какво да се научи от тях.  – Вече не пуша, не пия никакъв алкохол, само от кафето не мога да се откажа. Явно кафето е по-силно от мен или поне толкова силно, колкото мен. Обичам много и домашната лимонада, тя ме спасява, откакто не пия алкохол.  – Имаше една подобна случка миналата година с недоволен родител, но ние затова сме там и се опитваме да бъдем максимално безпристрастни. Мисля, че този сезон треньорите се справихме по-добре и от миналия. Винаги се стараем да слушаме много внимателно. В предишния сезон, аз лично съжалявам за двама изпълнители, на които не се обърнахме, от което разбрах, че наистина трябва много да внимавам. Едното момиче се казва Надина Калоянова, тя е от Варна и има прекрасна кариера, запомних името й. Човек когато си го може, той си го може.  – О, аз имах късмет да имам не един, а трима ментори – Румен Бояджиев, Константин Цеков и Сашо Бахаров. Иначе най-сериозната школа в целия ми живот е ФСБ и Петър Славов. Тези четирима души ме направиха в много голяма степен това, което съм. Но преди всичко – мои ментори бяха собствените ми родители, които също са музиканти. Те започнаха да правят от мен това, което станах, а след това ФСБ го довърши.  – Мен доста неща ме вълнуват. Онзи ден публикувах във фейсбук снимка на читалище “Светлина” в град Шипка, което очевидно е било изключително красива сграда, а сега е оставена на произвола. А ние сме потомци на тези родолюбиви хора. Българи са строили тези сгради и се питам, как е възможно една нация толкова да се изроди!?  – Там вече изобщо не знам какво да кажа. Но от друга страна, по този начин се засилва ролята на родителя. Аз съм на мнение, че ако не се преподава в училище е мое задължение да науча детето си вкъщи. Не смятам, че отговорността за възпитанието на децата трябва изцяло да бъде прехвърлена на училището. Мисля, че родителите са най-важното нещо, за да могат децата ни да станат хора. Много ме вълнува и това – какво ще стане с моето малко момченце Косьо, който през август ще стане на 6 години. Той очевидно има музикален талант, а на мен не ми се иска да става музикант. За мен тази професия има толкова много неизвестни. Засега ходи на уроци по ударни инструменти и солфеж, пък да видим. По едно време искаше да става полицай, сега му се свири на барабани.  – О, това е още по-зле. Знаеш ли, колко актьори излизат от НАТФИЗ всяка година? Ако сериозно помислим, ще се сетим за 20 души, които са проспериращи актьори, а другите? Ако започнем да броим банкерите, ще се окажат доста повече. Големият ми син завърши финанси и се справя доста добре в живота, пък един родител трябва все пак да мисли за бъдещето на детето си. Естествено, че Косьо няма да го направя финансист, ако видя че не става, но ми се ще да се опитам да му създам по-предвидим живот, ако може така да се каже.  – Много благодаря. Не знаех, че изглежда така. Аз се чувствам много добре в собствената си кожа и най-важното е, че се чувствам полезен. В смисъл, че и трите групи, в които свиря по своему ми дават неща, които ме зареждат. От друга страна Жени и Косьо наистина са непресъхващ извор на положителни емоции за мен, защото са уникално сладки същества. Аз им казвам децата, защото те са си такива. Не може да се каже, че живеем някакво безметежно, безпроблемно съществувание, но се опитваме да сме оптимисти и да гледаме напред. Скандали нямаме, може и да се скараме понякога за маловажни неща, но тази дума при нас е неприложима.  -О, да. Със сигурност ще го отбележим по някакъв начин, обикновено при такива поводи отиваме на романтична вечеря. С Жени непрекъснато се изненадваме с някакви подаръчета. Ето, сега бяхме на концерта на Стинг, като така си направихме взаимна изненада.  – О, аз просто вярвам, че ние сме създадени един за друг. Дори много често казваме едновременно някакви фрази – явно си мислим за едно и също и в един момент го изговаряме на глас. – Кои качества правят любимата ви жена, толкова специална за вас, които не сте срещал в други?  – Не мога да се сетя нейни качества, които да не я правят специална. Жени е изключително добро същество, което определено й пречи понякога, но затова си има мен. Аз също съм много добро момче, просто животът ме научи на много работи.  – Да, сега например, като бях на турне в Америка и Косьо беше казал на майка си – без татко аз не мога да съществувам, като нормално човешко същество. Тя го попитала – какво, какво? А той й отговорил – без баща ми съм като див. Това ме учуди, защото аз по принцип съм строгият родител вкъщи, но той явно оценява това правилно. Жени тогава ми се обади и ми каза – сега ще ти кажа нещо, което ще те накара направо да се качиш на самолета и да си дойдеш. Като ми разказа историята, наистина бучка ми застана в гърлото. Страшно е чувството едно същество да те обича така безрезервно. Децата нямат задни мисли – или те обичат, или не – няма средно положение.  -Не сме изключили тази възможност, но просто не мога да не си направя сметката, че това дете, когато е на 20 години, аз ще съм на 81…  –Да, но в света сигурно има само три-четири подобни примера. Аз не мога да поема такъв ангажимент, без да знам – а няма от къде да знам и не съм сигурен дали ще бъда пълноценен родител на 80 години… Дай Боже, да бъда, но не е много сигурно.  -Цял живот, но нещата се канализираха с времето. Напоследък често ми се случва, когато сме заедно с Жени, да идват жени и да правят комплименти на нея, което по принцип е рядко срещано – една красива жена да каже хубава дума за друга такава. Явно Жени прави добро впечатление на всички, което е супер ок за мен.  – При мен вярата не е в буквален смисъл, Жени е по-вярваща от мен. Тя ходи на църква, носи светена вода. Аз имам дълбок респект към тези неща, ето – нося йерусалимски кръст на врата, който лично си сложих на Божи гроб. Това е най-святото място на света и човек наистина трябва да има голям респект и упование в тези неща, но не съм от хората, които ходят всяка неделя на църква.  -Помогни си сам и Бог ще ти помогне. Аз съм един непоправим оптимист. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.24", "title": " Иван Лечев пред “Труд”: Смених алкохола с домашна ракия\t\t\t"}
{"url": "https://trud.bg/%d1%81%d0%b5%d0%bb%d0%be-%d0%bd%d0%b0%d0%ba%d0%b0%d0%b7%d0%b0%d0%bd%d0%be-%d0%b4%d0%b2%d0%b0-%d0%bc%d0%b5%d1%81%d0%b5%d1%86%d0%b0-%d0%b1%d0%b5%d0%b7-%d1%82%d0%b5%d0%bb%d0%b5%d1%84%d0%be%d0%bd%d0%b8/", "text": "Жителите на великотърновското село Емен са наказани като от над два месеца нямат стационарни телефони. “Това е безобразие. Тук ползваме мобилни телефони само на един оператор, тъй като другите нямат покритие. Освен това стационарните телефони замлъкнаха и въпреки многобройните сигнали и оплаквания до БТК, все още връзките не са възстановени. Има хора, които ме търсят от цялата страна заради документи с наследствени и имуществени въпроси, звънят в кметството и нямат никаква връзка. Принуден съм да си върша служебната работа с личния си мобилен телефон”, оплака се кметският наместник на Емен Владимир Стоянов. Управникът сподели, че от далекосъобщителната компания му обяснили, че причина за липсата на телефонна връзка е кражба на кабел край Пушевския кантон. “Казват, че трябва да бъде инсталирана и специална касета, но колко време е нужно да се направи това? От БТК заявяват: “Знаем, че нямате телефони, но нали не плащате сметки”. В 21 век сме, а живеем като в каменната ера”, гневи се Стоянов. Потърпевши са около 60 живущи в Емен , както и 15 британски заселници. Негодуващите смятат да се жалват на омбудсмана Мая Манолова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.24", "title": " Село наказано два месеца без телефони\t\t\t"}
{"url": "https://trud.bg/%d0%ba%d0%be%d0%b3%d0%b0-%d0%b6%d0%b5%d0%bd%d0%b0%d1%82%d0%b0-%d0%b2%d0%b8%d0%b5-%d0%ba%d0%b0%d1%82%d0%be-%d0%b1%d0%be%d0%bb%d0%bd%d0%be-%d0%ba%d1%83%d1%87%d0%b5/", "text": "Влиза един мъж в кабинета на доктора и изсипва на пода камара риболовни такъми.  – Докторе, ще платя колкото кажеш, само ми кажи как може да се заразиш с трипер от някой от тия такъми.  – Не ви разбирам?  – Какво има да разбираш, бе, пред жената трябва да се оправдавам! *** Това лято, както е тръгнало… Няма да се хваща тен, а ръжда! *** Една позната отива за дюнер и казва на дюнержията:  – Покажи ми средния!?  И той й го показал… *** Има два начина да се избегне махмурлука. Лесен и сложен.  – Лесен – за два часа с усилие на волята да накараме организма да произвежда повече фермент, който неутрализира и разгражда алкохола.  – Сложен – да се откажеш от предлаганите питиета. *** – Тати ми донесе от чужбина папагал за 1000 долара.  – Красив ли е?  – Много!  – Говори ли?  – Аха!  – Вкусен ли е?  – Много си тъп бе, папагал за 1000 долара, как няма да е вкусен! *** Пише ми една:  – Здравей красавецо!  Веднага я блокирах, лъже ме още от пръв поглед… *** Сложен е животът на една жена – обичаш един, омъжваш се за друг, спиш с трети… а трябва да се ходи и на работа! С женитбата можеш да елиминираш поне последното! *** – Комшо, да не ти е болно кучето? От три дена вие…  – Не е кучето, жена ми е… Иска да я водя на море… *** Когато бях на 16 години си мечтаех да си имам гадже с големи цици. На 18 най-после си намерих. Но нямаше никакви чувства. Затова реших да си търся сантиментално и много чувствително момиче. На 21 си намерих. Тя беше толкова чувствителна, че се разплакваше от най-малкото нещо. По цял ден плачеше за какво ли не, а от време навреме заплашваше, че ще се самоубие. Затова реших, че ми трябва темпераментно, динамично момиче. На 26 си намерих. Тя кипеше от енергия, започваше едновременно десет неща и без да завърши нито едно на другия ден започваше нови десет. Отначало беше много интересно, но после започнах да се чувствам като идиот около нея. Много енергия, но без посока. Реших да си търся умно и практично момиче. На 31 я намерих и се ожених за нея. Тя беше много умна и здраво стъпила и с двата си крака на земята. Беше толкова практична, че се разведе с мене и ми взе всичко, което имах. Сега съм стар и мъдър. И си търся момиче с големи цици! *** – Мадам, хайде да се хванем на бас на 100 лева, че ако ей сега Ви предложа да правим секс, Вие ще ми откажете… *** Вчера прочетох, че по един банан на ден гарантира чистотата на дебелото черво. Обаче не пишеше да се яде ли, какво ли? *** Докато блондинката търсеше в чантата си паралитичния спрей, нападателят успя да се съблече чисто гол и да си сгъне дрехите… *** – Скъпи, трябва да замина за 2 седмици.  – Ок!  – И няма да ме питаш къде и защо?  – Бе кой го интересува от къде идва щастието! *** Внимание дами! Ако искате да скриете възрастта си, правете се, че не знаете какво е дискета! *** Мазохист, това е човек който получава удоволствие, като не го получава… *** Прибрах се късно снощи от партито и подът радостно се хвърли на гърдите ми! *** Стефка си научи уроците, изми съдовете, прибра си играчките в стаята, разходи кучето, но майка й все пак забеляза, че е бременна! *** В кол център:  – Ало, принтера ми мачка хартията! Какво да правя с него?  – Сложете го в тоалетната. *** – Ало, току-що от вашия телефон ми изпратихте снимка.  – О, извинете. Изглежда бутонът сам се е активирал!  – Ми, заключвайте си телефона, или поне не си го слагайте в гащите! *** Ако един мъж види жена и свежда очи, значи подът е огледален! *** – На моя любовник презервативите непрекъснато се късат!  – Късметлийка. А на моя му се изхлузват. *** Иванчо в час по математика. Учителката пита:  – На едно дърво има 3 пиленца. Стреляме по едното, колко ще останат?  – Госпожо, госпожо, може ли аз да кажа???  – Да, кажи Иванчо.  – Нито едно!  – Е как нито едно?  – Защото след изстрела всички ще излетят госпожо! – отговаря логично Иванчо.  – Не е така. Смятаме в момента. Две пиленца ще останат. Но харесвам начина, по който мислиш!  Ядосан Иванчо казва:  – Госпожо, да ви задам ли и аз един въпрос?  – Давай!  – Три жени седят на една пейка и ядат сладолед. Едната го ближе, другата го хапе, третата го слага целия в устата си. Коя е омъжена?  – Тази, която го слага целия в устата си??!!  – Не, госпожо, тази дето носи халка! Но харесвам начина, по който мислите! *** Разговор между приятели:  – Ще се развеждам. От пет месеца жена ми не ми е проговорила.  – Помисли си добре. Такива жени почти не се срещат! *** – Искам да плюскам!  – Миме, дъще, казва се да ям!  – Да ям исках преди 8 часа, сега искам да плюскам! *** – Подсъдими, защо нямате адвокат?  – Имах, обаче той, след като се убеди, че не съм откраднал тези пет милиона, ме напусна. *** И създаде Господ пеперудата. И погледна я дяволът, и рече:  – Теб ще те татуират на задници…", "date": "2018.06.24", "title": " Кога жената вие като болно куче?"}
{"url": "https://trud.bg/%d0%bc%d0%b0%d1%82%d0%b5%d0%be-%d1%81%d0%b0%d0%bb%d0%b2%d0%b8%d0%bd%d0%b8-%d0%b0%d0%ba%d0%be-%d1%84%d1%80%d0%b0%d0%bd%d1%86%d0%b8%d1%8f-%d0%b8%d0%bc%d0%b0-%d0%bd%d0%b0%d0%bc%d0%b5%d1%80%d0%b5%d0%bd/", "text": "И двамата вицепремиери на Италия разкритикуваха президента на Франция след неговите заявления по въпроса за мигрантския проблем на Апенините, предаде РИА Новости. В хода на съвместна пресконференция след срещата си с новия испански премиер Педро Санчес, Макрон заяви, че „Италия не преживява такава миграционна криза, каквато е имало до миналата година, а който твърди подобни неща, лъже“. Според неговите думи, в Европа е възникнала криза, започната от „спекулиращи със страха екстремисти“. „Шестстотин и петдесет хиляди пристигнали за четири години, 430 хиляди молби за предоставяне на убежище и 170 хиляди предполагаеми бежанци, които в момента са настанени в хотели, казарми и домове и за които се харчат повече от 5 милиарда евро. Ако за наглия президент Макрон това не е проблем, ние го призоваваме да прекрати оскърбленията и да покаже великодушието си на дело, като отвари много френски пристанища и спре да отказва да приема жените, мъжете и децата във Вентимил“, се казва в заявление на вицепремиера и вътрешен министър на Италия Матео Салвини, разпространено сред журналистите. Според неговите думи, ако Франция „има намерение да превърне Италия в бежански лагер за цяла Европа, давайки й няколко евро за чай, то тя се заблуждава дълбоко“. Към Салвини се присъедини и втория вицепремиер на страната Луиджи ди Майо, който традиционно заема по-внимателна позиция по отношение на приемането на мигранти. „Всъщност, в Италия има извънредна ситуация с миграцията и тя се подпомага от Франция, която продължава да отказва да приема бежанци на границата. Макрон се опитва да направи своята страна враг номер едно на Италия в тази извънредна ситуация“, написа ди Майо на профила си във Фейсбук. Както съобщи Макрон, Франция и Испания предлагат на територията на Европа да се създадат „закрити центрове“ за прием на мигранти, което би облекчило процеса на предоставяне на убежище за всички, което имат право на него. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.24", "title": " Матео Салвини: Ако Франция има намерение да превърне Италия в бежански лагер за цяла Европа, тя се заблуждава дълбоко"}
{"url": "https://trud.bg/ek-%d0%be%d0%b1%d1%81%d1%8a%d0%b6%d0%b4%d0%b0-%d0%bc%d0%b8%d0%b3%d1%80%d0%b0%d1%86%d0%b8%d1%8f%d1%82%d0%b0-%d0%bd%d0%b0-%d0%b8%d0%b7%d0%b2%d1%8a%d0%bd%d1%80%d0%b5%d0%b4%d0%bd%d0%b0-%d1%81%d1%80%d0%b5/", "text": "Европейската комисия се събира на неформална работна среща заради бежанския проблем днес. Тя бе свикана от председателя на Европейската комисия Жан-Клод Юнкер. В Брюксел ще се съберат лидерите на 16 държави – сред тях са България, Франция, Германия, Италия, Гърция , Малта, Испания, Австрия, Белгия и Холандия. Страните от Вишеградската четворка отказаха поканата. Премиерите на Унгария, Полша, Чехия и Словакия оспориха смисъла и легитимността на форума и се обявиха против всякакви идеи за релокация на мигранти. Премиерът Бойко Борисов заяви, че ще предложи четири точки за справяне с проблема – незабавно спиране на потока от нелегални мигранти, гарантиране на външните граници на ЕС, изнесени центрове за настаняване на бежанци извън границите на Общността, а тези, които вече са в ЕС, да бъдат настанени в центрове от закрит тип. Срещата се провежда броени дни преди Европейския съвет, предвиден за края на другата седмица, на който се очаква миграцията да бъде основна точка. Темата за мигрантските квоти остава спорна от началото на бежанския поток, като миналата година тя предизвика напрежение между председателя на Европейския съвет Доналд Туск и еврокомисаря по миграцията Димитрис Аврамопулос.  Особени резултати обаче не се очакват. “Срещата е консултативна и няма да има заключителна декларация”, каза германският канцлер Ангела Меркел, която се смята за основен иницатор. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.24", "title": " EK обсъжда миграцията на извънредна среща днес"}
{"url": "https://trud.bg/%d1%85%d0%b8%d0%bb%d1%8f%d0%b4%d0%b8-%d1%82%d0%be%d0%bd%d0%be%d0%b2%d0%b5-%d0%bf%d0%b5%d1%82%d1%80%d0%be%d0%bb-%d1%81%d0%b5-%d1%80%d0%b0%d0%b7%d0%bb%d1%8f%d1%85%d0%b0-%d0%b2-%d0%b0%d0%b9%d0%be%d0%b2/", "text": "Над 870 хиляди литра суров петрол се е изсипал от дерайлирали цистерни по ж.п. линия в северозападен район на американския щат Айова, предаде Асошиейтед прес. Говорител на железопътната компания Би Ен Ес Еф каза снощи, че около половината от разлялата се суровина е близо до мястото на дерайлирането на композицията, но останалата част си е проправила път към близките реки. По думите на говорителя компанията ще се съсредоточи върху възстановяването на околната среда, като засега “не са установени нива на заплаха” за хора. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.24", "title": " Хиляди тонове петрол се разляха в Айова от дерайлирал влак"}
{"url": "https://trud.bg/%d0%b1%d0%bb%d0%b0%d0%b3%d0%be%d1%82%d0%b2%d0%be%d1%80%d0%b8%d1%82%d0%b5%d0%bb%d0%b5%d0%bd-%d0%bc%d0%b0%d1%87-%d1%81%d1%8a%d0%b1%d0%b8%d1%80%d0%b0-%d1%81%d1%80%d0%b5%d0%b4%d1%81%d1%82%d0%b2%d0%b0/", "text": "Благотворителният футболен турнир за купата на великотърновското село Габровци ще се проведе за втора пореден път. Идеята се родила още миналата година, когато домакинът на събитието Христо Медникаров потърсил съдействие за организацията на турнира в Община Велико Търново. С подкрепата на експерти от общинската администрация се проведе първото издание на турнира, в което се включиха отбори от различни институции и частни фирми. Така, замисляно като чисто спортно събитие, в един момент състезанието се превръща в благотворителна кауза, в рамките на която са събрани около 1500 лв. за лечението на болно дете. Тази година спортният празник ще се проведе на 21 юли, а събраните средства отново ще бъдат предоставени за здравето на децата. „Решихме да помогнем материално на детското отделение в търновската болница, разговаряли сме с управителя д-р Точков, той сподели какви са техните нужди. Имат нужда и от консумативи, и от легла. Спрямо сумите, които съберем – ще направим, каквото можем, за да помогнем”, сподели общинският съветник от старата столица Жельо Желев. Почти всички участващи любителски отбори са от Велико Търново. До момента е ясно, че в надпреварата ще се включи тим от структурата на МВР, ще бъде сформиран отбор от Общината, НСОРБ също са заявили желание да участват на турнира. Няколко са и записалите се частни фирми, колко ще са всички участници ще стане ясно до края на месеца. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.24", "title": " Благотворителен мач събира средства за педиатрията в Търново"}
{"url": "https://trud.bg/%d0%b1%d0%b8%d0%b7%d0%bd%d0%b5%d1%81%d0%bc%d0%b5%d0%bd-%d1%83%d0%ba%d1%80%d0%b8%d0%bb-%d0%b4%d0%b0%d0%bd%d1%8a%d1%86%d0%b8-%d0%b7%d0%b0-312-000-%d0%bb%d0%b2-%d0%be%d0%b1%d0%b6%d0%b0%d0%bb%d0%b2/", "text": "Апелативен съд Велико Търново ще заседава по въззивно дело на бизнесмен, укрил от държавната хазна налози в размер на 312 000 лева. Със своя присъда от 2 април Окръжен съд – Габрово е признал подсъдимия Атанас Х. А. за виновен в това, че в условията на продължавано престъпление, като пълномощник и представляващ „Джамо комерс“ ЕООД, с. Скалско, община Дряново и като пълномощник и представляващ „Декана“ ЕООД гр. Габрово, избегнал установяването и плащането на данъчни задължения в особено големи размери. От „Джамо комерс“ ЕООД за 2008 г. подсъдимият не платил корпоративен данък в размер на 3 727,58 лева и ДДС в размер на 3 528,7 лева; за 2009 г. – корпоративен данък в размер на 18 652,10 лева и ДДС в размер на 70 651,89 лева; за 2010 – корпоративен данък в размер на 2092,29 лева и ДДС в размера на 7925,33 лева.  Първоинстанционният съд осъдил бизнесмена на 3 години условно с 5-годишен изпитателен срок.  Подсъдимият е осъден да заплати на държавата сумата от 312 008,05 лева, представляваща обезщетение за причинени имуществени вреди в резултат от престъплението. Делото в Апелативен съд – Велико Търново е образувано на основание въззивна жалба от защитника на подсъдимия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.24", "title": " Бизнесмен, укрил данъци за 312 000 лв., обжалва условна присъда от 3 години"}
{"url": "https://trud.bg/%d0%b8%d0%bb%d0%b8%d1%8f%d0%bd%d0%b0-%d0%b9%d0%be%d1%82%d0%be%d0%b2%d0%b0-%d0%b7%d0%b0%d0%b8%d0%bd%d1%82%d0%b5%d1%80%d0%b5%d1%81%d0%be%d0%b2%d0%b0%d0%bd%d0%b8-%d1%81%d0%bc%d0%b5-%d0%b4%d1%8a%d0%b1/", "text": "От октомври темата за миграцията сякаш изчезна от европейската сцена. ЕК правилно изчисли, че следващата седмица на срещата на върха разделението ще се задълбочи. С днешната среща се цели договорка, за да се намали разделението следващата седмица. Това коментира вицепрезидентът Илияна Йотова пред  . Заинтересовани сме Дъблинското споразумение да бъде променено, тъй като много хора, които са регистрирани в България, според това споразумение, могат да бъдат върнати у нас, каза Йотова. Според вицепрезидента Турция също не изпълнява изцяло споразумението с Европейския съюз, а темата за миграцията е може би най-слабата, като по нея са взети най-слабите решения и много време е похарчено в мудни механизми. Поставянето на темата за Западните Балкани е огромен успех на България. Чисто егоистично ние сме заинтересовани да има стабилност в тази част на Европа. Без българска намеса нямаше да има толкова бързо развитие в отношенията между Македония и Гърция, каза още Илияна Йотова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.24", "title": " Илияна Йотова: Заинтересовани сме Дъблинското споразумение да бъде променено"}
{"url": "https://trud.bg/%d1%80%d0%b0%d0%b9%d0%be%d0%bd%d0%bd%d0%b8%d1%8f%d1%82-%d0%bf%d0%be%d0%bb%d0%b8%d1%86%d0%b0%d0%b9-%d1%81%d0%bf%d0%b0%d1%81%d0%b8%d0%bb-%d0%b6%d0%b8%d0%b2%d0%be%d1%82%d0%b0-%d0%bd%d0%b0-%d0%b7%d0%b0/", "text": "Беглецът от затвора в Ловеч Борис Иванов бе   вчера следобед след мащабна акция по издирването му, в която участваха близо 200 полицаи и барети, както и следови кучета. Преди да настъпи развръзката, престъпникът опитал да вземе за заложник жена, която по чудо е успяла да се измъкне невредима. Жената все още е в силен шок от преживения ужас. Вчера по обед тя е легнала да поспи, а вратите обичайно били отключени. След това непознат мъж надвиснал над леглото ѝ и я събудил. Разпознала е веднага беглеца, който носил бухалка. Първо поискал храна, после пари, а накрая я повел със себе си. „Той я е хванал за ръката, както спи. Искал пари, но тя му дала портмонето и казала, че няма. После попитал за хляб”, разказа пред   Рени, дъщеря на потърпевшата. След като взел храна за ден – два, беглецът поискал и цигари. „Тя е започнала да му прави цигари и изтървала самия филтър. Просто е паднал от машинката и тъкмо да се наведе да го вземе, той я удря. След това я хваща и я води някъде из онези храсти”, допълни Рени. По пътя обаче ги срещнал районният, който обхождал района пеша. Заговорил затворника, а жената успяла да даде знак. Полицаят подминал, но веднага се обадил за подкрепление. Притеснен от срещата обаче, затворникът Иванов завлякъл жертвата към близката гора. Тя се спънала и паднала, а той за да не губи време, хвърлил водата и храната и побягнал сам към слънчогледите. Жената е била заплашена, че ако не го последва, без да будят съмнение по пътя, ще я убие и ще я захвърли в тревата. Благодарна е на районния полицай, който по думите ѝ е спасил живота ѝ. Не вярва, че някога ще се отърси от стреса и ужаса, които е преживяла. Благодарение и на нейната реакция избягалият затворник беше заловен след зрелищна акция на полицията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.24", "title": " Районният полицай спасил живота на заложничката на избягалия Борис Иванов\t\t\t"}
{"url": "https://trud.bg/%d0%ba%d0%be%d1%80%d0%bd%d0%b5%d0%bb%d0%b8%d1%8f-%d0%bd%d0%b8%d0%bd%d0%be%d0%b2%d0%b0-%d0%b1%d0%b8%d1%82%d0%be%d0%b2%d0%b0%d1%82%d0%b0-%d0%bf%d1%80%d0%b5%d1%81%d1%82%d1%8a%d0%bf%d0%bd%d0%be%d1%81/", "text": "Министърът на вътрешните работи Валентин Радев категорично не си е на мястото, но не е само това проблемът. Правителствата на ГЕРБ системно, упорито и последователно изтеглят държавата от сигурността – от задължението държавата да пази границите си и да охранява народа си. Това каза пред   лидерът на БСП Корнелия Нинова по повод искания вот на недоверие към кабинета в сектор „Сигурност”. Битовата престъпност расте, а обещанието, че във всяко село ще има полицай, не се случи, посочи тя. „ГЕРБ прие Закон за частната охранителна дейност и прехвърли тази охрана на народа си върху частните фирми. Там се генерират между 1,5-1,7 млрд. лева ресурс”, изтъкна лидерът на БСП. „Миналата седмица внесоха още законодателни предложения – да се прехвърли на общините ангажиментът да създават полиция и структури, които да охраняват. Тоест големият проблем е, че те изтеглят държавата от ключови сектори, които са задължения на държавата”, допълни тя. Според нея назначаването на политически фигури, които нямат нищо общо с професионализма е истинската причина, която демотивира полицаите. Тя допълни, че от БСП са готови да отидат на предсрочни избори, на които ще се борят да спечелят. Нинова призна, че с Борисов не си говорят често, но много добре си спомня последния път – в края на 2017 г. „След като 3 пъти по негово нареждане парламентът отхвърли иновативните лекарства за онкоболните, при мен на „Позитано” дойдоха майки с деца, имахме тежък разговор. Преглътнах си всички емоции и му звъннах аз и казах: Това трябва да го промениш. Дадох му аргументи, разговаряхме с майките и той се обади, нареди на парламента и те гласуваха обратно”, посочи лидерът на социалистите. Това не е добър пример за парламентарна демокрация, но това е последният път, когато сме водили неформален разговор, извън политиката. Обясних му го човешки: „Не можеш, човече, да оставиш онкоболните в това състояние, каквото и да ви коства”. И той просто нареди на групата си да гласуват обрано, което унизително за българския парламент, но поне решихме въпроса”, отбеляза Нинова. По думите ѝ генералното решение на проблема на майките на деца с увреждания е „да имаш характер да отрежеш интересите в системата”. „Лесно е да се намерят начини да им се помогне, но трябва мъжество да отрежеш интересите на фирмите, които доставят помощните средства и печелят от това, интересите на различни организации, които ги представляват и печелят от това. Това е разковничето”, смята Корнелия Нинова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.24", "title": " Корнелия Нинова: Битовата престъпност расте, а обещанието, че във всяко село ще има полицай, не се случи"}
{"url": "https://trud.bg/%d0%bf%d0%be%d0%ba%d0%b0%d0%b7%d0%b2%d0%b0%d1%82-%d0%b8%d0%b7%d0%bb%d0%be%d0%b6%d0%b1%d0%b0-%d0%bd%d0%b0-%d0%b2%d0%b5%d0%b6%d0%b4%d0%b8-%d1%80%d0%b0%d1%88%d0%b8%d0%b4%d0%be%d0%b2-%d0%b2-%d0%bf%d1%80/", "text": "На 10 юли в прочутата галерия „Галиарди“ в Лондон ще бъде открита най-новата изложба на Вежди Рашидов. Тя е по покана на ръководството на това изключително престижно пространство за изкуство в Европа, съобщиха от Комисията по културата и медиите. Председателят Вежди Рашидов, който има над 50 самостоятелни изложби в целия свят, ще представи в „Галиарди“ 44 скулптури и рисунки. За експозицията е подготвен специален луксозен каталог, който излиза от печат до няколко дни. Галерията ще пусне и специален сайт, посветен на творчеството на Рашидов. За всеки творец е чест да бъде избран от галерията, защото посетителите имат възможност да видят произведения на изкуството от над сто международно признати художници, които са представяли творбите си в някои от най-големите музеи в света. Клиенти на „Галиарди“ са кралски фамилии от цял свят, международни организации, известни колекционери и меценати, банки. Сред авторите показвани в галерията са Анди Уорхол, Хенри Мур, Деймиън Хърст, Оскар Кокошка, Джорджо де Кирико, Раул Дюфи и още редица таланти на нашето съвремие. Интересът към изложбата на Рашидов в Лондон е много голям. В Международната конфедерация на критиците на изкуството окачествяват творчеството му като забележително. Ето какво пише в статията си „Свободата на формата“ Тимъти Уарингтон: „Вежди Рашидов е един изключително талантлив художник, който се специализира в създаването на силно въздействащи скулптури и който продължава по пътя на творци като Микеланджело и Донатело, той създава експресивни и експериментални рисунки и картини, които са изключителни произведения на изкуството, наситени с талант, майсторство и интелектуална енергия. Талантът и геният на Рашидов могат да бъдат открити в неговите скици и подготвителни рисунки, които се появяват на бял свят много преди да започне процеса по създаване на скулптурната композиция, и надвишават по брой създадените скулптури, защото са плод на творчески търсения и мисли… Вежди Рашидов е един изключително талантлив творец със задълбочено разбиране за културата и света, притежаващ таланта да изразява и разказва чрез образи нови идеи и мисли.“ АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.24", "title": " Показват изложба на Вежди Рашидов в прочутата галерия „Галиарди“"}
{"url": "https://trud.bg/%d0%bf%d1%80%d0%be%d1%84-%d0%b5%d0%b2%d0%b5%d0%bb%d0%b8%d0%bd%d0%b0-%d1%81%d0%bb%d0%b0%d0%b2%d1%87%d0%b5%d0%b2%d0%b0-%d0%bd%d0%b5%d0%b4%d0%be%d0%b2%d0%be%d0%bb%d1%81%d1%82%d0%b2%d0%be%d1%82%d0%be/", "text": "Временно беше потушено недоволството на метеоролозите, заяви пред   проф. Евелина Славчева, председател на Общото събрание на БАН. „Напрежението във вида, в който се видя публично, всъщност може би е още по-дълбоко вътре в института и изобщо в институтите на Академията, независимо от позитивните тенденции, които стартирахме в началото на годината в комуникацията с държавата. Най-разочароващото в този протест е, че за първи път проблемите, които Академията има вече дълги години, някак се обърнаха вътре към самата Академия. Един институт на БАН протестира срещу ръководството на БАН – това не го е имало в 148-годишната история на Академията“. Колективът в НИМХ има впечатлението или информацията, че бюджетът е разпределен несправедливо, посочи проф. Славчева и обясни: „Тази година и заради отпуснатите допълнителни средства, но не само заради това, Общото събрание работи повече от месец, за да изработи критерии, които да намерят баланса между интересите на различните институти. Ние сме една палитра от учени с разнообразна дейност и е изключително трудно да се намерят критерии, които да удовлетворяват всички. В крайна сметка се постигна баланс. Колегите от този институт имат една особеност – голяма част от служителите не са учени, те са специалисти, но те извършват оперативна дейност. Тяхната научна продукция на института като цяло е по-ниска, несъизмерима с общия състав на института. Може би затова те останаха с усещането, че процентът средства, които получават на състезателен принцип, е по-нисък от средния за Академията, но ако го сравните с броя на учените, изключвайки оперативната дейност, това не е така“. Проф. Евелина Славчева е категорична, че колегията е съпричастна към проблема. „Не може обаче за сметка на един такъв видим институт да правим компромиси, които ще рефлектират върху голям брой останали институти“, категорична е тя. “Науката е нашата кауза и трудно биха ни извили ръцете, включително и вътрешни сили”, отбеляза още проф. Славчева.   Проф. Евелина Славчева подчерта, че работят изключително добре с министъра. От БАН ще настояват да се постигне минимален гарантиран състав на Академията, т.е. минимум от учени, без които държавата не би могла да функционира и те да получават заплати, обвързани със средната за страната. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.24", "title": " Проф. Евелина Славчева: Недоволството на метеоролозите беше временно потушено"}
{"url": "https://trud.bg/%d1%81%d0%be%d0%bb%d1%82%d0%b0-%d1%83%d0%b2%d0%b5%d0%bb%d0%b8%d1%87%d0%b0%d0%b2%d0%b0-%d1%80%d0%b8%d1%81%d0%ba%d0%b0-%d0%be%d1%82-%d0%bf%d1%80%d0%b5%d0%b6%d0%b4%d0%b5%d0%b2%d1%80%d0%b5%d0%bc%d0%b5/", "text": "Специалисти от болницата “Бригам енд уиминс” в Бостън заключиха, че консумацията на голямо количество сол увеличава риска от преждевременна смърт, съобщи Лента. Продължителното изследване обхванало 2974 души на възраст между 30 и 54 години с прехипертония (незначително повишено артериално налягане). Количеството на консумираната от доброволците сол било установено чрез няколко метода, включително чрез анализ на проби от урината. Това позволило прецизно да се определи количеството на погълнатата от организма сол. Здравословното състояние на участниците било следено 24 години. За този период умрели 272-ма души. Оказало се, че съществува пряка връзка между количеството на консумираната сол и риска от смърт. В диапазона между 1200 и 9000 милиграма сол дневно най-малката консумация е най-безопасна. При това учените констатирали, че в други проучвания, при които кривата на зависимостта приемала формата на буквата “J”, т.е. създава се впечатлението, че малките количества сол също повишават риска, са допуснати неточности. Резултатите от изследването са качени на сайта MedicalXpress. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.24", "title": " Солта увеличава риска от преждевременна смърт"}
{"url": "https://trud.bg/%d0%b4%d0%b5%d1%81%d0%b8%d1%81%d0%bb%d0%b0%d0%b2%d0%b0-%d1%81%d0%b5-%d0%b7%d0%b0%d0%b2%d1%8a%d1%80%d0%bd%d0%b0-%d0%bd%d0%b0-%d1%81%d1%86%d0%b5%d0%bd%d0%b0%d1%82%d0%b0/", "text": "Поп-фолк дивата Десислава се завърна на музикалната сцена, след като се отдаде половин година на втората си рожба – Борис. За първото си участие през 2018 г. тя съобщи в социалните мрежи. „Липсвам ли ви вече? Защото вие на мен да!”, написа певицата. Дългоочакваната й изява бе в столична дискотека, където се събраха най-големите почитатели на певицата, дошли специално да я видят. Малкият Борис се появи на бял свят на 28 декември. Наскоро певицата се похвали, че младият баща – боксьорът Благой Найденов, на когото Деси е кака със 17 години, помага много с грижите за малкия.", "date": "2018.06.24", "title": " Десислава се завърна на сцената\t\t\t"}
{"url": "https://trud.bg/%d0%be%d1%81%d0%b2%d0%be%d0%b1%d0%be%d0%b4%d0%b8%d1%85%d0%b0-%d1%82%d1%80%d0%b8%d0%bc%d0%b0-%d1%82%d1%83%d1%80%d1%81%d0%ba%d0%b8-%d0%b8%d0%bd%d0%b6%d0%b5%d0%bd%d0%b5%d1%80%d0%b8-%d0%be%d1%82%d0%b2/", "text": "Трима турски граждани, отвлечени миналата година в южния либийски град Убари, бяха освободени вчера и ще бъдат върнати в родината им, съобщи признатото от ООН либийско правителство на националното единство в изявление, цитирано от Ройтерс. През ноември неизвестна въоръжена група отвлече четирима инженери – трима от Турция и един от Южна Африка, които работеха за турската компания “Енка Текник” по строителството на електростанция в Убари. Съдбата на южноафриканския инженер е неизвестна. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.24", "title": " Освободиха трима турски инженери, отвлечени през ноември в Либия"}
{"url": "https://trud.bg/%d0%bf%d0%b5%d0%b2%d0%b8%d1%86%d0%b0%d1%82%d0%b0-%d0%bc%d0%b8%d1%85%d0%b0%d0%b5%d0%bb%d0%b0-%d0%bc%d0%b0%d1%80%d0%b8%d0%bd%d0%be%d0%b2%d0%b0-%d0%bf%d1%80%d0%b5%d0%b4-%d1%82%d1%80%d1%83%d0%b4/", "text": "Все от някъде човек на изкуството трябва да черпи вдъхновение, твърди младата звезда Младата певица Михаела Маринова представи преди броени дни петото парче в кариерата си “Очи в очи”. За проекта самата изпълнителка споделя, че той доста се различава от предишните й предложения в музикално отношение, и в него виждаме една по-зряла и пораснала Михаела. “Както всеки друг проект, така и тази песен е създадена със страшно много любов, емоция и вдъхновение. Текстът не е насочен конкретно към някого или към дадена ситуация, по-скоро съм заложила на общата тема и смисъла в това, че доста често на повечето хора се случват точно тези неща. Всъщност, посланието на песента идва от самия текст. Заглавието е “Очи в очи” – тоест, аз обичам да съм директна, пряма с хората и никога да не крия това, което си мисля, да съм с отворена душа пред всички. А темата, която засягам, е краят на една връзка, което е доста често изживявано от всички нас”, обясни пред “Труд” Михаела Маринова. По думите на хитовата изпълнителка идеята за раздялата не е нещо нечувано досега, но се постарала заедно с Павел Николов от дуото Павел и Венци Венц, с когото е направила музиката и текста на “Очи в очи”, да обхванат тема, която да може да повлияе на всички слушатели. “Тази песен доста се различава от предишните ми парчета в музикално отношение. Всъщност, вече виждаме една пораснала Михаела. Щастлива съм, че ми се случват точно тези неща в живота и се усещам вече по-зряла и по съвсем различен начин разсъждавам. И това си личи в “Очи в очи”. Музиката вече звучи доста по-категорично. Това сме гонили като ефект при правенето на парчето”, обяснява гласовитата певица. Видеото към песента е заснето от Люси Иларионов, с когото Михаела работи за пореден път и с когото добре се сработва. “Целият сюжет, който зрителите виждат, е вече оформен заедно с Милен Данков. Първоначалните идеи за видеото отново бяха на мен и Павел, но след дълги срещи и разговори с екипа ми от “Вирджиния рекърдс”, поканихме Милен, който да се включи в целия проект и да го доразвием заедно. И в крайна сметка финалният вариант, който се вижда, е изцяло идеята на Милен”, споделя 20-годишната звезда. На въпрос как се вдъхновява да създаде дадено парче и дали иска да прилича на световните знаменитости, Михаела отговаря: “Няма как да не гледаш и да не искаш да приличаш на световните знаменитости. Все от някъде човек на изкуството трябва да черпи вдъхновение. Факт е, че има лица на голямата сцена, от които няма как да не се учим и да няма как по някакъв начин, дори и без да искаме, да подражаваме. Има доста хора, които казват “копираш!” за когото и да било. Не, това не е копиране. Вече всичко е толкова използвано и правено, че в един момент става много трудно човек да измисли “най-новото нещо на света”. Разбира се, че черпим идеи отвън, но аз се вдъхновявам не толкова от звученето на музиката им и начините им на композиране, а по-скоро гледам изпълнението им на сцената, как се държат с хората, как комуникират с феновете, професионалното им отношение”. По думите й що се отнася до музиката – тя й идва от вътре. “Много е странно, но аз и екипът ми мислим предварително напред. Когато направим една песен, ние вече знаем какви ще бъдат следващите проекти. Ето например, след като завърших “Един срещу друг”, аз вече имах идеята за “Очи в очи”. Знаех, че ми предстои нещо различно, като нова страница в живота ми. И след нещата, които ми се случиха като успехи в кариерата, ме накараха да повярвам повече. И си казах: “Искам песен с такова звучене!”, каквото е в “Очи в очи”. Отидох в студиото и казах на Павел”, казва още талантливата Михаела. Звездата на “Вирджиния рекърдс” е категорична, че харесва всички свои парчета, но втората й песен “Не ти ли стига” й е една от най-любимите песни, които е създавала. “Много я харесах, още докато я правихме. По някакъв начин съм “пристрастена” към тази песен”, споделя тя и допълва, че има огромна страст към баладите. “Смятам, че даже по-голямата ми сила е точно там. Вярвам, че умея да докосвам хората по някакъв доста специален начин и затова никога няма да спирам да правя такива песни. Не залагам просто на някакви бързи песни. Дори и да са такива, аз никога няма да си позволя да изпея нещо, което да не е смислено”, заявява гласовитата певица.", "date": "2018.06.24", "title": " Певицата Михаела Маринова пред „Труд”: Никога няма да изпея нещо, което не е смислено\t\t\t"}
{"url": "https://trud.bg/%d0%b3%d0%be%d1%80%d1%8f%d1%85%d0%b0-%d0%ba%d1%8a%d1%89%d0%b0-%d0%b8-%d1%81%d1%82%d0%be%d0%bf%d0%b0%d0%bd%d1%81%d0%ba%d0%b0-%d0%bf%d0%be%d1%81%d1%82%d1%80%d0%be%d0%b9%d0%ba%d0%b0-%d0%b7%d0%b0%d1%80/", "text": "Къща и стопанска постройка горяха през уикенда във Великотърновска област, като причина и за двата пожара е човешка небрежност при боравене с открит огън. В първите минути на съботния ден пожар лумва в жилище на ул. „Димитър Шишманов” в Свищов. Пламъците са унищожили 60 кв.м покривна конструкция и домашно имущество. Пристигналите на място четирима огнеборци от свищовската пожарна успели да спасят къщата и съседната сграда. В 17:26 часа в събота в Оперативен център – Велико Търново е получен сигнал за пожар в стопанска постройка в полскотръмбешкото село Раданово. Изгорели са покрив и 4 бали фураж. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.24", "title": " Горяха къща и стопанска постройка заради човешка небрежност\t\t\t"}
