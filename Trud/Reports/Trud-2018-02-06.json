{"url": "https://trud.bg/%d0%bf%d1%80%d0%be%d0%bc%d0%b5%d0%bd%d0%b8%d1%82%d0%b5-%d0%b2-%d1%83%d1%87%d0%b8%d0%bb%d0%b8%d1%89%d0%b0%d1%82%d0%b0-%d0%b2-%d1%81%d0%bb%d0%b8%d0%b2%d0%b5%d0%bd-%d1%81%d0%b5-%d0%be%d1%82%d0%bb%d0%b0/", "text": "Кметът на Сливен Стефан Радев обяви, че оттегля предложението за промени в училищната мрежа, за да се въведе едносменен режим на обучение. Дебатът по темата е възложен на работна група с участието на директори, родители, експерти и общинската комисия по образование. „Ще разгледаме въпроса за оптимизацията в образованието тогава, когато работната група изготви най-доброто предложение”, каза Радев. „За съжаление, беше направен опит да се прехвърли напрежението върху учениците. Не одобрявам въвличането на децата и противопоставянето между тях. Въпросът трябва да се реши от възрастните”, допълни той. Общината направи крачка назад ден преди обявения от сдружение „Активен гражданин” протест срещу реформата. Това вероятно е случайно съвпадение на обстоятелствата, тъй като недоволството избухна още в средата на януари, когато бе съобщено, че някои училища се сливат, а други се местят в кварталите. „Сливенският случай” стигна до премиера, просветния министър, омбудсмана. Изненадващо едно от засегнатите училища изкара невръстни деца на протест в студа, което пък предизвика светкавичната реакция на Агенцията за закрила на детето. На обявения от организаторите ден, 6 февруари, пред общината се събраха над 200 протестиращи, въпреки оттегленото предложение за промени. Дойдоха родители, учители, граждани, включително и общински съветници,  повечето – от опозицията в местния парламент. На протеста бе изказано мнение, че не общината, а друг е автор на т.нар.реформа. Поради отсъствието на кмета Радев, пред хората излезе председателят на общинския съвет Димитър Митев. Той увери присъстващите, че предложението не е отложено, а оттеглено, докато работната група вземе решение. Сливен се разбунтува заради липсата на обществено обсъждане за промените, а не заради липсата на съгласие в предимствата на едносменния режим на обучение.  Сред идеите, които предизвикаха скандал, е закриването на единственото начално училище, което се радва на огромен интерес от родителите заради защитената среда и отличните условия на обучение. Виждането за неговото бъдеще бе да се влее в друго училище, при недостиг на необходимите класни стаи за едносменен режим, каквито са официалните намерения. Много въпроси предизвика и предложението елитната езикова гимназия да се премести от центъра в кварталите. Езиковата гимназия дели обща сграда, общинска собственост, с природо-математическата гимназия, която също е водещо учебно заведение в Сливенска област. Питанията, които направиха учители и родители, бяха по какви критерии за преместване е избрана езиковата пред природо-математическата гимназия. Работната група, която тепърва ще бъде създадена, ще трябва да подходи с разум, а не с емоции към решаването на проблемите – призоваха както от общинската администрация, така и от работещите в сферата на образованието и родителите. Сред специфичните проблеми на местното образование са занижените критерии, при които деца влизат в някои средни училища с тройки от кандидатските изпити, както и фактът, че учениците от социално-слабите групи отдавна представляват повече от половината от всички ученици, а повечето от тях не срещат мотивация и подкрепа от семействата си за нуждата от училищно обучение. За жалост, Сливен бе сред пилотните градове за десегрегация на образованието, но от няколко години общината е прекратила ангажимента си към този проект. Не на последно място, по неофициална информация близо 2000 деца все още не са установени и не са записани в училище. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.06", "title": " Промените в училищата в Сливен се отлагат с два призива\t\t\t"}
{"url": "https://trud.bg/%d1%81%d1%82%d0%be%d1%82%d0%b8%d0%bd%d0%b0-%d0%b4%d1%83%d1%88%d0%b8-%d0%b7%d0%b0-%d0%bf%d0%be%d1%80%d0%b5%d0%b4%d0%bd%d0%b0-%d0%b2%d0%b5%d1%87%d0%b5%d1%80-%d1%82%d0%be%d1%80%d0%bc%d0%be%d0%b7%d1%8f/", "text": "Около 100 човека са блокирали кръстовището пред БНБ с викания „Оставка“. Това е протестът, организиран от Манол Глишев и Асен Генов, . Те искаха да отидат пред сградата на Министерския съвет, но полицията още следобед направи периметър за сигурност, тъй като тази вечер премиерът Бойко Борисов се среща с холандския си колега Марк Рюте на „Дондуков“ 1. Плановете на организаторите за блокиране на движението в целия район не се сбъдват, защото почти няма хора, които споделят идеята за радикализация на „зелените“ протести. Въпреки това групичката успява да създаде достатъчно неудобство за трафика в района, седейки на платното. Сред тях са и Андрей Ковачев и Борислав Сандов, бивши съпредседатели на партия „Зелените“, които предвождат шествията уж в защита на Пирин, както и вечният протестиращ Николай Колев – Босия, който преди години мяташе домати по парламента, за което бе арестуван. Има и активисти на друга малка политическа партия – „Да, България“.", "date": "2018.02.06", "title": " Стотина души за поредна вечер тормозят София"}
{"url": "https://trud.bg/%d0%be%d1%82%d1%80%d0%be%d0%b2%d0%bd%d0%b8-%d0%b8%d0%b7%d0%bf%d0%b0%d1%80%d0%b5%d0%bd%d0%b8%d1%8f-%d0%be%d1%82-%d0%bf%d0%b5%d1%81%d1%82%d0%b8%d1%86%d0%b8%d0%b4-%d0%b2%d0%ba%d0%b0%d1%80%d0%b0%d1%85/", "text": "Мъж, жена и малкото им дете са били настанени в областната болница в Сливен след обгазяване – съобщи зам.-директорът д-р Хрисант Хрисантов. Пациентите са отишли в спешното отделение на 4 февруари сутринта, с повръщане и отпадналост. Бащата е приет в реанимацията, а майката и детето – в детското отделение.  Семейството е пострадало, след като е вдишало отровните изпарения от пестицид. Химикалът „фостоксин“ е бил използван от техен съсед за обработка на близо 700 кг царевица, складирана в гаража му. Сигнал за случая е подаден от болницата и е вдигнал пожарната, полицията и общината в неделния ден.  Апартаментът на пациентите се намирал в триетажна кооперация в центъра на Сливен. От пожарната са извели петима живущи, които в момента са се намирали в сградата. Усещала се остра и много силна миризма. От пожарната са направили замервания с газоанализатор, който отчел завишени стойности на неизвестно органично съединение. Отровната смрад идвала от отдушниците в малкия блок. Така служителите на „Пожарна безопасност и защита на населението“ стигнали до заключения гараж на един от собствениците, мъж на 66 години. По съответния ред отворили вратата. Открили вътре фуража и количество от химикала, който се използва за обработка на зърно срещу гъгрици. „Този препарат не е забранен, но може да се прилага само от лицензирани фирми. При овлажняването му, както е станало, се отделя токсичното съединение азотен оксид. Въздухопроводите минават през гаража и през тях отровните изпарения са обгазили жилищата“ – обясниха специалисти. „Със съдействието на кмета Стефан Радев евакуираните хора нощуваха в хотел“, допълни Снежана Кънева, началник на отдела за бедствия и кризи в общината. За случая са уведомени РЗИ и Областната дирекция по храните. Замерванията, извършени на следващия ден сутринта, са отчели нулеви стойности. Изнасянето на пестицида е било възложено на специализирана фирма. На 5 февруари мястото е останало обезопасено, въпреки че не е регистрирано наличие на опасни вещества – допълниха от МВР. След едно денонощие под грижите на лекарите, състоянието на родителите и детето им бе добро – казаха от болницата. Работата по случая продължава. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.06", "title": " Отровни изпарения от пестицид вкараха семейство в болница"}
{"url": "https://trud.bg/%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb%d1%8f%d1%82-%d0%bd%d0%b0-%d1%81%d0%bc%d0%b5%d1%82%d0%bd%d0%b0%d1%82%d0%b0-%d0%bf%d0%b0%d0%bb%d0%b0%d1%82%d0%b0-%d0%bf%d0%b5%d1%82/", "text": "Председателят на Сметната палата Цветан Цветков заяви пред  че пет политически партии за втора поредна година не са подали своите годишни финансови отчети пред Сметната палата информацията ще бъде предоставена на прокуратурата. А тя от своя страна ще сезира Софийския градски съд и той е упълномощен тези партии да бъдат закрити. Четири партии пък не са подали годишни финансови отчети тази година пред Сметната палата. И ако това се случи и следващата година, към тях ще бъдат приложени същите процедури за закриване, уточни Цветков. „72 партии от 149, които са подали отчети, са посочили нулеви финансови отчети, т.е. нулева стойност на приходите и разходите. Това са партии, които нямат активна дейност. Имат обаче регистрации и подават годишни финансови отчети. Те продължават своето съществуване само на хартия“, обясни Цветан Цветков. През декември в имуществените декларации на 275 политици и висши държавни служители беше установено несъответствие за тяхното финансово и имуществено състояние. Тази информация е предадена на НАП и в момента се извършват проверки или ревизии за това дали имат недекларирани данъчни задължения. Когато тези проверки или ревизии приключат, от НАП предоставят информацията на Сметната палата и тя се публикува на сайта, обясни Цветан Цветков. Той каза още, че Законът за противодействие на корупцията и отнемане на незаконно придобито имущество влезе в сила на 23 януари. В момента тече техническо прехвърляне на регистъра от Сметната палата към новата комисия. Той все още е на нашия сайт, но ще бъде прехвърлен на сайта на КОНПИ. Така лицата, които заемат висши държавни длъжности ще могат да подадат декларация пред комисията. Това прехвърляне ще трябва да стане към 9 февруари. Дирекция „Публичен регистър“ към Сметната палата се влива в КОНПИ компактно. Служителите, които приемаха и регистрираха декларациите и ги проверяваха за съответствие, същите се вливат в КОНПИ, обясни още шефът на Сметната палата.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.06", "title": " Председателят на Сметната палата: Пет партии за втора поредна година не са подали годишните си финансови отчети"}
{"url": "https://trud.bg/%d0%b2%d0%b8%d1%80%d1%83%d1%81-%d0%bc%d0%be%d1%80%d0%b8-%d0%be%d1%85%d1%80%d0%b0%d0%bd%d0%b0%d1%82%d0%b0-%d0%bd%d0%b0-%d0%b8%d0%b3%d1%80%d0%b8%d1%82%d0%b5/", "text": "Епидемия заплаши зимните олимпийски игри в Пьонгчан, които започват в края на седмицата. Близо 1200 души, които трябваше да се грижат за охраната, са освободени от длъжност заради повръщане и диария, а 41 от тях са хоспитализирани. Това принудило домакините да прибягнат до помощ от местните въоръжени сили – 900 военни били призова да пазят игрите. Вирусът, в комбинация с очаквания студ по време на игрите, може да се превърне в сериозно предизвикателство към домакините. Те обещават, че ще направят всичко възможно спортистите да не са изложени на атмосферните условия повече, отколкото е абсолютно необходимо. „Има оперативен план, който смятаме за достатъчно надежден – заяви Кристоф Дюби, изпълнителен директор на МОК за игрите в Пьонгчанг. – Спортистите ще се превозват с автобуси и ще бъдат държани на топло до самото започване на състезанието. Помислено е и за зрителите, на които ще бъде предоставен комплект за сгряване.“ Здравословни проблеми от друг характер пък има пилотът на американския тим по бобслей Джъстин Олсън. Той претърпя спешна операция от апендицит и все още чака лекарско разрешение да се състезава. Олсън има златен медал от Ванкувър 2010, но като забутвач, а сега се очаква да дебютира като пилот.", "date": "2018.02.06", "title": " Вирус мори охраната на игрите"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%b4%d0%b2%d0%b0%d0%bc%d0%b0-%d0%bc%d0%bb%d0%b0%d0%b4%d0%b5%d0%b6%d0%b8-%d0%bd%d0%b0%d0%b5%d0%bc%d0%b0%d0%bb%d0%b8-%d0%b0%d0%bf%d0%b0%d1%80/", "text": "19-годишният Емилиян Йорданов и негов приятел на 18 години бяха уличени в социалните мрежи, че наемат апартаменти и след това ги обират. Те са познати на МВР и вече са задържани. Предали са се по обед в Първо РПУ в София. По случая се води разследване: „Едното лице е с доста криминални прояви. На територията на няколко районни управления на територията на столицата има материали за него. Той е криминално проявен за кражби, грабежи, обсебване. Свързал се е с колеги в Първо районно и е казал, че ще се предаде там. Какво трябва да правят жителите на София, за да не станат жертва на кражби: Говорим за повече бдителност и винаги при най-малкото съмнение да бъдат сигнализирани органите на полицията“, посочи комисар Иванов, цитиран от Много от извършителите на жилищни обири в столицата идват от други места. Това обяви директорът на СДВР старши комисар Ивайло Иванов. Директорът на полицията в София обясни, че работата на колегите му по разкриването на кражбите в града се затруднява от факта, че част от извършителите не живеят в столицата: „Проблем са, защото от това страдат гражданите – разкриваемостта не е чак толкова голяма, колкото на нас ни се иска. Проблемът за разкриването на тези престъпления е, че голяма част от извършителите идват от провинцията, извършват ударите и след това си заминават“.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.06", "title": " Задържаха двама младежи, наемали апартаменти, за да ги обират"}
{"url": "https://trud.bg/%d0%b1%d1%80%d1%8e%d0%ba%d1%81%d0%b5%d0%bb-%d0%bf%d1%80%d0%b8%d0%b7%d0%bd%d0%b0-%d0%bf%d1%80%d0%be%d0%b2%d0%b0%d0%bb%d0%b0-%d0%bd%d0%b0-%d1%81%d1%8a%d0%b2%d0%b5%d1%82%d0%bd%d0%b8%d0%ba%d0%b0-%d1%82/", "text": "Един от най-големите противници на отпадането на позорния мониторингов механизъм по правосъдие и вътрешен ред на Европейската комисия над България е уволнен. В началото на годината постоянният съветник в представителството на Комисията в София Юри Тавание е научил, че след 10-годишна работа у нас, мандатът му се прекратява. На езика на дипломацията това означава, че Брюксел признава погрешния подход, който е имал в последното десетилетие спрямо София. Ролята на Тавание в удължаването на неработещия мониторингов механизъм е несъмнена, защото той е този, който е домакинствал на всичките европейски чиновници идващи у нас София поне по два пъти годишно, за да изготвят заключенията в годишните доклади. Дори в секретна грама на Американското посолство у нас, която “Труд” разкри, се посочва, че Тавание има негативно отношение към български държавни представители, които са полагали усилия за приключване на механизма в предварително установения 3-годишен период след влизането на България в Европейския съюз през 2007 г. В крайна сметка, позорният механизъм, без ясни мотиви, продължава да действа и до днес.  Освен че дългото му прилагане го направи неработещ, той бе превърнат в инструмент на местни лобисти и олигархични кукловоди, които започнаха да го ползват в кампаниите им по ерозиране на доверието към институциите. Юри Тавание, на практика, стоеше на “входа” и на “изхода” по отношение на съдържанието на т.нар. “мониторингови доклади” на ЕК за България. Това беше причина в един определен период от време тяхното съдържание да се изготвя в няколко софийски офиса на грантово зависими организации, а след това верифицирано през Брюксел. Самият Тавание многократно бе засичан на неформални сбирки на политизирани съдии от компрометирания Съюз на съдиите в България, щатни протестъри и свързани с олигархичния кръг “Капитал” публични говорители и неуспели партийци като абдикиралия от поста на правосъден министър Христо Иванов. През ноември 2015 г. Тавание бе заподозрян като участник в опит за компрометирането на главния прокурор чрез спуснат през един от “кафявите” сайтове на задкулисните кукловоди фалшив мейл от Европейската комисия. Наложи се на няколко пъти официални представители да внасят уточнения за “фалшивата новина” и да се извиняват за въвличането на Комисията във вътрешнополитически скандал. Прекратяването на мандата на Тавание е сред най-логичните обяснения и за радикализирането на маргиналния партиен лидер Христо Иванов. Само за няколко месеца бившият министър на правосъдието се превърна от пръв привърженик на сухите клишета на европейските чиновници, в техен първи противник. В среднощни словоизлияния в социалните медии, тъжният политик недоволства от политиката на Комисията спрямо страната ни. Странната метаморфоза у Иванов съвпадна и с промяната на тона на Брюксел спрямо България и ясно заявеното решение на председателя на ЕК Жан-Клод Юнкер за отпадане на мониторинговия механизъм, което бе потвърдено с последния доклад от ноември миналата година. Отпадането на мониторинговия механизъм прави напълно излишни дузина грантово зависими организации, в част от които се е подвизавал Иванов преди да влезе в изпълнителната власт. Оттеглянето на Тавание, което се случва след серия запитвания на “Труд” до Европейската комисия, е знаково и по още една причина. Очевидно дори в Брюксел са осъзнали сериозния репутационен риск, който поемат с продължаване на присъствието на чиновника в София, поради дълбоката му обвързаност с Иво Прокопиев. Тази връзка е особено видима през имиджови материали в поръчковия “Капитал”, посветени на еврочиновника. Тавание, макар и привърженик на узаконяването на еднополовите бракове, беше за кратко обвързан (вкл. с граждански брак) с бивша журналистка в една от “медиите”-бухалки на Прокопиев, която е и бивша служителка на Българския хелзинкски комитет, известен с провокациите си срещу българските правоохранителни органи. “Червеният картон” за Юри Бюрер Тавание, постоянен съветник по Механизма за сътрудничество и проверка на ЕК в София, всъщност показва токсичността, която носят контактите с компрометирани местни лобисти и техните политическо-протестърски проксита. Очевидно, на 11-та година от членството на България в ЕС, европейският елит осъзна, че взаимното доверие между равноправни партньори се гради на базата на сътрудничество с легитимните държавни институции, а не с прикрити зад маската на “гражданското общество” марионетки на тукашни олигарси. Новината за отстраняването на Тавание показва, че думата на България като Председател на Съвета на Европейския съюз всъщност тежи, при това много.", "date": "2018.02.06", "title": " Брюксел призна провала на съветника Тавание"}
{"url": "https://trud.bg/%d0%bf%d0%b0%d0%b7%d0%b0%d1%80%d0%b8%d1%82%d0%b5-%d0%be%d1%82-%d1%82%d0%be%d0%ba%d0%b8%d0%be-%d0%b4%d0%be-%d1%81%d0%b0%d1%89-%d1%81%d0%b5-%d1%81%d1%80%d0%b8%d0%bd%d0%b0%d1%85%d0%b0/", "text": "Световните фондови борси се сринаха. Вълната от разпродажби на акции набра скорост, а капиталовите пазари от Токио до САЩ се оцветиха в червено. Американските акции в понеделник изгубиха общо 1,25 трлн. долара от пазарната си стойност. Трите основни борсови индекса в САЩ S&P 500, Dow Jones и Nasdaq паднаха с близо 4%, като това беше най-лошият ден за акциите на Уолстрийт за последните 6 и половина години. “Причината за корекцията се крие в силните темпове на покачване през последните две години, което не беше прекъсвано от спадове”, коментира за “Труд” Цветослав Цачев, главен инвестиционен консултант в ЕЛАНА Трейдинг. “От началото на 2016 г. до върха през януари беше отчетен 59% ръст на щатския индекс S&P 500. Германският DAX отчете почти толкова силни печалби. Не е учудващо, че само за броени дни двата индекса загубиха съответно 13% и 11%. Това е нормална и здравословна корекция на пазарите, която малко закъсня, но ще позволи на инвеститорите да насочат парите си към перспективните акции. Същото се отнася и за българския пазар, който е надолу в началото на седмицата, но не толкова силно, колкото борсите в САЩ и Европа. Корекцията вероятно ще продължи няколко седмици, като постепенно ще има стабилизиране на акциите преди да започне следващото голямо поскъпване”, допълни той. Основен фактор за разпродажбите стана страхът, коментират международните агенции. Инвеститорите се опасяват, че заради по-високата инфлация Федералният резерв на САЩ ще повиши лихвите с по-бързи темпове от очакваните. Но според анализ на The Business Insider, преобладаващата теория сред брокерите е, че за спада са виновни машините. Става въпрос за търговия на финансови инструменти, която се извършва от компютърни алгоритми. Те действат по предварително заложени правила. Много от компютърните алгоритми на различни фондове, а и редица брокери започнали да купуват активи при стартиралия спад на пазара. Но спадът продължи, а това довело до паниката, че уж “евтино” купените акции няма да могат да бъдат продадени по-скъпо и всеки започнал да разпродава за да ограничи загубите си. Спадът на американските пазари се отрази на целия свят. Японският индекс Nikkei падна с 4%, а S&P/ASX 200 в Австралия – с 3%. Червената вълна продължи и в Европа, където също се отчете спад на водещите индекси на борсите. ########## Администрацията на американския президент Доналд Тръмп е “много развълнувана от силата на икономиката”, коментираха от Белия дом в отговор на запитвания относно срива на фондовата борса. “Пазарите се колебаят в краткосрочен план. Всички го знаем. Тези колебания се случват по редица причини. Но фундаменталните показатели на тази икономика са много стабилни и тя върви в правилната посока – особено за средната класа”, каза говорителят на Белия дом на път за Синсинати, където Тръмп изнесе реч, възхваляваща скорошната му данъчна реформа. “Вниманието на президента е насочено към нашите фундаментални икономически показатели – силния растеж на американската икономика, исторически ниската безработица и растящите заплати”, допълниха от Белия дом.", "date": "2018.02.06", "title": " Пазарите от Токио до САЩ се сринаха\t\t\t"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%b8-%d1%80%d1%8e%d1%82%d0%b5-%d0%b3%d0%be%d0%b2%d0%be%d1%80%d1%8f%d1%82-%d0%b7%d0%b0-%d1%88%d0%b5%d0%bd%d0%b3%d0%b5%d0%bd-%d1%81%d0%bd%d0%b8%d0%bc%d0%ba/", "text": "Министър-председателят Бойко Борисов постави пред холандсия си колега Марк Рюте въпроса за влизането на страната ни в Шенген. Премиерът на кралство Нидерландия Марк Рюте пристигна в София за среща с премиера Бойко Борисов. Двамата обсъдиха необходимостта от ефективно управление и контрол на външните граници на Европейския съюз и ключовото им значение за сигурността на Съюза. По-рано през деня Борисов приветства приетата от Европейската комисия Стратегия за Западните Балкани. „На шестте страни и техните народи се дава европейска перспектива и ясен знак, че още през 2025 г. тези, които са готови, може да станат членове на ЕС“, подчерта българският премиер.", "date": "2018.02.06", "title": " Борисов и Рюте говорят за Шенген (СНИМКИ)"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d0%bd%d0%b0-%d0%bc%d0%b0%d0%bb%d1%82%d0%b0-%d1%81%d0%b5-%d0%be%d0%b1%d1%8f%d0%b2%d0%b8-%d0%b7%d0%b0-%d0%b4%d0%b8%d0%bf%d0%bb%d0%be/", "text": "Правителствена делегация от Малта, начело с държавния глава Мари-Луиз Колейро Прека, посети Столичната библиотека. Гостите бяха посрещнати от директора на библиотеката г-жа Юлия Цинзова и дечица от детска градина „Брезичка”, които пяха и рецитираха на български, английски и малтийски език. Очарована от нашите деца, г-жа Мари-Луиз Колейро Прека целуна всяко едно дете и се обърна с послание към присъстващите видни интелектуалци и приятели на Столичната библиотека: „Страна, която цени книгите, е страна с душа. Те са важни за нашето развитие, за младите хора, за новите поколения. Нека си сътрудничим не само на политическо ниво, нека развиваме дипломацията на грамотността. Изключително вярвам на личните контакти – това ще направи нашите връзки устойчиви. Моите адмирации за вашата инициатива „Деца даряват на деца”! В скоро време в Малта започва проектът „Маратон по четене” – вместо да тичат, децата ще се състезават по количество и качество на четенето, за да обърнат внимание на спонсори да дарят средства за създаване на специални програми за деца със зрителни увреждания. Надявам се, че ще успеем да разпространим тази идея в целия Европейски съюз.” В словото си тя представи дейността на Агенцията по грамотността в Малта, на фондации и други организации. В личен разговор с г-жа Цинзова членовете на делегацията уточниха подписването на бъдещи партньорства и съвместни проекти за ролята на грамотността и четенето. Юлия Цинзова говори за дейността на ръководената от нея културна институция: „Столичната библиотека навършва 90 години през тази есен. Тя притежа 1 милион тома на различни езици. Надяваме се това посещение да бъде начало на едно много успешно партньорство!” В края на визитата гостите разгледаха Дигиталния и Информационния център на библиотеката, както и изложба от оригинални произведения на изобразителното изкуство, от редки и ценни книги. Юлия Цинзова подари на Мари-Луиз Колейро Прека копие на най-старата книга в библиотеката „Царството на славяните” (1601) от Мавро Орбини, където за първи път е публикуван гербът на България. Сред присъстващите на събитието бяха: Петя Ставрева (бивш евродепутат), Ваня Кастрева – началник на Столичния инспекторат по образование, писателите Георги Константинов, проф. Михаил Неделчев, Захари Карабашлиев, Марин Бодаков и др.", "date": "2018.02.06", "title": " Президентът на Малта се обяви за дипломация на грамотността\t\t\t"}
{"url": "https://trud.bg/%d1%87%d0%b5%d1%80%d0%bd%d0%b8%d1%8f%d1%82-%d1%88%d0%be%d0%ba%d0%be%d0%bb%d0%b0%d0%b4-%d0%b5-%d0%bf%d0%be%d0%bb%d0%b5%d0%b7%d0%b5%d0%bd-%d1%81%d1%80%d0%b5%d1%89%d1%83-%d0%b2%d0%b8%d1%81%d0%be%d0%ba/", "text": "Черният шоколад може да се окаже полезен в борбата срещу високото кръвно налягане, смятат британски специалисти, цитирани от в.  Симптомите на високо кръвно налягане – главоболие, болки в гърдите, затруднено дишане, обикновено остават незабелязани. Появата на неравномерен сърдечен ритъм, проблеми със зрението и кръв в урината свидетелства за изключително повишени стойности. Единственият сигурен начин за установяване на високо кръвно налягане е редовното му измерване, напомнят специалистите. Според експерти от организацията Блъд рисърч Ю Кей помощник в борбата срещу високо кръвно налягане може да се окаже черният шоколад. Специалистите припомнят, че според редица изследвания сладкото изкушение оказва съдоразширяващ ефект, който се дължи на съдържащите се в него флаваноли. Умерената физическа активност – каране на велосипед, плуване и бягане, и приемът на витамин D под формата на хранителни добавки също допринасят за понижаване на високо кръвно налягане. Някои експерти обаче остават скептични по отношение на дългосрочната полза от черния шоколад за регулиране на кръвното. „Необходими са повече изследвания, за да се установи дали черният шоколад оказва нещо повече от краткотраен ефект върху кръвното налягане. В дългосрочен аспект обаче лакомството може да доведе до натрупване на тегло, което на свой ред крие риск от повишаване на кръвното“, казва Майк Рич от организацията.", "date": "2018.02.06", "title": " Черният шоколад е полезен срещу високо кръвно"}
{"url": "https://trud.bg/%d0%b0%d1%80%d0%b5%d1%81%d1%82-%d0%b7%d0%b0-62-%d0%b3%d0%be%d0%b4%d0%b8%d1%88%d0%b5%d0%bd-%d0%bc%d1%8a%d0%b6-%d0%be%d0%b1%d0%b2%d0%b8%d0%bd%d0%b5%d0%bd-%d0%b7%d0%b0-%d1%83%d0%b1%d0%b8%d0%b9%d1%81/", "text": "62-годишният С.Т. от сливенското градче Кермен е задържан в ареста за 72 часа с разпореждане на Окръжната прокуратура в Сливен – съобщиха от обвинението. Срещу него е повдигнато обвинение за умишлено убийство на 56-годишна жена от същото градче. Жената живеела заедно със съпруга и възрастната си майка. Тя се грижела и за двамата. Мъжът й от няколко месеца насам бил в лошо здравословно състояние и не можел да помага в домакинството. На 4 февруари семейството извикало на помощ своя познат С.Т., за да нацепи дървата за огрев. След това седнали да се почерпят. Алкохол са пили както домакинята, така и гостът. Какво  се е случило между тях, засега не се съобщава, тъй като разследването не е приключило. По-късно същия ден съпругът е подал сигнал, че жена му е мъртва. Криминалистите са открили доказателства, които са ги насочили към извършителя. Когато задържали С.Т., той все още бил пиян. Направената по-късно аутопсия потвърдила, че смъртта е настъпила по насилствен начин, от задушаване. Окръжната прокуратура ще внесе искане пред Окръжния съд на С.Т. да бъде наложена най-тежката мярка за неотклонение „задържане под стража“. Работата по случая продължава. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.06", "title": " Арест за 62-годишен мъж, обвинен за убийството на съгражданка"}
{"url": "https://trud.bg/%d0%b7%d0%b0%d0%b5%d0%b2-%d0%bf%d0%be%d0%b4%d0%b3%d0%be%d1%82%d0%b2%d0%b5%d0%bd%d0%b8-%d1%81%d0%bc%d0%b5-%d0%b7%d0%b0-%d0%b8%d0%bc%d0%b5-%d1%81-%d0%b3%d0%b5%d0%be%d0%b3%d1%80%d0%b0%d1%84%d1%81%d0%ba/", "text": "„Подготвени сме за име с географски показател“, заяви премиерът на Македония Зоран Заев след изявлението на гръцкия външен министър Никос Коцияс, който поиска от македонското правителство да съобщи публично кое прилагателно предпочита за новото име, предава македонската държавна агенция „Макфакс“. „Искам преговорният процес да успее, ние сме подготвени за географски показател и тук ще спра, защото знам, че това е чувствителен въпрос. Да дадем шанс за успех на преговорния процес. Нашата позиция е публична, вижданията ни са публични и се надявам, че ще намерим решение“, заяви Заев. Той добави, че е оптимист, че през следващите 6 месеца може да се намери решение и да се затвори десетилетния спор с Гърция.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.06", "title": " Заев: Подготвени сме за име с географски показател"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%be%d1%82-%d0%b1%d1%80%d0%be%d1%8f-%d0%bd%d0%b0-%d1%82%d1%80%d1%83%d0%b4-%d0%b2-%d1%81%d1%80%d1%8f%d0%b4-7/", "text": "Натрупването в организма на добавки и Е-та, вложени в съвременните храните, може да доведе до изменения в човешкия геном. По темата се води обществен дебат, проведено е и изследване на български учени, свързано с концентрацията на вредни елементи в продуктите. Това стана ясно от думите на националния омбудсман Мая Манолова по време на конференция на тема “Здравословно бъдеще за Европа: Здравословно хранене при децата”, която се проведе във вторник в НДК. Премиерът Бойко Борисов разреши спора за цената на тока за бизнеса след като се срещна с национално представителните организации на работодателите – Конфедерация на работодателите и индустриалците в България (КРИБ), Асоциация на индустриалния капитал в България (АИКБ), Българска стопанска камара (БСК) и Българска търговско-промишлена палата (БТТП).   Немската евродепутатка и съпредседател на групата на Зелените/Европейски свободен алианс в ЕП – Ска Келер, ще се включи в тазседмичния протест, който от коалицията “За да остане природа в България” организират уж в защита на Пирин. Източници на “Труд” обясниха, че по този начин инициаторите на шествията търсят политическа легитимация не само у нас, а и в Европа.   Членовете на съдийската колегия на Висшия съдебен съвет отхвърлиха с 10 на 4 гласа опита на Лозан Панов да отстрани от поста своя заместник Красимир Влахов и да назначи Светла Димитрова. Това се случи вчера след 3-часови “лакърдии” по израза на съдебния кадровик Драгомир Кояджиков, цитиран от “Правен свят”.  Неясно с какви мотиви председателят на Върховния касационен съд (ВКС) настояваше за рокадата. Народни представители от ДПС (Делян Пеевски, Хамид Хамид, Йордан Цонев и Велислава Кръстева) внесоха в НС законопроект за изменение и допълнение на Закона за задължителното депозиране на печатни и други произведения. Промените предвиждат да се разшири регистърът на собствениците на печатни медии, като в него се включат и тези на онлайн изданията, радиата и телевизиите. Вносителите изрично посочват, че законът ще обхване всички доставчици на “медийни услуги” по смисъла на Изборния кодекс, а в него влизат всички видове медии. Световните фондови борси се сринаха. Вълната от разпродажби на акции набра скорост, а капиталовите пазари от Токио до САЩ се оцветиха в червено. Американските акции в понеделник изгубиха общо 1,25 трлн. долара от пазарната си стойност. Трите основни борсови индекса в САЩ S&P 500, Dow Jones и Nasdaq паднаха с близо 4%, като това беше най-лошият ден за акциите на Уолстрийт за последните 6 и половина години.   Интервю с Божидар Данев, изпълнителен председател на Българска стопанска камара       Социолози ще питат кой иска да служи доброволно в армията – коментар на Спирдон Спирдонов       Митингите за името на Македония в Атина и Солун са демонстрация на национализъм, но и на национално единство – анализ на доц. д-р Йордан Величков     От особена значимост е стимулирането на научноизследователската дейност във висшите училища и развитието на иновации – анализ на проф. Любен Тотев, ректор на Минно-геоложки университет „Св. Иван Рилски“      ", "date": "2018.02.06", "title": " Вижте акцентите от броя на „Труд“ в сряда, 7 февруари 2018"}
{"url": "https://trud.bg/%d1%85%d1%80%d0%b0%d0%bd%d0%b8-%d0%bc%d1%83%d1%82%d0%b0%d0%bd%d1%82%d0%b8-%d0%bf%d1%80%d0%be%d0%bc%d0%b5%d0%bd%d1%8f%d1%82-%d0%b3%d0%b5%d0%bd%d0%be%d0%bc%d0%b0-%d0%bd%d0%b0-%d0%b4%d0%b5%d1%86%d0%b0/", "text": "Натрупването в организма на добавки и Е-та, вложени в съвременните храните, може да доведе до изменения в човешкия геном. По темата се води обществен дебат, проведено е и изследване на български учени, свързано с концентрацията на вредни елементи в продуктите. Това стана ясно от думите на националния омбудсман Мая Манолова по време на конференция на тема “Здравословно бъдеще за Европа: Здравословно хранене при децата”, която се проведе във вторник в НДК. Събитието е в рамките на българското европредседателство, а темата е сред приоритетните за страната ни като домакин. Т.нар. Е-та в храните са оцветители, консерванти, емулгатори, подсладители, набухватели и др., които се използват в различните европейски страни. Евросъюзът има регламент 1333/2008 г., който допуска за влагане в продуктите общо 337 Е-та в определени концентрации. Основните страхове, относно детското хранене, са има ли надежден контрол върху концентрациите на тези добавки, какво точно се случва, когато се натрупват при ежедневния прием на повече от една храна или при комбинирането на на определени е-та. Оцветителите например не са полезни за здравето, имат синтетичен произход и се срещат най-често в детските храни – това са шарените бонбони, сладкишите, напитките, тортите. Част от е-тата дори се произвеждат от въглищен катран. По време на форума беше представено изследване за наличието на двойни стандарти в храните, особено при детските. При сравнение на едни и същи бебешки храни и пюрета, продавани в Берлин, Виена и София е установен притеснителен двоен стандарт, стана ясно по време на форума. Например при детски десерт на известна световна марка, съдържанието на мляко е с 3% по-малко, а на какао с 5% по-малко при продукта, който се предлага в София. За сметка на това мултинационалните компании, които предлагат храни, трупат огромни печалби, тъй като цените на тези продукти у нас, противно на очакванията, са по-високи от тези в Берлин и Виена – в някои случаи до 90%, в други даже до 150%. Тоест, влагат се по-евтини съставки, продава се на по- високи цени, реализират се по-големи печалби. Но форума беше представено безплатно мобилно приложение, чиито автори са ученици от езиковата гимназия в Смолян – Венелин и Александър. То сканира етикетите на храни и дава информация за наличието на Е-та и за възможни вредни влияния.  Освен вредни добавки, акцент в областта на храненето е и проблемът с наднорменото тегло и затлъстяването сред населението, особено при децата, заяви зам.-министърът на земеделието и храните Цветан Димитров. Предстои българският парламент да приеме нов Закон за храните, чиято основна цел е да гарантира висока степен на защита здравето и интересите на потребителите по отношение на храните. Ролята на храната е изключително голяма за човешкото развитие, особено в младежка възраст, обясни пред “Труд” главният държавен здравен инспектор на България д-р Ангел Кунчев. По думите му “проблемите преди всичко са свързани със затлъстяването. При някои възрастови групи проблемът засяга до 30% от децата. Затова е необходимо въпросът да бъде поставен на масата за обсъждане от всички европейски страни”.  При последното проучване у нас е установено, че 5% от децата на възраст между 1 и 4 години имат затлъстяване, като преди десет години те са били 2,7%. При децата между 5 и 18 години с наднормено тегло са 30%. От тях 19,8 са със свръхтегло, а 10,3 са със затлъстяване.   Министерство на земеделието предлага две мерки, за да се гарантира качеството на храната в детските градини и училищата, заяви Цветан Димитров, заместник-министър на земеделието по време на конференция по въпросите на здравословното хранене при децата. Едното предложение е да се дава приоритет на производителите при избора на доставчик на плодове, зеленчуци и млечни продукти за училищата. Другото ни предложение е в училища и детски градини да се предлагат само храни по утвърдени стандарти – БДС или на браншовите организации. С тези два елемента целим да съкратим веригата при доставките на храни, да намалим цената и да гарантираме качеството на храната, допълни Цветан Димитров. Той напомни, че вече девет години министерството прилага схемата „Училищен плод” и „Училищно мляко”, по които се дават 20 млн. лв. годишно, като половината са от европейския бюджет. В схемата са включени 3450 учебни заведения и повече от 470 000 деца. Това е инвестиция, която в бъдеще ще спомогне за намаляване на разходите за здравеопазване, произтичащи от небалансирано хранене, обясни той.  Заместник-министърът посочи, че предстои парламентът в най-скоро време да приеме нов Закон за храните. Текстовете му вече минаха на първо четене и предвиждат забрана за рекламиране на храни и напитки, които не отговарят на изискванията за здравословно хранене. Със законопроекта се предвижда още въвеждането на изрична забрана деца да рекламират генномодифицирани храни и храни, за които има въведени ограничения за употреба от деца. Нова европейска директива предвижда да ограничи рекламите в медиите на вредни храни, съдържащи захар, сол, мазнини. Тя е на финален етап и трябва да бъде завършена в рамките на българското председателство на Съвета на ЕС, съобщи Джон Райън, директор на генерална дирекция “Здравеопазване и безопасност на храните” към ЕК, по време на конференцията. Нездравословното хранене е една от основните причини за затлъстяването и за хроничните заболявания, а един от основните пътища за преодоляване на тези проблеми е да бъде намален натискът на рекламата на храни върху децата, обясни Райън. На ниво Европейски съюз са разработени указания за обществените поръчки за доставката на храни в училищата. В тях са залегнали изискванията тези храни да са с по-ниско съдържание на мазнини и сол, но и да са на по-ниска цена, допълни той. По думите му, за да се постигнат по-ниски цени на качествените храни, всички страни членки трябва да се обединят и да направят общи обществени поръчки.  Според него в момента при избора на доставчик за училищата водеща е ниската цена, но здравните и образователните министерства трябва да наблегнат на качеството на продуктите. Това трябва да важи и за доставки за болниците, армията и затворите, каза още Райън. И изнесе данни, според които общият пазар на доставките на храни за училища и детски градини в Европа генерира 7 млрд. евро годишно. Той отбеляза, че голям брой от населението в Европа страда от хронически заболявания, включително затлъстяване. А това поставя проблем с издръжката на здравните системи в Европа, където 70% от техните разходи са за хора с хронични заболявания. Здравното министерство предлага в програмите на общопрактикуващите лекари и новия рамков договор за 2018 г. да залегнат мерки за превенция здравето на децата, съобщи Жени Начева, заместник-министър на здравеопазването. Съвместно с бизнеса и индустрията ведомството започва дебати как да подобри храненето при децата. „Открити сме за диалог с тях, в рамките на който да идентифицираме решения и да намерим баланс между амбициозни и реалистични цели. Платформа за тези разговори на национално ниво ще бъде и създаденият наскоро съвет по хранене към министъра на здравеопазването”, допълни тя. Проучвания на Световната здравна организация показват, че нивото на затлъстяване при 7-годишни момичета в България намалява през 2016 г. в сравнение с 2013 г. Препоръките са тези стойности да се задържат до 2020 г., а където може, да намаляват. Един от основните проблеми, свързани с детското хранене и у нас, и в останалите европейски страни, е високото ниво на мазнини, захари и сол в съвременните храни, обясни главният държавен здравен инспектор д-р Ангел Кунчев. Затова, отчитайки факта, че начинът на хранене става проблем, са разработени три наредби у нас, които покриват детските възрастови групи. В тях ясно са разписани правилата. Освен това имаме рецептурници за кухните в ясли и градини, както и разписания за лавки и столове за хранене в училищата. Има и регулация какви храни не могат да се предлагат там. Важен е и балансът между белтъчини, въглехидрати, мазнини, наличието на микроелементи, които са важни за растежа, допълни д-р Кунчев.", "date": "2018.02.06", "title": " Храни мутанти променят генома на децата\t\t\t"}
{"url": "https://trud.bg/%d1%80%d1%83%d1%81%d0%b8%d1%8f-%d0%b5-%d0%bf%d0%be%d0%b8%d1%81%d0%ba%d0%b0%d0%bb%d0%b0-%d0%bf%d0%be%d0%bc%d0%be%d1%89-%d0%be%d1%82-%d1%82%d1%83%d1%80%d1%86%d0%b8%d1%8f-%d0%b7%d0%b0-%d1%81%d0%b2%d0%b0/", "text": "Русия официално е поискала помощта на Турция за прибиране на отломките и най-вече двигателят, на фронтовия бомбардировач Су-25,  , според съобщение на Министерството на отбраната на Русия, пише турското издание Hurryiet. Руснаците са заявили, че за тях е най-важно да определят „какъв тип ракета е използвана за атаката“, за което им е нужно да анализират двигателя. По информация на „Интерфакс“ Турция е помогнала за репатрирането на тялото на руския пилот, убит в Сирия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.06", "title": " Русия е поискала помощ от Турция за сваления руски изтребител в Идлиб"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba%d0%b2%d0%be-%d1%89%d0%b5-%d1%80%d0%b5%d1%88%d0%b0%d0%b2%d0%b0-%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d0%ba%d0%b8%d1%8f%d1%82-%d1%81-15/", "text": "Седмичното правителствено заседание ще се проведе в сряда, 7 февруари, от 10 ч при следния предварителен дневен ред: 1. ПРОЕКТ НА РЕШЕНИЕ ЗА ОДОБРЯВАНЕ НА ОТЧЕТ ЗА ИЗПЪЛНЕНИЕТО НА ПЛАНА ЗА ДЕЙСТВИЕ ЗА ИЗПЪЛНЕНИЕ НА ПРЕПОРЪКИТЕ ОТ ДОКЛАДА НА ЕВРОПЕЙСКАТА КОМИСИЯ ОТ ЯНУАРИ 2017 Г. В РАМКИТЕ НА МЕХАНИЗМА ЗА СЪТРУДНИЧЕСТВО И ОЦЕНКА  Внася: министърът на правосъдието 2. ПРОЕКТ НА ПОСТАНОВЛЕНИЕ ЗА ПРИЕМАНЕ НА ПРОГРАМА НА МЕРКИТЕ ЗА ЗАКРИЛА НА ДЕЦА С ИЗЯВЕНИ ДАРБИ ОТ ДЪРЖАВНИ И ОБЩИНСКИ УЧИЛИЩА ПРЕЗ 2018 Г.  Внася: министърът на културата 3. ПРОЕКТ НА РЕШЕНИЕ ЗА ИЗМЕНЕНИЕ НА РЕШЕНИЕ №343 НА МИНИСТЕРСКИЯ СЪВЕТ ОТ 2008 Г. ЗА СЪЗДАВАНЕ НА КОМИСИЯ ПО ПРОЗРАЧНОСТ ПО ЗАКОНА ЗА ЛЕКАРСТВЕНИТЕ ПРОДУКТИ В ХУМАННАТА МЕДИЦИНА И ОПРЕДЕЛЯНЕ НА НЕЙНИЯ СЪСТАВ  Внася: министърът на здравеопазването 4. ПРОЕКТ НА ПОСТАНОВЛЕНИЕ ЗА ОДОБРЯВАНЕ НА ДОПЪЛНИТЕЛНИ РАЗХОДИ ПО БЮДЖЕТА НА МИНИСТЕРСТВОТО НА ПРАВОСЪДИЕТО  Внася: министърът на правосъдието 5. ПРОЕКТ НА РЕШЕНИЕ ЗА ИЗПЪЛНЕНИЕ ПЛАЩАНИЯТА ПО РЕШЕНИЯТА НА ЕВРОПЕЙСКИЯ СЪД ПО ПРАВАТА НА ЧОВЕКА ПО ДЕЛАТА „ГАВРИЛОВ СРЕЩУ БЪЛГАРИЯ“ (ЖАЛБА №44452/10), „ШЕХОВА СРЕЩУ БЪЛГАРИЯ“ (ЖАЛБА №68185/11) И „ДЕЛИНА СРЕЩУ БЪЛГАРИЯ“ (ЖАЛБА №66742/11)  Внася: министърът на правосъдието 6. ПРОЕКТ НА РЕШЕНИЕ ЗА УЧРЕДЯВАНЕ НА БЕЗВЪЗМЕЗДНО ПРАВО НА ПОЛЗВАНЕ ЗА СРОК ОТ ЕДНА ГОДИНА ЗА ИЗВЪРШВАНЕ НА ТЕРЕННИ ПРОУЧВАНИЯ И КОНСЕРВАЦИЯ НА АРХЕОЛОГИЧЕСКИ ЦЕННОСТИ ВЪРХУ ПОЗЕМЛЕН ИМОТ В ГОРСКА ТЕРИТОРИЯ – ЧАСТНА СОБСТВЕНОСТ, В ЗЕМЛИЩЕТО НА ГР. ДЕВНЯ, ОБЩИНА ДЕВНЯ, ОБЛАСТ ВАРНА  Внася: министърът на земеделието, храните и горите 7. ПРОЕКТ НА РЕШЕНИЕ ЗА ОБЯВЯВАНЕ НА ИМОТИ – ПУБЛИЧНА ДЪРЖАВНА СОБСТВЕНОСТ, ПРЕДОСТАВЕНИ ЗА УПРАВЛЕНИЕ НА НАЦИОНАЛНА КОМПАНИЯ „ЖЕЛЕЗОПЪТНА ИНФРАСТРУКТУРА“, ЗА ИМОТИ – ЧАСТНА ДЪРЖАВНА СОБСТВЕНОСТ  Внася: министърът на регионалното развитие и благоустройството 8. ПРОЕКТ НА РЕШЕНИЕ ЗА БЕЗВЪЗМЕЗДНО ПРЕДОСТАВЯНЕ ЗА УПРАВЛЕНИЕ НА ИМОТ – ПУБЛИЧНА ДЪРЖАВНА СОБСТВЕНОСТ, НА СМЕТНАТА ПАЛАТА НА РЕПУБЛИКА БЪЛГАРИЯ  Внася: министърът на регионалното развитие и благоустройството 9. ПРОЕКТ НА РЕШЕНИЕ ЗА ПРЕДЛОЖЕНИЕ ДО НАРОДНОТО СЪБРАНИЕ ЗА РАТИФИЦИРАНЕ НА ИЗМЕНЕНИЕТО ОТ КИГАЛИ НА МОНРЕАЛСКИЯ ПРОТОКОЛ ЗА ВЕЩЕСТВАТА, КОИТО НАРУШАВАТ ОЗОНОВИЯ СЛОЙ  Внася: министърът на околната среда и водите 10. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА СПОРАЗУМЕНИЕ МЕЖДУ ПРАВИТЕЛСТВОТО НА РЕПУБЛИКА БЪЛГАРИЯ И ПРАВИТЕЛСТВОТО НА РЕПУБЛИКА АРМЕНИЯ ЗА СЪТРУДНИЧЕСТВО В ОБЛАСТТА НА ИНФОРМАЦИОННИТЕ ТЕХНОЛОГИИ И СЪОБЩЕНИЯТА  Внася: министърът на транспорта, информационните технологии и съобщенията 11. ДОКЛАД ЗА ОДОБРЯВАНЕ НА РЕЗУЛТАТИТЕ ОТ УЧАСТИЕТО НА РЕПУБЛИКА БЪЛГАРИЯ В 3590-ОТО ЗАСЕДАНИЕ НА СЪВЕТА НА ЕВРОПЕЙСКИЯ СЪЮЗ „ТРАНСПОРТ, ТЕЛЕКОМУНИКАЦИИ И ЕНЕРГЕТИКА“, ФОРМАТ „ЕНЕРГЕТИКА“, ПРОВЕДЕНО НА 18 ДЕКЕМВРИ 2017 Г. В БРЮКСЕЛ  Внася: министърът на енергетиката 12. ПРОЕКТ НА РЕШЕНИЕ ЗА ПРЕДОСТАВЯНЕ НА КОНЦЕСИЯ ЗА ДОБИВ НА ПОДЗЕМНИ БОГАТСТВА ПО ЧЛ. 2, АЛ. 1, Т. 5 ОТ ЗАКОНА ЗА ПОДЗЕМНИТЕ БОГАТСТВА – СТРОИТЕЛНИ МАТЕРИАЛИ – ПЯСЪЦИ И ЧАКЪЛИ, ОТ НАХОДИЩЕ „КАЦАРА“, УЧАСТЪК „КАЦАРА-2“, РАЗПОЛОЖЕНО В ЗЕМЛИЩАТА НА С. КАТУНИЦА, ОБЩИНА САДОВО, И С. КРУМОВО И С. ЯГОДОВО, ОБЩИНА „РОДОПИ“, ОБЛАСТ ПЛОВДИВ, НА „АРТ ПРИНТ“ ЕООД – ПЛОВДИВ  Внася: министърът на енергетиката 13. ПРОЕКТ НА РЕШЕНИЕ ЗА ДАВАНЕ НА РАЗРЕШЕНИЕ ЗА ПРЕХВЪРЛЯНЕ ИЗЦЯЛО НА ПРАВАТА И ЗАДЪЛЖЕНИЯТА ПО ПРЕДОСТАВЕНА КОНЦЕСИЯ ЗА ДОБИВ НА ПОДЗЕМНИ БОГАТСТВА – СТРОИТЕЛНИ МАТЕРИАЛИ – ДОЛОМИТИ, ОТ НАХОДИЩЕ „СТУДЕНА“, УЧАСТЪК „ЗАВОДСКИ СТРОЕЖИ“, ОБЩИНА ПЕРНИК, ОБЛАСТ ПЕРНИК  Внася: министърът на енергетиката 14. ДОКЛАД ОТНОСНО ИНФОРМАЦИЯ ЗА КАСОВОТО ИЗПЪЛНЕНИЕ НА ДЪРЖАВНИЯ БЮДЖЕТ И НА ОСНОВНИТЕ ПОКАЗАТЕЛИ НА КОНСОЛИДИРАНАТА ФИСКАЛНА ПРОГРАМА ЗА 2017 Г.  Внася: министърът на финансите 15. ПРОЕКТ НА РЕШЕНИЕ ЗА ПРИЕМАНЕ НА ОТЧЕТ ЗА ИЗПЪЛНЕНИЕ НА ДЕЙНОСТИТЕ ПО МЕРКИТЕ ЗА ПРЕОДОЛЯВАНЕ НА ДЕМОГРАФСКАТА КРИЗА В РЕПУБЛИКА БЪЛГАРИЯ ОТ ПРОГРАМАТА ЗА УПРАВЛЕНИЕ НА ПРАВИТЕЛСТВОТО НА РЕПУБЛИКА БЪЛГАРИЯ ЗА ПЕРИОДА 2017-2021 Г. КЪМ 31 ДЕКЕМВРИ 2017 Г.  Внася: заместник министър-председателят по икономическата и демографската  политика 16. ПРОЕКТ НА РЕШЕНИЕ ЗА ПРИЕМАНЕ НА АКТУАЛИЗИРАНА СТРАТЕГИЯ ЗА РАЗВИТИЕ НА НАЦИОНАЛНАТА СТАТИСТИЧЕСКА СИСТЕМА НА РЕПУБЛИКА БЪЛГАРИЯ ДО 2020 Г.  Внася: заместник министър-председателят 17. ДОКЛАД ЗА ПРИЕМАНЕ НА ГОДИШЕН ДОКЛАД ЗА ДЕЙНОСТТА НА СЪВЕТА ПО ЕВРОПЕЙСКИТЕ ВЪПРОСИ ПРЕЗ 2017 Г.  Внася: министърът за Българското председателство на Съвета на ЕС 2018 18. ПРОЕКТ НА РЕШЕНИЕ ЗА БЕЗВЪЗМЕЗДНО ПРЕДОСТАВЯНЕ ЗА УПРАВЛЕНИЕ НА ИМОТИ, СЪОРЪЖЕНИЯ И ОБОРУДВАНЕ – ПУБЛИЧНА ДЪРЖАВНА СОБСТВЕНОСТ, НА СТОЛИЧНА ОБЩИНА, ОБЛАСТ СОФИЯ  Внасят: министърът на културата  министърът на регионалното развитие и благоустройството 19. ПРОЕКТ НА РЕШЕНИЕ ЗА ОДОБРЯВАНЕ НА ПРОЕКТ НА ПРОГРАМА ЗА СЪТРУДНИЧЕСТВО МЕЖДУ МИНИСТЕРСТВОТО НА КУЛТУРАТА НА РЕПУБЛИКА БЪЛГАРИЯ И МИНИСТЕРСТВОТО НА КУЛТУРАТА НА РЕПУБЛИКА АРМЕНИЯ В ОБЛАСТТА НА КУЛТУРАТА ЗА ПЕРИОДА 2018-2020 Г.  Внася: министърът на културата", "date": "2018.02.06", "title": " Вижте какво ще решава Министерският съвет утре, 7 януари 2018"}
{"url": "https://trud.bg/%d0%b4%d0%b5%d0%bc%d0%be%d0%ba%d1%80%d0%b0%d1%82%d0%b8%d1%82%d0%b5-%d0%bd%d0%b0-%d0%be%d0%b1%d0%b0%d0%bc%d0%b0-%d0%bf%d1%80%d0%b5%d0%b2%d1%8a%d1%80%d0%bd%d0%b0%d1%85%d0%b0-%d1%84%d0%b1%d1%80-%d0%b2/", "text": "„Всяко чудо – за три дни“ е сред любимите ми български пословици. Понякога „трите дни“ продължават година, че и повече, но винаги свършват. Задава се краят на американската масова истерия около „руската връзка“ на Тръмп. Така ще дойде скоро и краят на сегашната масова истерия в България около мита за „джендъра“ – нашият „достоен“ отговор на американския мит за „руския хакер“. Преживявам тези масови психози, дето уж умни и честни хора са сякаш обладани от бяс, късат се приятелства, разделят се на враждебни лагери хора с обективно близки интереси, мъчително, като болест. Миналият четвъртък международният Спортен арбитражен съд в Лозана отмени доживотните наказания на 28 руски спортисти от Международния олимпийски комитет (МОК) поради необоснованост на обвиненията им за допинг и ги оневини напълно. МОК и Световната антидопингова агенция, превърнали се в пионки на Хилари, реагираха болезнено, но нямат полезен ход. В петък комисията по разузнаването на американския Конгрес, начело с републиканеца Девин Нунес, публикува меморандум, в който описва тежките нарушения на закона за тайното следене за целите на външното разузнаване (FISA) от страна на ФБР и министерството на правосъдието при Обама през лятото и есента на 2016 г. с цел шпиониране на доброволен съветник на Тръмп, тогава кандидат-президент, и скалъпване на компромат за него. Демократическата върхушка и ръководството на ФБР реагираха болезнено, но също нямат полезен ход. Болезнената до налудност реакция на демократите е дори по-показателна за катастрофалното морално състояние на американската вътрешна политика и от самото съдържание на доклада, което е твърде сухо и представлява малко повече от изреждане на имена, факти и официалните документи, с които тези факти са били установени. Като регистриран демократ получих тревожен мейл от Нанси Пелоси, лидер на демократическото малцинство в Конгреса, дето госпожата пише, че била „абсолютно бясна“ – Тръмп се бил опозорил с публикуването на доклада – фракционен, опасен и фалшив документ за руското разследване, който застрашавал сигурността на САЩ, и че президентът бил злоупотребил с властта си, за да придвижи крайно десния си дневен ред. Тези твърдения са чиста шизофрения, в тях няма грам истина. Всеки може да прочете доклада онлайн и да си състави мнение тук:  . В него всъщност се описва конкретен случай на искане от ФБР и министерството на правосъдието до специалния съд за тайно шпиониране за целите на външното разузнаване (FISC) за даване на разрешение за следене на американския гражданин Картър Пейдж, доброволен съветник в преизборната кампания на Тръмп, за когото подозирали, че имал връзки с руското разузнаване. Цялата процедура, мотивирането на първоначалното искане за шпиониране и на подновяванията му след 90 дни, както и източниците на сведенията на ФБР, на които се опирало мотивирането, били непоправимо компрометирани още преди да се отправи първоначалното искане. Ръководството на ФБР – тогавашният директор Джеймс Коуми и заместникът му Андрю Маккейб, преди дни уволнен от Тръмп, както и заместник-министрите на правосъдието и зам.-главни прокурори Сали Йейтс, Дейна Бeнтей и Роб Розенстайн – подвели многократно, умишлено и в писмена форма съда относно характера на исканията си. Всеки от тях подписал по едно или повече искания за шпиониране на Пейдж от името на институцията си. Това се извършило по указания на Демократическия национален комитет (върховен партиен орган) и кампанията на Хилари, които финансирали източника на компромата, британеца Кристофър Стийл, бивш служител на разузнавателната служба MI6, известен с враждебното си отношение към Тръмп, чрез посредничеството на вашингтонска адвокатска фирма и консултантска компания. Платените от партийната каса на демократите и от фондацията на Хилари материали на Стийл били почти единственият аргумент за мотивирането на искането за тайно следене на Пейдж, наскоро признал в Конгреса самият Маккейб от ФБР. Британецът освен това нарушил вътрешните правила за осведомителите на ФБР и организирал предварително няколко контролирани изтичания в медиите, което правело работата му за ФБР незаконна и предоставените от него материали за искането – нищожни. Но не само това – материалите от т.нар. „досие на Стийл“ сами по себе си били пристрастни и недостоверни, дори и по оценката на автора си – до 30% неточни. Фактът, че след почти година разследване не се намериха никакви реални факти в подкрепа на „Русиягейт“, потвърждава това. Всичко това било добре известно на службите и в Конгреса след встъпването на Тръмп, но никога досега не стигнало до ушите на обществеността уж по съображения за „секретност“. Демократите повтаряха – и продължават да повтарят – мантрата, че меморандумът на Нунес щял да разруши националната сигурност. Но сега стана очевидно, че това е било лъжа. Явно твърде много несекретни неща в службите на САЩ, „дълбоката държава“, се крият под ореола на секретността, за да се прикрият груби нарушения на закона. Очаквам силен обществен натиск за преразглеждане секретността на такива нарушения. Друга популярна мантра на въоръжение у демократите е, че и републиканците вършели същото като тях и сега, увлечени да спасяват президента от „Русиягейт“, правили разкрития, които ще уличат и самите тях в престъпления. Срещу това обаче никой разумен човек не би възразил – повече разкрития за „дълбоката държава“, неизбраните от никого задкулисни манипулатори на американската политика, повече шансове хората да се стреснат и най-после нещо да се направи. Ефектът от публикуването на доклада вече е налице. Някои коментатори го характеризират като „съботното нощно клане“ на Тръмп. Самият президент пусна в Туитър в петък сутринта, че „Ръководители и следователи от ФБР и министерството на правосъдието политизираха свещения следствен процес в услуга на демократите и против републиканците – нещо немислимо до скоро.“ Това ще доведе до нов кръг търкаляне на антитръмповски глави в службите. Mеморандумът на Нунес и особено разкритията за „досието Стийл“ ще отслабят допълнително специалния прокурор за „Русиягейт“ Робърт Mалър, чийто мандат бе създаден до голяма степен във връзка и с досието, и с разследването на Кейдж. Публикацията на меморандума става малко след посещението на шефовете на руската служба за външно разузнаване ФСБ и ГРУ във Вашингтон, дето без много фанфари разговаряха насаме с ръководството на ЦРУ. По същото време бе уволнен от ФБР и Маккейб, както сега обяснява Тръмп – и във връзка с меморандума, и за получаване на пари от щаба на Хилари. Изглежда най-после Путин и Тръмп успяха да установят оперативна връзка за сътрудничество срещу общия си враг – демократите. Републиканците успяха да превърнат политическия скандал и в казус за защита правата на гражданите срещу полицейската машина на Обама, колкото и това да не се харесва на правозащитната общност, славеща се с непримирима омраза към президента. С налудничавия си курс на пълна конфронтация с Тръмп с цената на намесата на „дълбоката държава“ и на залагането на престижа си изцяло на „руската карта“, демократическата върхушка нанася тежка вреда на партията си и на цяла прогресивна Америка и оставя американския народ на милостта на крайната републиканска десница. Историята няма да оправдае Обама и Хилари за това.", "date": "2018.02.06", "title": " Демократите на Обама превърнаха ФБР в своя партийна полиция"}
{"url": "https://trud.bg/%d0%bf%d1%80%d0%be%d1%84-%d0%bd%d0%b8%d0%ba%d0%be%d0%bb%d0%b0%d0%b9-%d0%bf%d1%80%d0%be%d0%b4%d0%b0%d0%bd%d0%be%d0%b2-%d0%b7%d0%b0%d0%bc-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bd%d0%b0/", "text": "– От няколко гледни точки. Ние, като политическо ръководство на Министерството на правосъдието (МП) гледаме по един и същ начин на служителите в двете ни главни дирекции – „Изпълнение на наказанията” (ГДИН) и „Охрана” (ГДО) – въпреки че за първата има специален закон, а за втората – 3 члена в Закона за съдебната власт с препратка към Закона за МВР.  Тези хора бяха служители на МВР до 1991 година. В процеса на демократизация бяха включени в МП, но част от служебния им статус се урежда по Закона за МВР и днес. Така законодателят признава, че тяхната работа е сходна с тази на полицаите. И те с пълно основание настояват държавната власт да ги третира равноправно с тях. Ръководството на МП може само да се съгласи с това – и заради справедливостта, и заради стабилността на системата за национална сигурност и обществен ред. Много се разпръснаха службите в демократична България, на различно подчинение са. Но вижте как при сериозна заплаха се привлича целият им ресурс. Сили на армията охраняват границата, макар това да е задача на Гранична полиция. Военни участват в издирването на заподозрения за масовото убийство в Нови Искър… За да бъде системата за сигурност по-стабилна, трябва да мерим кадрите й с един аршин. Ето защо, като защитават своя интерес, нашите служители защитават и обществения. – Имайте предвид, че в последните 2-3 години в местата за лишаване от свобода условията са подобрени повече, отколкото в предишните сто. То не е толкова наша заслуга. Бяхме принудени да изпълним препоръките на Европейския съд по правата на човека  и Комисията по изтезанията към Съвета на Европа. С външно финансиране през Норвежкия механизъм бяха направени много неща, включително нов затвор в Дебелт, край Бургас. Казахте „зиме – студено”. Но аз наскоро бях в Плевенския затвор и в килиите му беше толкова топло, колкото тук, в министерството. И нека уточним – 600 лева взимат постъпващите в системата. Като се изкачват по кариерната стълбица, възнагражденията им растат. Средната заплата е над 1000 лева. – Така е. – Не бих казал, че е разрешение, но е предпоставка. – Но друга предпоставка е човешката природа. Житейският ми опит сочи, че на много хората възнаграждението им се вижда малко, независимо от размера. В тоя ред на мисли, ще ви кажа, че има технически механизми за въвеждане на ред в килиите. В затвора „Белене” има апаратура – т.нар. тапи, които не позволяват да се говори по мобилни телефони от територията му. Само че заглушаването не може да се отсече с нож до стените на затвора. И в градски условия от съседните блокове недоволстват. „Белене” е на остров Персин и там сме обезсмислили внасянето на джиесеми в килиите по начин, който в Софийския затвор е трудно приложим. Но в Плевенския например ще стане. – Ходил съм в австрийски затвор. Дай, Боже и ние някога да си построим такъв. Но засега тази унизителна процедура можем да я премахнем и по друг начин – с т.нар. затворнически лавки. Те ще обезсмислят колетите с храни. – Колетите са имали смисъл, когато е било трудно изхранването на всички граждани у нас. Сега някоя майка може да омеси баница и да я занесе на сина си в затвора, да. Но какъв е смисълът да му праща сирене, ако той от лавката може да си купи? Да, в нея асортиментът няма да е като в „БИЛА”, но можем да направим цените сравними. Сега в затворническите лавки е по-скъпо, отколкото вън. Заради обществените поръчки – те, знаете, са основателно критикувани в България. – Обяснението е, че се явяват 3-4 фирми и всички предлагат високи цени. Затворниците основателно протестират. Работим по този проблем сега. Ще видим обществени поръчки за затворите трябва ли да се правят. – Съотношението „затворници-надзиратели“ не е универсално. Условията са различни, затова. В Софийския затвор на вишките стоят униформени с автомати. А в „Дебелт” охрана на оградата няма – има техника – в една хубава стая едно момиче гледа екраните и вижда всичко. Ако духне вятър и цялата мрежа се заклати, системата не реагира. Ако човек мине – има реакция, но с по-малко служители ще се справим. И още. Едно е затвор, друго е общежитие от открит тип, където хората са на работа и се прибират вечер – там има един надзирател на сто затворници, но то не е проблем. А иначе служителите са прави, че са малко. Нужни са още 700-800 надзиратели, изчисленията го показват. – Всичко опира до пари. През 2015 г. е направено едно неуместно, меко казано, съкращение от 10% – на 469 щата в ГДИН и на 73 в ГДO. Това за нашата затворническа система е много. Сега в ГДИН работят 4320 души, а в ГДО – 1338. Хората не могат да си починат както трябва, трудно взимат отпуските, които им се полагат. В тази система наднорменият труд трябва да се избягва, но не стигат хора – това е. – Населението на България намаля. Основно затова намаля и затворническата популация. И това, че изнасяме престъпност, също е факт. Намаленият брой на лишените от свобода улеснява нашата работа. И биха могли да се направят законодателни промени, които още да го намалят. – Крайната цел на наказанието е да се превъзпита човека, така че вече да не прави престъпления. Какъв е смисълът да го пратим в затвора за 3 месеца? Не е ли по-добре да се наложи „пробация” – да изтърпи наказанието си в общността, като му се приложат пробационни мерки (б.а. – ограничаване в придвижването, поправителен труд с удръжки от заплата, безвъзмезден труд в полза на обществото и др.)  Сега приключват обществени поръчки за гривни от системата за електронно наблюдение при домашен арест – това е добре. Спомням се, че веднъж на една конференция един опитен затворнически директор от Ирландия каза: „Не бива да превръщаме затвора в академия за престъпници!”. Знам, че е така. Дали някое дребно престъпление, извършено по непредпазливост, трябва непременно да се наказва с лишаване от свобода? Дали не е по-възпитателно да му се наложи административно наказание със сериозна глоба? Ние българите се респектираме, като ни бръкнат в джоба. И не само ние…И още: от години се обсъжда у нас евентуалното премахване на доживотния затвор без право на замяна. У нас има 60 души с това наказание. България е единствената страна в ЕС, където то се налага. В юридическите среди има консенсус, че е разумно да отпадне от НК. То е по-жестоко от смъртното наказание. – Храним ги сравнително добре. Един затворник за ден струва повече от пенсионер – храна, отопление, охрана. Е, от униформите спестяваме. В други държави лишените от свобода нямат право на домашни облекла.  – На тълпа. Но правозащитниците са на друго мнение – че униформата е посегателство на честта и достойнството на лишените от свобода. – Да. Първо, това не е гладна стачка. Малка групичка затворници отказали на вечеря и на закуска храната, която им се полага. То не значи, че са останали гладни. Поводът е, че софтуерът в лавката на затвора даде дефект и картите, с които пазаруват там, не работеха ден-два. Техническият проблем се реши и напрежението затихна. А що се отнася до г-жа Цачева, ако правосъдният министърът прави срещи по такива поводи, той няма да има време с нищо друго да се занимава. – Генералът е събрал в две изречения проблемът на системата. Наказанието не е отмъщение на обществото, а средство, с което то иска да си върне блудните синове. Почти всички, извършили престъпления, имат потенциал да се променят. Въпросът е повече да им помагаме… Но за какво превъзпитание говорим, като доскоро в нашите затвори тоалетните бяха проблем и хората се облекчаваха в кофи? Сега тоя проблем го има само на две места, които сме ги оценили като безперспективни и ще ги затваряме. – Това не опира до материални условия само. Аз съм служил в армията през 1978-1980 г., тогава живеехме в едно помещение 120 души – цялата рота – но това не ни създаваше кой знае какъв психически дискомфорт. Важен е човешкият фактор – както военните командири, така и директорите на затворите, надзирателите, възпитателите… Ако имахме повече психолози за работа с престъпниците, процесът на превъзпитанието им би бил по-резултатен. – Знаете ли колко неща трябва да умее началникът на затвора – да е юрист, готвач, икономист, телефонен техник, психолог, уважаван от служители и затворници. А най-високата заплата в системата е 2000 лева. Набирането на кадри е болезнен проблем. Има текучество в изпълнителския състав – влизат, не им хареса, напускат. Постоянно сме във въртележка от конкурси – по 4-6 месеца, със степени на изпит и подбор. Ако обявим конкурс за 20 места и подадат документи 30 човека, от които 5 не отговарят на условията – какъв ти подбор! Попълваме бройката, за да поеме някой дежурството. И не е чудно, че влизат в системата хора, склонни да внесат при затворниците и телефони, и какво ли не още. – Минаха 6 месеца, откакто съм заместник – министър и отговарям за затворите. Смених рязко работата си, аз в университета съм от 1986 година, все пак.  Трудно е, но не съжалявам, че го направих. В затворническата администрация има много знаещи хора и с тяхна помощ човек може сравнително бързо да се ориентира за проблемите и за начина, по който могат да бъдат решени. От друга страна, академичната работа формира качества, които сега са ми полезни: да работиш с много хора, да запазваш спокойствие,  когато ти задават  въпрос, на който не можеш веднага да отговориш, на виждаш в едър план проблемите. Държавната администрация губи много време в дребнотемие. Сега се е втренчила в европредседателството, а то е технически въпрос. Имаме  по-важни задачи. Ето, идва вторият транш по Норвежкия финансов механизъм – това са 35 милиона евро, от които пет милиона са наши.  Повечето са за затворите, с тях и нов можем да си построим даже. Решили сме с тия средства какво ще правим,  но важното е да го направим разумно и качествено.  Николай Проданов е роден през 1960 г. в Трявна.  Магистър е по право и история от ВТУ „Кирил и Методи” (1984) и по национална сигурност от военната академия „Г.С.Раковски” (2012).  Служител на МВР (1984-1986).  Преподавател във ВТУ (1986), доцент (2003), професор по „История на правото” (2016), зам.-декан на Юридическия факултет (2011-2014) и зам.-ректор на ВТУ (2014-2016). Автор на над 150 научни публикации за историята на България и правото в сигурността, науката и образованието.", "date": "2018.02.06", "title": " Проф. Николай Проданов, зам.-министър на правосъдието, пред „Труд“: Надзирателите трябва да са наравно с полицаите"}
{"url": "https://trud.bg/%d0%b4%d0%b6%d0%b5%d0%bd%d0%b4%d1%8a%d1%80%d0%b8%d0%b7%d0%bc%d1%8a%d1%82-%d0%b2%d0%b5%d1%87%d0%b5-%d0%b5-%d0%b2%d0%be%d0%b9%d0%bd%d1%81%d1%82%d0%b2%d0%b5%d0%bd%d0%b0-%d0%b8%d0%b4%d0%b5%d0%be%d0%bb/", "text": "Няколко седмици въпросът „за“ или „против“ ратификацията на Истанбулската конвенция е в центъра на общественото внимание. Както се казва: дотук добре! Не бе допусната, желаната от брюкселски бюрократи и ангажирани лобисти, „ратификация извън общественото внимание“. Едната и другата страна заявиха своите позиции, очакват се по-нататъшни обществени разисквания, търси се формула и време, как и кога проблемът да бъде решен. ГЕРБ, начело с премиера Бойко Борисов, подкрепени, както от бюрократите в инстанциите на Европейския съюз, така и от партийните централи на ЕНП и ПЕС, настояват Истанбулската конвенция да бъде ратифицирана. Обединените патриоти, макар и участници в правителството, както и БСП, като основна опозиционна политическа сила, са категорично против ратификацията. Същата позиция има българската православна църква, както и останалите представителни за страната вероизповедания. На пръв поглед – традиционен по формата си конфликт за едно демократично управление. Остава обществото да поживее в неговия климат няколко месеца, след което, в една или друга посока, ще се стигне до решение. Едни политически сили ще бъдат горди с победа, други – „ще си лижат раните“. Тук е опасността. Голямата опасност! Обществото да заживее с мисълта, че проблемът „Истанбулска конвенция“ е „нещо нормално“ и ще намери за няколко месеца решение. Истината е друга. Истанбулската конвенция е само благовидно прикритие на амбицията да се даде „зелена улица“ за по-нататъшното настаняване на джендър идеологията, с всичките й поделения и апарат, в живота на българското общество. Да й се отворят всички пътища за привилегировано участие във формирането, по-точно – деформирането, на съзнанието на децата. С всички предвидими, а и други – невъобразими, катастрофални последици за българското общество. Джендър идеологията не е пред своето прохождане в България. Още по-малко в определящите се като напреднали страни. Тя има вече свои позиции и с помощта и на Истанбулската конвенция иска да ги разшири и затвърди. Каквото и решение да се вземе по ратификацията, с референдум или без такъв,  няма как да бъде сложен край на спора. Апологетите и лобистите джендъристи ще продължат да натискат за по-големи позиции и възможности в българското общество. Последното ще продължи да се бори, за да отстои свободата си на съзнателно, и национално, и цивилизационно, отговорно съществуване и идентитет. Няма съмнение, че джендъристкото лоби разполага с значителна финансова и друга международна подкрепа, което „осигурява гръб“ на амбициите му. Следователно, съдбоносно значение за защитниците на националната българска позиция има осъзнаването на онези фактори, които могат да осигурят ефикасна и максимално дълга във времето, защита на българския интерес. И с това на бъдещето на децата и на самата България. На първо място е грижата за националното единство. Противниците на джендъризма, именно защото стоят последователно на позициите на националния интерес, трябва да правят всичко възможно, спорът за Истанбулската конвенция да не разедини дълбоко нацията. Защото за апологетите на джендъризма това ще бъде ни повече, ни по-малко – подарък. На тези, които са „за“ Истанбулската конвенция, трябва да се помага да разберат истината, но трябва и да им се подава ръка за обща работа. Второ – това е издръжливостта. Ако гърбът на джендъристите в България е „осигурен с всякаква поддръжка“ и от Брюксел, и от другаде, защитниците на националния български интерес разчитат практически само на себе си. Тяхната прозорливост и упоритост, както по отношение на миналото, толкова повече – на бъдещето, са главни опори и основания за надежда. И трето – съюзниците. Преди няколко десетилетия джендъризмът се появи на интелектуалната сцена на света с шарена претенция за някаква оригиналност. Това му осигури за известно време своеобразна протекция. Едва в хода на последното десетилетие джендъризмът манифестира открито  възможностите си на войнствена идеология, поставила се в услуга на откровено тоталитаристични цивилизационни амбиции и кроежи. Което означава, че навярно в следващите години и десетилетия, дори в страни и общества, където досега джендъризмът не е представлявал проблем, обстановката ще се промени. Българското общество се среща истински с джендъризма сега – когато последният, „под протекцията на Истанбулската конвенция“, вече не крие амбициите си. Възможност е, но и дълг на българското общество, в лицето на разбралите същността на джендъризма, е да подаде ръка на своите съмишленици и потенциални съюзници. Били те обществени сили, държави, отделни личности. Защото отхвърлянето същността на джендъризма е защита на европейската и християнската цивилизация, но и въобще на човешката цивилизация в най-големите й постижения.   Истанбулската конвенция е само частен случай. Джендър идеологията използва проблема за насилието, специално срещу жени, заради чувствителността на обществото към този проблем. И разчита – с основание – приложението на конвенцията да даде нови възможности на “джендъристите” да проникват до тези, които са целта им – децата. Апологетите на джендър-дрогата съвсем не чакат конвенцията, за да действат на все по-широк фронт. Специални програми в детските градини и след това в училището. Филмчета, книжки, представления, играчки, дрешки – всичко се подчинява на “джендър-коректността”.", "date": "2018.02.06", "title": " Джендъризмът вече е войнствена идеология\t\t\t"}
{"url": "https://trud.bg/%d0%b3%d1%83%d0%b1%d0%b5%d1%80%d0%bd%d0%b0%d1%82%d0%be%d1%80-%d0%b4%d0%b0%d0%b4%d0%b5-%d1%81%d0%b3%d1%80%d0%b0%d0%b4%d0%b0-%d0%b7%d0%b0-%d0%b4%d0%b5%d1%82%d1%81%d0%ba%d0%b8-%d1%81%d1%82%d0%b5%d0%bd/", "text": "Една цяла стена от фоайето на Областната управа в Шумен вече е изрисувана от талантливите ръце на деца. Гостоприемният инициатор е губернаторът проф. Стефан Желев, а майсторите на четката са 11 тийнейджъри от 7 “Д” клас на училището по изкуствата в града “Сава Доброплодни”. До деня на любезната покана учениците, макар и възпитаници на паралелка по изобразително изкуство, не били правили толкова мащабна творба и то на стена. Широка над 9 метра, висока повече от 3. “Може досега да не сме изработвали стенописи, но не се притеснихме. Гласуваха ни доверие, беше предизвикателство и го оправдахме. Всички бяхме уверени в себе си с такъв прекрасен учител…”, смее се най-малкият участник – 12-годишната Деница след добре свършената работа. Тя е съименничка на преподавателката по рисуване и тяхна класна Деница Спасова. А как администрацията решила да повери коридора на малките зографи? Станало след няколко срещи в шуменски общини по повод европредседателството, където се коментирали 10-годишните ползи от членството ни в ЕС. На чиновниците от областната управа им хрумнало, че не е зле и децата да кажат какво мислят по темата “Съединението прави силата – Българското председателство на Съвета на Европейския съюз”, но с четка и бои. “Решихме да попитаме тези начетени малки таланти как изглеждат нещата през техните очи и те много бързо представиха проект”, обяснява проф. Желев. Изобщо не се изненадал, че в стенописа талантите заложили на културно-историческо наследство, което е гордост за всички българи. В Шуменска област, където са двете първи столици на българската държава, изобилства от паметници, които трябва да покажем на европейците. Децата вплели в паното характерни елементи от Голямата базилика в първопрестолна Плиска, от Златната църква във Велики Преслав, застъпили Шуменската крепост, Паметника “Създатели на българската държава”, символ на над 1300-годишната ни история. Не забравили и първото българско читалище “Добри Войников” в Шумен, както и другата национална емблема – Драматично-куклен театър “Васил Друмев”. В центъра на композицията е глобалният символ на България – Мадарският конник. Уникалният скален релеф малките художници изработили наистина релефно, ползвайки техниката папие маше. Прави се с хартия, знаят майсторите. В случая били използвани вестници, натопени в лепило С-200, обяснява преподавателката Спасова. Добавили и пясък за здравина, и релефът станал твърд като камък. Последвало оформяне и дозаглаждане с гипс. Всички останали елементи от европаното са рисувани с акрилни бои. Ползвани са оцветители за латекс, с които се работи по-лесно и не оскъпяват стенописа. Не повече от 40 лв. са похарчени за материали, а детският труд и талант са безценни, казва учителката. За да сътворят паното, три седмици след учебните часове ентусиастите се пренасяли в Областната управа, за да рисуват. Опъвали въжета, защото няма толкова голям пергел за точност на някои детайли. Сменяли се на групи по 3-4 деца и поне по два часа прекарвали сред чиновниците. На финала изрисували звездите, символ на страните членки на ЕС. От областната управа поставили в коридора специално насочващо осветление към стенописа. Крайният резултат си струвал старанието, категорични са творците Ния, Деница, Елица, Елина, Симона, Християна, Зейнеб, Гергана, Валентина, Никол и единственото момче Оуз. Освен че придобили самочувствие, научили и много за региона, защото до проекта не били посещавали някои от историческите места на Шуменско. Видели, снимали и чели. Има още бели стени в областната управа, казва след успешния стенопис губернаторът проф. Желев и вече има идея за нова ученическа изложба. И друг път във фоайето са излагали картини на деца, но сега той е решил да свали редицата с портрети на бивши областни управители и това място също да се заеме от произведения на изкуството. Рамките на губернаторските снимки ще се използват за новите ученически рисунки. Ликовете на бившите губернатори ще се запазят, но ще се въртят на монитор, заедно с още информация за областната управа. Докато майсторите на стенописа рисували на живо пред администрация и посетители, доста хора се впечатлили и вече имат покана за изява и в сградата на шуменската полиция. Директорът на ОДМВР-Шумен Ялчън Расим обмисля тематиката. Спасова вярва в уменията на възпитаниците си и обяснява, че от училището са им поверявали изработката на декори за празници. Преди първия учебен ден м. г. без малко да им възложат изрисуването на фасадата на физкултурния салон. Наложило се обаче издигане на скеле заради височината. Единствено от съображения за сигурност учителката не качила учениците, а нарисувала внушителната емблема на училището с помощта на колеги. Участието в евростенописа ще се брои за успешно изпълнена практическа задача и учениците ще получат заслужени шестици, казва Спасова. Досега ги е водила на пленери в Трявна и по морето. Предстои екскурзия-пленер в Румъния. А ако междувременно някой пожелае да изрисува стаята си у дома, родителите не бива да имат притеснения в крайния резултат. На творците трябва да се дава свобода за действие.", "date": "2018.02.06", "title": " Губернатор даде сграда за детски стенописи и рисунки\t\t\t"}
{"url": "https://trud.bg/%d1%81%d0%b8%d1%80%d0%b0%d0%ba%d0%be%d0%b2-%d0%b3%d0%bb%d0%b5%d0%b4%d0%b0-%d1%86%d0%b0%d1%80%d1%81%d0%ba%d0%be-%d1%81%d0%b5%d0%bb%d0%be-%d0%ba%d0%b0%d0%b9%d1%81%d0%b0/", "text": "Наско Сираков изгледа контролата „Царско село“ – „Кайсар“ (1:1) в Анталия. Лидерът във втора професионална лига поведе с гол на Георги Коруджиев. Той беше изведен майсторски от Реян Даскалов. По-късно „Кайсар“ изравни от пряк свободен удар. Казахстанският тим на Стойчо Младенов имаше и втори мач през деня. На трибуните бе и Георги Дерменджиев, който пое „Ордабаси“ в началото на годината. „ Върхът в подготовката на „Царско село“ е гостуването срещу ЦСКА на стадион „Българска армия“ в събота.", "date": "2018.02.06", "title": " Сираков гледа „Царско село“ – „Кайсар“"}
{"url": "https://trud.bg/%d0%b6%d0%b5%d0%bd%d0%b0-%d1%83%d0%b1%d0%b8-%d0%bd%d0%be%d0%b2%d0%be%d1%80%d0%be%d0%b4%d0%b5%d0%bd%d0%be%d1%82%d0%be-%d1%81%d0%b8-%d0%b1%d0%b5%d0%b1%d0%b5-%d0%b2-%d1%81%d0%b5%d0%bb%d0%be-%d1%80%d0%b0/", "text": "Полицията разследва убийство на новородено дете в романското село Радовене, предаде  . Престъплението е извършено вчера. 30-годишната жена родила и захвърлила бебето си във външна тоалетна. Жената е в селото отскоро, където живее на семейни начала с местен мъж от ромски произход. Именно той е уведомил кмета на селото за станалото, след като видял жена си в кръв. На място е дошла полиция и спешната помощ, както и служители от Агенцията за закрила на детето. Жената има 4-годишно дете от друг мъж, което сега е настанено в социална институция. За момента не са ясни причините, поради които тя е посегнала на живота на новороденото си дете.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.06", "title": " Жена уби новороденото си бебе в село Радовене"}
{"url": "https://trud.bg/%d0%b8%d0%b3%d1%80%d0%b0%d1%87-%d0%bd%d0%b0-%d0%bb%d0%b8%d0%b2%d1%8a%d1%80%d0%bf%d1%83%d0%bb-%d0%b4%d1%83%d1%88%d0%b8-%d0%bf%d1%80%d0%be%d1%82%d0%b8%d0%b2%d0%bd%d0%b8%d0%ba/", "text": "Английският национал Адъм Лалана опита да удуши Джордж Марш от „Тотнъм“ по време на мач. Халфът на „Ливърпул“ полудя в двубоя на резервите (0:1), след като Марш скочи в гърба му да висока топка. Лалана се обърна и хвана за гушата Марш. Няколко пъти го удари. Реферът веднага вдигна червен картон, а наказанието тепърва ще се обсъжда. „ 29-годишният Лалана живее в кошмарен сезон, игра само веднъж като титуляр при Юрген Клоп. Мястото му на световното първенство в тима на Англия също е застрашено.", "date": "2018.02.06", "title": " Играч на „Ливърпул“ души противник"}
{"url": "https://trud.bg/%d0%bf%d0%be%d0%bb%d1%81%d0%ba%d0%b8%d1%8f%d1%82-%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82-%d0%bf%d0%be%d0%b4%d0%bf%d0%b8%d1%81%d0%b0-%d0%b7%d0%b0%d0%ba%d0%be%d0%bd%d0%b0-%d0%b7%d0%b0/", "text": "Полският президент Анджей Дуда подписа спорния закон за Холокоста, целящ да защити имиджа на страната, но предизвикал недоволството на САЩ и Израел, но и на Украйна, предаде агенция Франс прес. Текстове в него предвиждат глоби или затвор до 3 години затвор за местни и чужди граждани, нарекли нацистки концлагери „полски“ или замесили Полша в престъпленията на Третия райх. Президентът обаче заяви, че ще изпрати влезлия в сила закон на Конституционния съд, за да се произнесе дали съответства на свободата на словото, гарантирана в основния закон. Полското правителство на консервативната партия „Право и справедливост“ казва, че със закона, който бе одобрен в двете камари на парламента, иска да защити репутацията на поляците като жертви на нацистката агресия. Но Израел го разглежда като опит да се изопачи историята и да бъдат заглушени гласовете за ролята на някои поляци в престъпленията на нацистите. Държавния департамент на САЩ пък изрази безпокойство, че ако се приложат законодателните текстове, те могат да накърнят свободата на словото и научните дебати. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.06", "title": " Полският президент подписа спорния закон за Холокоста"}
{"url": "https://trud.bg/%d0%b5%d1%80%d0%b4%d0%be%d0%b3%d0%b0%d0%bd-%d0%b7%d0%b0%d1%8f%d0%b2%d0%b8-%d1%87%d0%b5-%d0%be%d0%bf%d0%b5%d1%80%d0%b0%d1%86%d0%b8%d1%8f-%d0%bc%d0%b0%d1%81%d0%bb%d0%b8%d0%bd%d0%be%d0%b2%d0%b0/", "text": "Турският президент Реджеп Тайип Ердоган заяви, че операция „Маслинова клонка“, която в момента тече в сирийския регион Африн, ще продължи и в провинцията Идлиб, предава „Провежданата в Африн операция продължава и в Идлиб“, заяви Ердоган. „Нямаме никакви проблеми с кюрдите на юг. Имаме проблеми с терористичните организации, а те са добре известни – „Отрядите за народна самоотбрана“, „Демократическият съюз“, ПКК и „Ислямска държава“, поясни той. Генералният щаб на турските въоръжени сили обяви на 20 януари началото на операция „Маслинова клонка“ срещу кюрдските „Отряди за народна отбрана“ в Африн, където преживят около 1,5 млн. кюрди и бежанци от други части на Сирия. Турция смята тези организации за терористични. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.06", "title": " Ердоган заяви, че операция „Маслинова клонка“ ще продължи и в Идлиб"}
{"url": "https://trud.bg/%d0%bc%d0%b2%d1%80-%d0%bd%d0%b0%d0%b3%d1%80%d0%b0%d0%b4%d0%b8-%d0%b3%d0%be%d1%81%d0%bf%d0%be%d0%b4%d0%b0%d1%80%d0%b8-%d0%bd%d0%b0-%d0%b5%d1%84%d0%b8%d1%80%d0%b0-%d0%b7%d0%b0-%d1%80%d0%b0%d0%b7/", "text": "Екипът на „Господари на ефира“ получи награда от Министерството на вътрешните работи за случая с източването на бензин в Павликени. Това е едно от най-мащабните разследвания на репортерите за изминалата година, което отне месеци неуморна работа, за да бъдат събрани нужните доказателства за злоупотребата със служебно гориво на полицейски служители. Специални плакети получиха репортерите на предаването преди броени дни на брифинг на МВР от министъра на вътрешните работи. Валентин Радев направи обръщение към репортерите като към колеги и им благодари за положените усилия от името на цялото ръководство на министерството. В заключение, министър Радев пожела на екипа да продължават да бъдат все така упорити в разкриването на порочните практики. „Благодарим за наградата! За нас тя не е нищо друго освен стимул да продължаваме да разкриваме измамните схеми, които ощетяват държавата, тоест всички нас.” – коментира продуцентът на „Господари на ефира“ – Джуди Халваджиян. В поредица от репортажи бяха показани 15 полицейски служители от региона, замесени в петролната афера „Голямото източване“. В рамките на деветмесечно разследване, екипът на „Господари на ефира“ събира информация и видео материали чрез камери, доказващи как служители на реда нерегламентирано наливат служебно гориво в пластмасови туби. В средата на октомври от предаването сигнализират МВР и Окръжната прокуратура във Велико Търново и им предоставят целия събран материал и улики по случая. Скандалът избухва на 27 ноември, когато МВР и „Господари на ефира“ организират съвместна акция, при която са арестувани четирима служители от РПУ-Павликени и серията репортажи стават обществено достояние в ефира на Нова телевизия. Във вторник вечер, 6-ти февруари, ще бъде излъчен материал от брифинга и награждаването в предаването от 23:00 часа, по Нова телевизия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.06", "title": " МВР награди „Господари на ефира“ за разследване за кражба на гориво от полицейски служители"}
{"url": "https://trud.bg/%d0%b1%d1%83%d1%80%d0%b3%d0%b0%d1%81-%d0%be%d1%82%d0%bf%d1%80%d0%b0%d0%b7%d0%bd%d1%83%d0%b2%d0%b0-%d0%be%d1%81%d0%b2%d0%be%d0%b1%d0%be%d0%b6%d0%b4%d0%b5%d0%bd%d0%b8%d0%b5%d1%82%d0%be-%d1%81%d0%b8/", "text": "Бургас отпразнува във вторник 140 години от Освобождението си от османско иго. На 6 февруари 1878 г. специално сформираният „летящ“ отряд на Ал. М. Лермонтов донася дълго жадуваната свобода. Във вторник, с ефектна възстановка, на същото място, там, където сега се издига Паметникът на руските освободители, признателните бургазлии отново посрещнаха тържествено полковник Лермонтов. В ролята на полковника се превъплъти актьорът Юрий Ангелов, който влезе на кон, придружен от своите драгуни и бе посрещнат от тогавашните първенци на града. В пресъздаването на историческия за Бургас момент взеха участие още актьорите от ДТ „Адриана Будевска“ – Николай Стоименов и Валери Еличов, хористи при ПФА „Странджа“ и др. Малко преди това на площад „Атанас Сиреков“ /пред сградата на Община Бургас/ беше отслужен тържествен военен ритуал по издигане на националния флаг на Република България и флаговете на Европейския съюз и Община Бургас, както и молебен за просперитета на града от бургаското православно духовенство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.06", "title": " Бургас отпразнува Освобождението си"}
{"url": "https://trud.bg/%d0%bf%d1%80%d0%be%d1%87%d1%83%d1%82%d0%b8%d1%8f%d1%82-%d1%85%d0%be%d1%80-%d0%b0%d0%bb%d0%b5%d0%ba%d1%81%d0%b0%d0%bd%d0%b4%d1%80%d0%be%d0%b2-%d0%b8%d0%b4%d0%b2%d0%b0-%d0%b2-%d0%b1%d1%8a%d0%bb/", "text": "Академичния ансамбъл за песни и танци на руската армия „Александров“ отбелязва 90 години от създаването си с голямо турне в много европейски страни. След трагедията в края на 2016 г., когато при самолетна катастрофа край Сочи загинаха 64 души, ансамбълът е с попълнен и обновен състав. В България в края на юни ще пристигнат 120 Александровци – певци, танцьори и музиканти. Концертите ще представят най-популярния репертоар от руски народни и военни песни и ефектни народни танци пред аудиторията от четирите най-големи български  града:  Варна – 26 юни, Дворец на културата и спорта, Бургас – 27 юни, Летен театър, Пловдив – 28 юни, зала СИЛА,  София – 29 юни – зала 1 на НДК. За рожден ден на ансамбъла се смята 12 октомври 1928 г. – денят, в който се е състояло първото представяне на колектива в Централния дом на Червената армия в Москва. Тогава участниците са само 12 души. Но до средата на 30-те години броят на членовете се  увеличава до 300 души, а славата му се разпростира  далеч извън страната. Хорът на Ансамбъл „Александров“ е признат за един от най-добрите мъжки хорове в света. Той съчетава хармонията и чистотата на звука на академичната капела с ярката емоционалност и непосредственост, присъщи на популярните изпълнения, демонстриращи високо вокално умение. Танцуващата група на ансамбъла с нейните емоционални, закачливи и горещи изпълнения на сцената завладява сърцата на зрителите с високото си  хореографско майсторство. Успехът на хора, солистите и танцовата група до голяма степен зависи от гъвкавия и хармоничен оркестър и неговия звук, който е уникален по своето естество. Той успешно съчетава руски народни инструменти – балалайки, байяни, хармоники с дървени и месингови инструменти. Навсякъде по света Академичният ансамбъл за песни и танци на Руската армия, носещ името на своя основател на Александър В. Александров, се смята за една от марките, славещи Русия, каквото са Болшой театър, Ермитажа, Третяковската Галерия, Диамантения фонд на Московския Кремъл. Участниците в Ансамбъла напълно го заслужават със своята уникалност и брилянтни творчески умения. Билети се продават в мрежата на Ивентим и онлайн от www.eventim.bg .", "date": "2018.02.06", "title": " Прочутият хор „Александров“ идва в България\t\t\t"}
{"url": "https://trud.bg/%d0%bc%d1%83%d0%b7%d0%b5%d0%b9-%d1%81%d1%8a%d0%b1%d0%b8%d1%80%d0%b0-%d1%81%d1%82%d0%b0%d1%80%d0%b8-%d1%83%d1%80%d0%b5%d0%b4%d0%b8-%d0%bd%d0%b0-%d1%82%d0%be%d0%ba-%d0%bf%d0%be-%d0%bf%d0%be%d0%b2%d0%be/", "text": "Стари лампи, ютии, печки, грамофони и всякакви други, свързани с електричеството събира в дарителска акция музеят в Търговище, за да отбележи 90 години от електрифицирането на града. В изложба ще бъдат показани бушони, електрически ключове, електромери, излезли от употреба и захвърлени по изби и тавани, но останали ценни с историческата си стойност. От музея се надяват гражданите да предоставят снимки и документи, разказващи как е бил електрифициран градът, какви предмети на ток са ползвани през този близо век. Изложбата ще бъда експонирана в Славейковото училище и ще бъде открита през април. Ако гражданите притежават вещи, които не искат да вкарат във фонда на музея, но представляват интерес по темата, могат да ги предоставят за самата изложба. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.06", "title": " Музей събира стари уреди на ток по повод 90 години от електрификацията на Търговище"}
{"url": "https://trud.bg/%d1%81%d1%8a%d0%b4%d0%b8%d0%b9%d1%81%d0%ba%d0%b0%d1%82%d0%b0-%d0%ba%d0%be%d0%bb%d0%b5%d0%b3%d0%b8%d1%8f-%d0%bd%d0%b0-%d0%b2%d1%81%d1%81-%d0%b1%d0%bb%d0%b0%d0%bc%d0%b8%d1%80%d0%b0-%d0%bb%d0%be%d0%b7/", "text": "Членовете на съдийската колегия на Висшия съдебен съвет отхвърлиха с 10 на 4 гласа опита на Лозан Панов да отстрани от поста своя заместник Красимир Влахов и да назначи Светла Димитрова. Това се случи вчера след 3-часови „лакърдии“ по израза на съдебния кадровик Драгомир Кояджиков, цитиран от „Правен свят”.  Неясно с какви мотиви председателят на Върховния касационен съд (ВКС) настояваше за рокадата. Пред колегите си от Гражданската колегия Панов е заявил, че липсва „доверие“ и „синергия“ между него и заместника му, а пред съдебните кадровици вчера говори, че Влахов е направил съществени пропуски в работата си. Магистратите се обединиха около тезата, че е в правото на административния ръководител на всеки орган на съдебната власт да предлага свои заместници, но не одобряват начина, по който Панов се опитва да прави това. „Превърнахте един лесен казус, в морален казус. Нямате право да унижавате по този начин нито един съдия или човек. Мисля, че съдия Влахов има достатъчно качества да бъде и съдия, и ръководител. Ясно е, че има дълбоко разстройство в отношенията ви. Това, което правите е прецедент“, заяви Боряна Димитрова на Панов. Вчера съдия Влахов е заявил, че ще депозира лично оставката си в деловодството на ВСС в знак на чест и колегиалност единствено и само към колегата си Светла Димитрова.", "date": "2018.02.06", "title": " Съдийската колегия на ВСС бламира Лозан Панов\t\t\t"}
{"url": "https://trud.bg/82151-%d0%bb%d0%b2-%d0%b5-%d1%81%d1%80%d0%b5%d0%b4%d0%bd%d0%be%d0%bc%d0%b5%d1%81%d0%b5%d1%87%d0%bd%d0%b8%d1%8f%d1%82-%d0%be%d1%81%d0%b8%d0%b3%d1%83%d1%80%d0%b8%d1%82%d0%b5%d0%bb%d0%b5%d0%bd-%d0%b4/", "text": "Средномесечният осигурителен доход за страната за периода от 1 януари до 31 декември 2017 г. е 821,51 лв., съобщиха от Националния осигурителен институт. Средният осигурителен доход за страната за декември 2017 г. е 888,10 лева, се посочва в съобщението. Определеният средномесечен осигурителен доход за страната за посочения период служи при изчисляване на размерите на новоотпуснатите пенсии през януари 2018 г., съгласно чл. 70, ал. 2 от Кодекса за социално осигуряване. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.06", "title": " 821,51 лв. е средномесечният осигурителен доход за 2017 г."}
{"url": "https://trud.bg/%d0%b4%d0%bc%d0%b8%d1%82%d1%80%d0%b8%d0%b9-%d0%bf%d0%b5%d1%81%d0%ba%d0%be%d0%b2-%d1%80%d1%83%d1%81%d0%b8%d1%8f-%d0%b8%d0%bc%d0%b0-%d1%81%d1%83%d0%b2%d0%b5%d1%80%d0%b5%d0%bd%d0%bd%d0%be-%d0%bf%d1%80/", "text": "Русия има суверенно право да решава къде да разполага военни ресурси на своя територия, заяви Дмитрий Песков, говорителят на президента Владимир Путин, цитиран от Ройтерс и ТАСС. Вчера високопоставен руски депутат, председателят на комисията за отбрана в Държавната дума Владимир Шаманов, каза, че страната му е разположила в Калининградска област, анклав между Полша, Литва и Балтийски море, усъвършенствани ракетни  ”, които могат да носят ядрен заряд. В разговор с репортери днес Песков отказа да потвърди тази информация. Той обаче отбеляза, че Руската федерация има суверенно право да разполага военни ресурси на своя територия. „Русия никога не е заплашвала никого и не заплашва никого. Естествено, Русия има това суверенно право (да разполага оръжия на своя територия). Това едва ли трябва да е причина някой да се безпокои”, каза говорителят на Путин. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.06", "title": " Дмитрий Песков: Русия има суверенно право да решава къде да разполага военни ресурси на своя територия"}
{"url": "https://trud.bg/%d0%b3%d0%b0%d0%bb%d1%8a%d0%bf-%d0%b1%d1%8a%d0%bb%d0%b3%d0%b0%d1%80%d0%b8%d1%82%d0%b5-%d0%b8%d1%81%d0%ba%d0%b0%d1%82-%d0%bf%d0%be%d0%b2%d0%b5%d1%87%d0%b5-%d1%80%d0%b5%d0%b4-%d0%b8-%d0%ba%d0%be/", "text": "Повечето от българите са категорични за въвеждане на повече правила и ред в курортните места, показва експресен сондаж на „Галъп“, направен между 31 януари и 1 февруари сред 801 пълнолетни българи от традиционната изследователска програма на „Галъп интернешънъл“ по потребителски теми, осъществен съвместно с Националния борд по туризъм и със Съюз „Произведено в България“. Например, всякакви мерки за въвеждане на ред по плажовете се одобряват. Мнозинство от 92 на сто приемат идеята за по-ясни правила къде могат да се разполагат каравани и палатки. 84 процента пък одобряват „тавани“ на цените на чадъри и шезлонги. Мнозинство от 63 на сто принципно одобрява идеята за категоризиране на плажовете. 39 на сто одобряват работата на туристическото министерство, 35 процента не я одобряват, а останалите се колебаят. 55 процента одобряват преместваемите обекти по морето да добият стандартизирана визия, 36 на сто не одобряват, а останалите се затрудняват да отговорят. 67 на сто обаче не са съгласни подобни търговски обекти около плажовете да бъдат напълно премахнати и продажбата на храни и напитки да се премести изцяло към първата линия с хотели. Очевидно, подобна мярка едновременно би затруднила и родните туристи, и би оскъпила покупките им поради надценките в хотелите, отбелязват социолозите. Явно всякакви мерки за повече ред в туристическите райони се възприемат, но и крайностите се отхвърлят. Например, за 62 на сто проверките по курортните места трябва да се правят незабелязано и през цялото време – за да има постоянен контрол. 36 процента избират становището, че проверките по курортните места трябва да се правят заедно с медии и в присъствието на туристите – за да има повече гласност. Останалите се колебаят. Явно обществото ни предпочита по-скоро постоянните, отколкото показни мерки, смятат от „Галъп“. Социолозите са проверили и други подобни двойки твърдения, които да уловят генералната структура на нагласите по потенциални алтернативни становища по дадени теми. Например е зададен въпрос дали като цяло концесионирането и въобще формите на стопанисване на плажовете са по-добрият вариант, или пък липсата на стопанисване и концесиониране – за да се съхрани максимално природният вид. 79 на сто предпочитат концесионирането и стопанисването на плажове – за да се поддържа ред и чистота, а 17 процента предпочитат природния им вид.  Когато става дума за зимния туризъм, мнозинство от 67 на сто смятат, че той като цяло се нуждае от нови лифтове и съоръжения, а 19 на сто са на обратното мнение. Очевидно, развитието на зимния туризъм и скиспорта се подкрепя, новите лифтове и съоръжения не се възприемат като проблем. Проблем се вижда по-скоро в опасността от презастрояване – както беше отбелязано в друг скорошен наш сондаж, припомнят социолозите. 46 процента от българите над 18 години казват, че в последните пет години са почивали, макар и за малко, на български морски курорт. 35 процента твърдят същото за планински курорти у нас. 20 на сто са посетили чуждестранен морски курорт, а 2 на сто – чуждестранен планински курорт.  41 на сто казват, че в започващата година ще посетят български морски курорт, 31 процента – че ще идат на български планински курорт. 15 на сто се надяват да отидат, дори и за кратък отдих, на море в чужбина, а 3 на сто – на планина в чужбина. Очевидно родната публика остава най-големият клиент на туристическата ни индустрия, коментират социолозите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.06", "title": " „Галъп“: Българите искат повече ред и контрол в курортите"}
{"url": "https://trud.bg/%d0%b1%d0%b0%d0%bb%d0%ba%d0%b0%d0%bd%d1%81%d0%ba%d0%b8%d1%82%d0%b5-%d1%81%d1%82%d1%80%d0%b0%d0%bd%d0%b8-%d0%bc%d0%be%d0%b3%d0%b0%d1%82-%d0%b4%d0%b0-%d1%81%d0%b5-%d0%bf%d1%80%d0%b8%d1%81%d1%8a%d0%b5/", "text": "Балканските страни могат да започнат да се присъединяват към ЕС от 2025 г., но само ако са решили граничните и други спорове със съседите, заяви във вторник шефът на Еврокомисията Жан-Клод Юнкер, предаде АФП. Той посочи пред Европарламента в Страсбург, че това е само индикативна дата за Сърбия и Черна гора, първите от 6-те държави в региона, обхванати от доклада на ЕК за разширяването на съюза, който трябва да бъде огласен по-късно във вторник. „Ще е грешно да се твърди, че аз или комисията сме казали, че Сърбия и Черна гора трябва да бъдат приети до 2025 г.“, каза Юнкер. И подчерта: „Няма да има приемане на страни от Западните Балкани, без да бъдат решени основните спорове преди това.“ Хазартно е да се каже, че проблемът ще бъде решен известно време след присъединяването, каза той. Това няма да се случи втори път. Не с мен, заяви Юнкер, очевидно визирайки продължаващия граничен спор между членките Словения и Хърватия. Шефът на ЕК посочи, че всички страни от региона все още далеч от изпълнение на критериите. Но ние трябва да протегнем ръце към нашите партньори в Западните Балкани, ние трябва да им помогнем да поемат по този труден път, каза той. 28-членният ЕС държи да се разшили в район, смятан за заден двор, за да попречи на други регионални играчи, като Русия и Турция, да увеличат влиянието си там, посочва АФП. ЕС смята Сърбия и Черна гора за най-напреднали в присъединяването от 6-те страни в Западните Балкани, като другите са Босна, Косово, Македония и Албания. В района има редица нерешени проблеми. Сърбия и Косово продължават да се карат почти 20 години след войната, която допринесе за обявяване на едностранна независимост от Косово. А спорът между Македония и членката на ЕС Гърция за името на бившата югорепублика доведе до голям протест в Атина в неделя. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.06", "title": " Юнкер: Балканските страни могат да се присъединят към ЕС от 2025 г., но само при решени гранични спорове"}
{"url": "https://trud.bg/%d0%bf%d0%be%d1%87%d0%b8%d0%bd%d0%b0-%d0%b8%d0%b7%d0%b2%d0%b5%d1%81%d1%82%d0%bd%d0%b8%d1%8f%d1%82-%d1%84%d0%b8%d0%bb%d0%be%d1%81%d0%be%d1%84-%d0%bf%d1%80%d0%be%d1%84-%d0%b4%d0%b8%d0%bc%d0%b8%d1%82/", "text": "Почина философът проф. Димитър Зашев, съобщиха негови приятели във фейсбук. Проф. Димитър Зашев е роден на 31 юли 1948 г. в София. Завършва „Философия“ в Софийския университет (1971). През 1980 г. защитава в Лайпцигския университет дисертация по История на философията на тема „Естетицизмът на кръстопътя между философската класика и съвремието“. Доцент в катедра Културология при Философски факултет на Софийския университет „Св. Климент Охридски“ (1994), професор по Социология, антропология и науки за културата в Софийския университет (2012). Доцент в Националната художествена академия, специалност „История на естетиката“ (1997). Неговите научни публикации са предимно в областта на историята на философията и социологията. Димитър Зашев е автор на философските трудове „Естетически отклонения“ и „Образи и образци. Конфигурации на безформеното“. Като доцент по философия той е известен със своите авторски текстове и със забележителните си преводи на „Битие и време“ на Мартин Хайдегер и „Хаос и форми“ на Дьорд Лукач. През 2003 г. излиза стихосбирката „Лéта и цвят“, по-късно – през 2006 г. публикува стихобирката „Оцелели рими“. Сайтове и потребители в социалните мрежи разпространиха, че проф. Зашев е починал след побой в Борисовата градина. От МВР обясниха пред „Труд“, че при тях няма постъпил сигнал за подобен инцидент, няма и информация от болнично заведение.", "date": "2018.02.06", "title": " Почина известният философ проф. Димитър Зашев"}
{"url": "https://trud.bg/%d0%b3%d0%be%d1%82%d0%b2%d1%8f%d1%82-%d1%80%d0%b5%d1%84%d0%b5%d1%80%d0%b5%d0%bd%d0%b4%d1%83%d0%bc-%d0%b7%d0%b0-%d0%b7%d0%b0%d0%bf%d0%b0%d0%b7%d0%b2%d0%b0%d0%bd%d0%b5-%d0%bd%d0%b0-%d0%ba%d0%bc%d0%b5/", "text": "Разяснителна кампания за референдума в село Баба Тонка, което остана без кмет, а няма и нужния брой избиратели, правят от общинския център в Попово. Допитването до населението е насрочено за 18 февруари. На него хората трябва да отговорят на въпроса: „Да се закрие ли кметство с. Баба Тонка, община Попово?”. Гласуването ще се проведе от 7 до 20 часа, но не по-късно от 21 ч. в избирателната секция в сградата на здравната служба в селото. Право да гласуват на местен референдум имат жителите на село Баба Тонка с избирателни права, които имат постоянен или настоящ адрес в селото, както и тези с настоящ адрес там през последните 6 месеца преди насрочване на референдума, който е различен от постоянния им. До обябяване на референдума се стигна, след като кметът Стефан Томанов беше осъден за цял боен арсенал, намерен в дома му. Неговото обяснение беше, че оръжията са стари и негодни и ги ползва в исторически възстановки с клуба, в който участва. Томанов обаче беше отстранен от поста. Междувременно станало ясно, че и частичен избор за кмет не може да се проведе, тъй като няма 350 души в селото, каквото е законовото изискване. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.06", "title": " Готвят референдум за запазване на кметството в поповско село"}
{"url": "https://trud.bg/%d0%b4%d0%b5%d0%bb%d1%8f%d0%bd-%d0%bf%d0%b5%d0%b5%d0%b2%d1%81%d0%ba%d0%b8-%d0%b4%d0%bf%d1%81-%d0%b2%d0%bd%d0%b5%d1%81%d0%b5-%d0%b7%d0%b0%d0%ba%d0%be%d0%bd%d0%be%d0%bf%d1%80%d0%be%d0%b5%d0%ba%d1%82/", "text": "Народни представители от ДПС са внесли в Народното събрание законопроект за изменение и допълнение на Закона за задължителното депозиране на печатни и други произведения.  Това се посочва в писмо до медиите, изпратено от депутата Делян Пеевски. Уважаеми Госпожи и Господа, днес, заедно с колегите ми Йордан Цонев, Хамид Хамид и Велислава Кръстева, внесохме за обсъждане в Народното събрание законопроект за изменение и допълнение на Закона за задължителното депозиране на печатни и други произведения. Внесеният законопроект ще отговори на общественото очакване за максимално прозрачна медийна среда, тъй като предвижда задължително оповестяване на действителната собственост и на непазарното финансиране на всички печатни и електронни медии, включително и на онлайн изданията, чиято роля за информираността на обществото все повече нараства. Законопроектът ще преустанови и спекулациите на определен кръг медии, финансирани основно от подсъдими лица или чуждестранни грантове, че в България медийната среда е непрозрачна и че собствеността в медиите била неясна. Същият кръг от медии, вече повече от десет години непрестанно генерира фалшиви новини за мен и издателския ми бизнес, с единствената цел да манипулира обществото чрез постоянното повтаряне на неистини. Независимо от тенденциозно изграждания ми през годините негативен образ, моята позиция винаги е била ясна и последователна – да разкривам манипулациите и лъжите, като изнасям цялата истина за авторите им и техните зависимости. Истината за участниците в престъпната приватизация, ограбила националния капитал, истината за разграбването на активите, финансирани с парите на вложителите в КТБ, истината за кукловодите на българския преход, оплели държавата чрез икономически зависимости и медиини манипулации, които години наред си бяха присвоили ролята на обществен ментор и целенасочено заблуждаваха хората. Именно тази позиция е в основата и на внесения законопроект. Обществото трябва да знае, кой кое е на медииния пазар и как се финансират медиите. Всеки трябва да може да прецени достоверността и независимостта на информацията и мненията, изразени в медиите, именно през призмата на прозрачната собственост и пазарното икономическо същестуване. Защото не може някои медии да се самообявяват за „независими“, на каквито примери сме свидетели днес, когато крият действителния си собственик или се финансират непазарно и обслужват конюнктурните интереси на своите български или чуждестранни финансови благодетели. Хората, потребители на медиината информация, трябва да знаят това, а участниците на медийния пазар им го дължат.", "date": "2018.02.06", "title": " Делян Пеевски: ДПС внесе законопроект за изменение и допълнение на Закона за задължителното депозиране на печатни и други произведения"}
{"url": "https://trud.bg/%d0%be%d0%b1%d1%89%d0%b8%d0%bd%d1%81%d0%ba%d0%b8-%d1%81%d1%8a%d0%b2%d0%b5%d1%82%d0%bd%d0%b8%d0%ba-%d0%bf%d1%80%d0%b5%d0%b4%d0%bb%d0%b0%d0%b3%d0%b0-%d1%83%d0%b8%d0%ba%d0%b5%d0%bd%d0%b4%d0%b8%d1%82/", "text": "Зелената зона да не работи в събота и неделя. Това ще предложи на колегите си от Общинския съвет в Бургас местният депутат Живко Табаков, представител на Реформаторския блок и бивш съветник на министъра на туризма Николина Ангелкова. „Мотивът ми е, че в близост до Централния плаж на Бургас, през уикенда има безплатна Синя Зона. Край другите два плажа на града- Северен и „Атанасовска коса“/бившия Евин/, от този сезон ще има Зелена зона. И ако тя не е безплатна, бургазлии масово ще предпочитат Централен плаж, което поставя в неравностойно положение другите два“, обясни Живко Табаков. На миналата сесия на общинския съвет, Табаков отново предложил платеното паркиране около Морската градина да не важи за уикенда, за да се облекчат така и бизнесът, и бургазлии. Той обаче не получил достатъчно подкрепа, дори и сред своите от Реформаторския блок. Сега ще внесе предложението си отново. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.06", "title": " Общински съветник предлага уикендите без Зелена зона"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%b2%d0%bd%d0%b5%d1%81%d0%b5-%d0%b4%d0%b5%d0%bb%d0%be%d1%82%d0%be-%d0%b7%d0%b0-%d0%b7%d0%be%d0%be%d0%ba%d1%8a%d1%82/", "text": "Делото срещу кмета на Пловдив Иван Тотев, заместника му Димитър Кацарски и кмета на район „Западен“ Димитър Колев за строителството на зоокъта в Пловдив е внесено в Специализирания наказателен съд в София, съобщи говорителят на главния прокурор Румяна Арнаудова, информира  Тя посочи, че няма ново или различно обвинение, то е същото, което беше внесено в Софийския градски съд и върнато от магистратите заради процесуални нарушения в обвинителния акт. Прокурорите са отстранили посочените от съда нарушения, съобщи говорителят на главния прокурор. Делото е внесено в Специализирания съд заради законодателна промяна от ноември 2017 г., според която делата за корупция срещу лица, заемащи висши държавни постове, се разглеждат от този съд, обясни Румяна Арнаудова. Иван Тотев, Димитър Кацарски и Димитър Колев са обвинени в престъпление по служба, извършено в съучастие, във връзка с изграждането на зоокъта в Пловдив. Според държавното обвинение с действията си тримата са осигурили облага от 689 хил. лв. за фирма „Запрянови 03“ ООД, на която е възложена работата по строителството на зоокъта без обществена поръчка, а с пряко договаряне. По делото все още не е насрочено първото, т.нар. „разпоредително заседание“, уточни Румяна Арнаудова. Тя припомни, че по закон съдът има двумесечен срок да насрочи разпоредително заседание. Този срок тече от 30 януари, когато делото е внесено в Специализирания съд. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.06", "title": " Прокуратурата внесе делото за зоокъта в Пловдив в Специализирания съд"}
{"url": "https://trud.bg/14-%d1%81%d1%8a%d0%b2%d0%b5%d1%82%d0%bd%d0%b8%d1%86%d0%b8-%d0%b2-%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4-%d0%b1%d0%bb%d0%be%d0%ba%d0%b8%d1%80%d0%b0%d1%82-%d0%b8%d0%bd%d0%b2/", "text": "За втори път опозицията в ОбС Благоевград отказа да упълномощи кмета Атанас Камбитов да участва в Общото събрание на Асоциацията по ВиК. В дневния ред на днешното извънредно заседание на местния парламент беше заложено само едно предложение, състоящо се от 5 точки, касаещи именно участие на градоначалника в предстоящото на 21 февруари заседание на Асоциацията, гласуване за приемане на годишния отчет за 2017 г. и приемане на бюджет за 2018 г. на Асоциацията, както и приемане на Общата и Подробната инвестиционни програми на ВиК Асоциацията за 2018 г. Против предложението на кмета гласуваха съветниците Милан Богдански, Антон Асиски, Гергана Янчева, Владимир Елезов, Кирил Ваклинов, Валери Смиленов, Злата Ризова. С „въздържал се“ гласуваха Андон Тодоров, Цветозар Балабанов, Янка Шейтанска, Александър Стойков, Калоян Ханджийски, Сашо Милчев и Георги Васев. Така, на практика може да се окаже, че с това наглед безобидно решение 14-имата народни избраници спират инвестиции за стотици хиляди левове във ВиК – мрежата на общините Благоевград, Симитли, Разлог, Банско, Белица, Якоруда, Гоце Делчев, Гърмен, Хаджидимово и Сатовча. Делът на Община Благоевград във ВиК Асоциацията е 33%. За да има кворум и да може да се проведе Общото събрание на Асоциацията, са нужни 67% от всички членове да присъстват. Простата сметка показва, че след решението на благоевградските избраници е достатъчно дори най-малката община да не изпрати свой представител и събранието ще бъде провалено. С гласа си 14-мата общински съветници в Благоевград може да направят невъзможен ремонта и реконструкцията на ВиК мрежи и съоръжения в изброените общини на територията, която обслужва „Водоснабдяване и канализация“ ЕООД – Благоевград. Освен това, пари няма как да бъдат инвестирани и в ремонт и модернизиране на пречиствателните станции за питейни води в Благоевград и Сатовча и пречиствателната станция за отпадни води в Благоевград. На територията на община Благоевград част от инвестиционната програма на водното дружество предвижда ремонт на главния водопровод на града и водопроводната мрежа на ж.к. „Запад“, селата Еленово, Падеш и Изгрев. В програмата са заложени и подмяна на водопровод и канализация по улиците „Мелник“ и „Стара планина“ в областния център, чиито жители преди време помолиха за това пред Общински съвет. Въпреки, че тогава съветниците демонстрираха загриженост и готовност да решат проблема на хората, днес заеха коренно противоположна позиция. Надяваме се, че институциите в лицето на областния управител, кмета на община Благоевград, председателя на Общински съвет и управителя на „ВиК“ – Благоевград ще направят необходимото, така че игричките на опозиция да не попречат на десетки хиляди хора да получат качествена ВиК-услуга.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.06", "title": " 14 съветници в Благоевград блокират инвестиции във ВиК – мрежата на 10 общини в Пиринско"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%bf%d1%80%d0%b8%d0%b2%d0%b5%d1%82%d1%81%d1%82%d0%b2%d0%b0-%d1%81%d1%82%d1%80%d0%b0%d1%82%d0%b5%d0%b3%d0%b8%d1%8f%d1%82%d0%b0-%d0%b7%d0%b0-%d0%b7%d0%b0/", "text": "Приветствам приетата от Европейската комисия Стратегия за Западните Балкани, заявява премиерът Бойко Борисов, цитиран от пресслужбата на МС. С нея категорично се декларира желанието Европа да се развива като континент на стабилността, сигурността и просперитета. На шестте страни и техните народи се дава европейска перспектива и ясен знак, че още през 2025 г. тези, които са готови, може да станат членове на ЕС. Българското правителство ще подкрепя страните от Западните Балкани в процеса им на подготовка за членството. Очакваме всички през май в София да обсъдим как заедно и най-ефективно да продължим във вярната посока.", "date": "2018.02.06", "title": " Борисов приветства Стратегията за Западните Балкани"}
{"url": "https://trud.bg/%d0%b7%d0%b0%d0%bc-%d1%88%d0%b5%d1%84%d1%8a%d1%82-%d0%bd%d0%b0-%d0%b2%d0%ba%d1%81-%d0%ba%d1%80%d0%b0%d1%81%d0%b8%d0%bc%d0%b8%d1%80-%d0%b2%d0%bb%d0%b0%d1%85%d0%be%d0%b2-%d0%bf%d0%be%d0%b4%d0%b0%d0%b4/", "text": "ДО  СЪДИЙСКАТА КОЛЕГИЯ  НА ВИСШИЯ СЪДЕБЕН СЪВЕТ  М О Л Б А  от Красимир Красимиров Влахов- заместник на председателя и ръководител на Гражданска колегия на Върховния касационен съд УВАЖАЕМИ ЧЛЕНОВЕ НА ВИСШИЯ СЪДЕБЕН СЪВЕТ,  Моля да ме освободите от заеманата длъжност „заместник на председателя и ръководител на Гражданска колегия на Върховния касационен съд“, като на основание § 205, ал. 2 от ПЗР на ЗИД на ЗСВ (обн. ДВ, бр.62 от 09.08.2016 г.) ме назначите на длъжност „съдия във Върховния касационен съд, Гражданска колегия“. С ясното съзнание, че не съм длъжен да излагам мотиви за оставката си, посочвам накратко съображенията си за това мое решение: Преди всичко, държа да е ясно, че това не е оставката, която се опитаха да ме принудят да подам. Аз съм независим съдия, който не взема решенията си под натиск и който се подчинява само на закона и на собствената си съвест. Оставка не може да бъде изисквана – защото по дефиниция същата следва да е резултат на свободно формирана воля съобразно личната преценка на лицето, което я подава (Решение № 11 от 06.07.1993 г. по к.д.№ 15 от 1993 г. на КС на РБ). Това, което депозирам пред Вас, е моята собствена оставка, в основата на която са поставени моите, а не чужди мотиви.  Преди няколко месеца заявих публично както пред Общото събрание на съдиите от Гражданска колегия, така и пред Пленума на Върховния касационен съд, че държа да се запази вътрешното единство и отношенията на колегиалност в съда. Това е по-важно за мен от заемането на една административна длъжност, на която все по-малко съм в състояние да бъда полезен. Затова стоя на думата си, че ако председателят на ВКС не е в състояние да защити пред Висшия съдебен съвет своето предложение за смяна на ръководителя на Гражданска колегия, аз ще подам своята оставка. Дължа това и на уважаваната от мен съдия Светла Димитрова, с която като председател на Трето гражданско отделение сме работили колегиално и коректно, и която няма никаква вина за създалото се положение.  Съдия съм вече от 22 години. През целия си професионален път съм изпълнявал задълженията си на длъжностите, които съм заемал, с гордост и самочувствие. Защото обичам професията си, която ми е дала много и чрез която до голяма степен съм се реализирал като личност. В последно време обаче съм принуден все по-често да се срамувам. И това чувство на срам също формира мотивацията ми да подам своята оставка. Срамувам се да съм част от екипа на човек, който няма съзнанието за високата отговорност, с която го задължава заеманата от него позиция на върха на съдебната власт; който възприема Върховния касационен съд като трибуна за отправяне на спорни публични послания, без да проявява особен интерес нито към правораздавателната и тълкувателна дейност на съда, нито към хората, които ги осъществяват (ще си позволя да цитирам думите на мой изключително уважаван колега- дългогодишен върховен съдия: „Човекът се интересува от марката ВКС, а не от субстрата ВКС“); който занимава обществото с личните си страхове, sms-и и части за автомобили, но не е формулирал нито едно смислено послание, което да консолидира съдийската общност и да ни внуши гордост от работата, която вършим. Срамувам се пред моите колеги, на които не мога да обясня, че не съм в състояние да поставя интересуващите ни въпроси на вниманието на председателя на съда – главно поради специфичното му разбиране за работно време и работно място, но също така и защото приоритетите му очевидно не са свързани с работата. Не мога да съм заместник на административен ръководител, чиято съпричастност към проблемите на институцията като цяло се изчерпва с проверки за неспазени инструктивни срокове и унизителното отстраняване на дългогодишни съдебни служители, за да бъдат заменени с други; който използва съдийското самоуправление по начин, който разкрива пълна липса на уважение към колегите съдии; който открито говори за системата, в която работим, на която сме се отдали и която ни е създала (и него също), като за „цирозата“ на обществото. Не считам, че съдиите от ВКС, към които се гордея, че принадлежа, са хора, които искат „по-малко работа за повече пари“, и най-малко техният председател може да си позволи такава публична реторика, злепоставяща институцията и ерозираща доверието на гражданите в правосъдието и хората, които го олицетворяват. Не приемам за нормално състояние липсата на конструктивен работен диалог с другите държавни органи в системата на съдебната власт и извън нея, в резултат на което все повече изглежда, че ръководството на Върховният касационен съд е изпаднало в институционална изолация.  Винаги съм бил за екипния принцип в работата – основан на взаимно доверие, уважение и споделяне на отговорностите. Не разбирам екипността като задължение на заместника да служи като параван на нечие нищоправене и поемане на отговорност за чужди решения (някои наричат това „синергия“).  За последно председателят на ВКС събра екипа си от заместници преди съдебната ваканция през 2017 г. Надявам се след моята оставка поне това да се промени. В интерес на работата. Защото продължавам да вярвам, че правосъдието е кауза, заради която си заслужава да загърбим личното си его.  С уважение: /Красимир Влахов/", "date": "2018.02.06", "title": " Зам.-шефът на ВКС Красимир Влахов подаде оставка: Срам ме е да съм част от екипа на Лозан Панов"}
{"url": "https://trud.bg/%d0%b3%d0%b8%d0%bc%d0%bd%d0%b0%d1%81%d1%82%d0%b8%d1%87%d0%ba%d0%b8%d1%82%d0%b5-%d0%bd%d0%b0-%d0%bf%d0%b0%d1%80%d1%82%d0%b8-%d1%81-%d1%82%d0%b5%d0%bd%d0%b8%d1%81%d0%b8%d1%81%d1%82%d0%b8%d1%82%d0%b5/", "text": "Златните момичета от националния ансамбъл по художествена гимнастика украсиха с присъствието си традиционното парти на участниците в софийския тенис турнир от сериите АТП 250, сред които бяха Жил Мюлер, Виктор Троицки и Филип Колшрайбер. Гимнастичките пристигнаха на тържеството заедно със своята наставничка и треньор №1 на България в анкетата на „Труд“ за 2017 г. в Весела Димитрова. С тях беше и шефката на федерацията Илиана Раева. Спортният министър Красен Кралев поздрави тенисистите и организаторите, като изрази увереност, че турнирът ще се проведе в София и през следващите години. „Няма да крия, че всички съжаляваме за контузията на Григор Димитров, но това е част от големия спорт. С Кубрат Пулев също се случи в най-неподходящия момент“, каза министърът. Той похвали организацията и заяви, че от няколко месеца се водят преговорите със собствениците на турнира. „Това е първото голямо събитие за Европейската столица на спорта София през тази година. Когато преди 3 години с моя приятел Стефан Цветков решихме да започнем преговори за провеждането на ATП турнири в България много хора бяха скептични, че няма да се справим и че не сме готови. Но за трети пореден път правим един изключително успешен турнир. А тази година състезанието е още по-силно“, добави Кралев. Днес в София за участие в турнира пристига носителят на три титли от Големия шлем Станислас Вавринка. Швейцарецът ще се включи във втория кръг и ще стане най-титулуваният тенисист, играл някога в България. „Един турнир не може да зависи от участието на един, двама или трима тенисисти. Такива турнири се правят на места, където има фенове и интерес към подобни събития. А България доказа, че има заинтересовани и разбиращи фенове на тениса. Собствениците на седмицата от Dubai Duty Free са доволни. С тях водим разговори от няколко месеца и планираме в края на март да проведем финални преговори за удължаване на договора”, каза министърът.", "date": "2018.02.06", "title": " Гимнастичките на парти с тенисистите\t\t\t"}
{"url": "https://trud.bg/215-000-%d0%bb%d0%b5%d0%b2%d0%b0-%d0%bf%d1%80%d0%b5%d0%bc%d0%b8%d0%b8-%d0%b7%d0%b0-%d0%bd%d0%b0%d0%b9-%d0%b4%d0%be%d0%b1%d1%80%d0%b8%d1%82%d0%b5-%d1%81%d0%bf%d0%be%d1%80%d1%82%d0%b8%d1%81%d1%82%d0%b8/", "text": "Най-добрите спортисти и треньори на България за изминалата 2017 г. бяха стимулирани с премии на обща стойност 215 000 лева от министерството на младежта и спорта и спортния тотализатор. Награди в седем категории зарадваха победителите по време на церемонията „Нощта на шампионите“, която се организира вече за трета година. Очаквано от събитието отсъстваха контузеният спортист №1 на страната за миналата година Григор Димитров и неговият треньор Дани Валверду. В момента първата ни ракета е в Монако, където се възстановява от травмата, заради която отказа участие на турнира в София и това предизвика разочарование сред почитателите на тениса у нас. Изпълнителният директор на Българския спортен тотализатор Дамян Дамянов връчи чек за 50 000 лева на треньор №1 Весела Димитрова, която спечели и анкетата на „Труд“ за 2017 г. През миналата година бившата гимнастичка успя да изведе националния ансамбъл до три първи места, пет втори и едно трето за световната купа, както и до сребърен и бронзов медал на световното първенство. Нейните възпитанички Мадлен Радуканова, Симона Дянкова, Лаура Траатс, Теодора Александрова и Елена Бинева ще си поделят 50 000 лева награда за отбор №1 на 2017 г. Световният шампион и рекордьор на гюле Ружди Ружди бе отличен с премия от 10 000 лева като най-добър спортист с увреждания, а неговият треньор Радостин Тодоров –  с 5000 лева. За стимулиране на подрастващите таланти министерството и тотото раздадоха бонуси за млади спортисти в три категории. „Създали сме силно младо поколение в много спортове. Това е най-доброто доказателство, че работим правилно и че усилията ни в последните години да бъде променена философията на развитие на спорта и да бъде обновена инфраструктурата дават резултат“, коментира спортният министър Красен Кралев. В категория до 14 години с по 5000 лева бяха наградени световният шампион по таекуондо WTF за кадети Александър Джорджев и наставникът му Христо Михалчев. Осмият в света при мъжете на 200 м бътерфлай Антъни Иванов взе 10 000 лева в категорията на 18-годишните, а треньорът му Николай Вакареев получи 5000 лева. В категория до 23 години носителят на купа „Странджа“ и европейски шампион по бокс за мъже Даниел Асенов прибра 10 000 лева, наставникът му Димитър Мутафов – 5000 лева. Бившата гимнастичка, световна шампионка и бронзова олимпийска медалистка с ансамбъла Ренета Камберова блесна като водеща на церемонията заедно с телевизионното лице на тиражите на тотализатора Део. Двамата бяха аплодирани от официалните гости, сред които личаха изпълнителният директор на фондация „Български спорт“ Цено Ценов, членът на УС на тотализатора Живко Вангелов, шефовете на федерации Илиана Раева, Красимир Инински, Слави Бинев, Георги Глушков, Стоян Димитров и др. През изминалата 2017 г. тотото е подпомогнало българския спорт с 27 милиона лева.", "date": "2018.02.06", "title": " 215 000 лева премии за най-добрите спортисти\t\t\t"}
{"url": "https://trud.bg/%d1%81%d1%80%d1%8a%d0%b1%d1%81%d0%ba%d0%b8%d1%8f%d1%82-%d0%b2%d0%be%d0%b5%d0%bd%d0%b5%d0%bd-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bf%d0%be%d0%b8%d1%81%d0%ba%d0%b0-%d1%81%d0%b5%d0%b2/", "text": "Сръбският министър на отбраната Александър Вулин смята, че Сърбия трябва да поиска споразумение за разделяне на Косово, за да прекрати спора, който пречи за присъединяването на западната ни съседка към Европейския съюз, съобщава „Ройтерс”. Белград отказва да признае независимостта на Косово, нейна бивша област с малцинство от 120 хиляди етнически сърби. В изказването си по време на кръгла маса за Косово, Вулин не уточни коя част от страната смята, че трябва да бъде присъединена към Сърбия, но в миналото неведнъж са правени подобни предложения за Северно Косово. В Северно Косово, което е отделено от станалата част на страната от река Ибър, живеят 50 хиляди етнически сърби, които се противопоставят на Прищина и все още смятат сръбското правителство за свое. Над 90 процента от общо 1,8 милиона жители на Косово са етнически албанци. Сръбският външен министър Ивица Дачич по-рано също спомена, че подялбата е възможно решение за териториалния спор, но подчерта, че тя не е правителствена политика. На този фон върховният представител на ЕС по външната политика и сигурността Федерика Могерини коментира днес, че разширяването на ЕС с държави от Западните Балкани през 2025 г. „не е срок, а реалистична възможност”. „ЕС никога няма да приеме държава, която не е уредила двустранни спорове. Не само в интерес на Сърбия, а и на Косово е намирането на решение. Искаме да изнесем стабилност, а не да внесем нестабилност”, отбеляза еврокомисарят по въпросите на съседството Йоханес Хан. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.06", "title": " Сръбският военен министър поиска Северно Косово"}
{"url": "https://trud.bg/%d0%b5%d1%80%d0%b4%d0%be%d0%b3%d0%b0%d0%bd-%d1%82%d1%83%d1%80%d1%86%d0%b8%d1%82%d0%b5-%d0%b8-%d0%bc%d0%b0%d0%ba%d0%b5%d0%b4%d0%be%d0%bd%d1%86%d0%b8%d1%82%d0%b5-%d1%81%d0%b0-%d0%b1%d1%80%d0%b0/", "text": "Турците и македонците са братя и Турция винаги ще стои зад Македония, изказа се турският президент Реджеп Ердоган по повод спора между Македония и Гърция за името на бившата югославска република. „Турция винаги ще бъде на страната на Република Македония, защото Гърция не е права. Македония винаги ще остане Македония“, каза още турчинът. Според него Гърция блокира Македония за членство в НАТО, но Турция винаги ще бъде до Македония е няма да позволи промяната на нейното име. „За нас, Анкара и Скопие нямат никакви различия и никога няма да оставим нашите братя сами. Винаги ще бъдем с тях, винаги ще им помагаме и ще стоим зад тях“, зарече се още Ердоган.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.06", "title": " Ердоган: Турците и македонците са братя, винаги ще стоим зад тях"}
{"url": "https://trud.bg/%d1%81%d0%b0%d1%89-%d0%b8-%d1%81%d0%b5%d0%b2%d0%b5%d1%80%d0%bd%d0%b0-%d0%ba%d0%be%d1%80%d0%b5%d1%8f-%d1%81%d0%b8-%d1%80%d0%b0%d0%b7%d0%bc%d0%b5%d0%bd%d0%b8%d1%85%d0%b0-%d0%bf%d1%80%d0%b5%d0%b4%d1%83/", "text": "САЩ заявиха днес, че Северна Корея може би само след месеци ще е способна да нанесе удар с ядрена балистична ракета срещу континенталната им територия, а Пхенян каза, че Вашингтон обмисля изпреварващо нападение срещу него, предаде „Ройтерс“. Взаимните предупреждения бяха отправени на Конференцията по разоръжаването в Женева, дни след като правителството на американския президент Доналд Тръмп заяви, че ще увеличи ядрения потенциал на САЩ. Само след няколко месеца Северна Корея вероятно ще е в състояние да нанесе удар с балистични ракети с ядрен заряд срещу САЩ, каза американският постоянен представител към конференцията Робърт Уд. Той също така заяви, че арсеналите на Китай и Русия се увеличават. Изказването му бе разкритикувано от делегациите на двете страни. „Русия, Китай и Северна Корея увеличават своите арсенали, като засилват ролята на ядрените оръжия в своите стратегии за сигурност, а в някои случаи се стремят да разработват нови ядрени способности, за да заплашват другите мирни държави“, каза Уд. Северна Корея обвини САЩ, че се опитват да влошат ситуацията на Корейския полуостров, като „разполагат големи ядрени активи“ близо до границите й и подготвят почвата за евентуален изпреварващ удар срещу нея. Като се има предвид естеството и мащабът на засиленото американско военно присъствие (в района), това се прави с намерение за нанасяне на изпреварващ удар срещу КНДР, каза севернокорейският дипломат Джу Йон-чхол. „Американски служители, включително министърът на отбраната и директорът на ЦРУ, многократно са говорили за ядрена и ракетна заплаха от КНДР, за да оправдаят своя аргумент за военен вариант, а в американското правителство се обсъжда нова концепция за т.нар. разкървавен нос, ограничен изпреварващ удар срещу КНДР“, заяви той. Уд отвърна, като каза: „Ако твърдите, че искате мир, прекратете опитите си с ядрени и балистични ракети и спрете провокативното си поведение и заплахи.“ АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.06", "title": " САЩ и Северна Корея си размениха предупреждения за ядрени удари"}
{"url": "https://trud.bg/%d0%b0%d1%80%d0%b5%d1%81%d1%82%d1%83%d0%b2%d0%b0%d0%bd%d0%b8%d1%82%d0%b5-%d0%b7%d0%b0-%d1%83%d0%b1%d0%b8%d0%b9%d1%81%d1%82%d0%b2%d0%be%d1%82%d0%be-%d0%bd%d0%b0-%d0%ba%d0%bb%d0%be%d1%88%d0%b0%d1%80/", "text": "Двамата цигани – Желязко Данчев /20/ и Ясен Стойчев /16 г./, които бяха арестувани за убийството на бездомника в Айтос, са изпили един литър ракия преди престъплението. Преди това пили и бира. Бургаският съд ги остави в ареста, след като във вторник бе гледана мярката им за неотклонение. „Мотивът на престъплението е „за забавление“. Тези хора не уважават човешкия живот, те са без развита ценностна система“, каза прокурорът по делото и поиска постоянно задържане за двамата. Инцидентът станал в ромската махала на 1- ви февруари. Клошарят спял в изоставена къща, завит с палта и кашони. Двамата младоци дошли, въоръжени с нож и буквално го направили на решето от прободни рани. После го вдигнали и блъскали главата му в стената. На снимките: Стойчев не свали качулката си в съда и криеше лицето си. Със синия анцунг е Данчев", "date": "2018.02.06", "title": " Арестуваните за убийството на клошаря пили литър ракия и бира преди престъплението"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba%d0%b2%d0%be-%d1%81%d0%b5-%d1%81%d0%bb%d1%83%d1%87%d0%b2%d0%b0-%d0%b4%d0%bd%d0%b5%d1%81-%d0%bf%d1%80%d0%b5%d0%b4-%d0%bb%d0%b8%d1%84%d1%82%d0%b0-%d0%b2/", "text": "Все по-големи опашки и все по-голям дискомфорт за гостите на Банско – това е гледката за пореден ден пред началната станция на единствения кабинков лифт в зимния курорт. За второ съоръжение правителството даде зелена светлина на 28 декември, но няколото организации от коалицията „За да остане природа в България“ се опитват да саботират това решение, блокирайки кръстовища в София. Саботаж, който от е част от по-голям, от години организиран от така наречените „еколози“ срещу цялостното развитие на зимния туризъм у нас. Кадрите говорят сами, вижте ги в галерията:    ", "date": "2018.02.06", "title": " Вижте какво се случва днес пред лифта в Банско. Опашките чупят рекорди"}
{"url": "https://trud.bg/%d0%b4%d0%b2%d0%b5-%d0%b3%d0%be%d0%b4%d0%b8%d0%bd%d0%b8-%d0%b7%d0%b0%d1%82%d0%b2%d0%be%d1%80-%d0%b7%d0%b0-%d0%bc%d1%8a%d0%b6-%d0%b1%d0%bb%d1%83%d0%b4%d1%81%d1%82%d0%b2%d0%b0%d0%bb-%d1%81-8-%d0%b3/", "text": "По обвинителен акт на Районна прокуратура – Бяла Слатина съдът е признал за виновен Л. Луканов, извършил блудствени действия спрямо осемгодишно момиче, съобщиха от държавното обвинение. На 26.06.2017 г., в гр. Бяла Слатина, подсъдимият Луканов извършил действия с цел да възбуди и удовлетвори полово желание без съвкупление по отношение на осемгодишно момиче. Той се възползвал от безпомощното й състояние, предвид малолетната възраст на пострадалата. Подсъдимият е признал изцяло фактите по обвинителния акт и направил самопризнания, поради което наказателното производство е било решено при прилагане на съкратено съдебно следствие. По тази причина наложеното му наказание е редуцирано с една трета, а именно – две години „лишаване от свобода“ с петгодишен изпитателен срок. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.06", "title": " Две години затвор за мъж, блудствал с 8-годишно момиченце"}
{"url": "https://trud.bg/%d0%b2%d0%b5%d0%bd%d0%b5%d1%86-%d0%bd%d0%b0-%d0%bf%d0%be%d0%b1%d0%b5%d0%b4%d0%b8%d1%82%d0%b5%d0%bb%d1%8f-%d0%b7%d0%b0-%d1%88%d0%b5%d1%81%d1%82-%d0%bb%d0%b5%d0%b3%d0%b5%d0%bd%d0%b4/", "text": "Шестима легендарни българи бяха удостоени с най-високото държавно отличие в областта на спорта „Венец на победителя“. Той бе връчен от министър Красен Кралев на изтъкнати личности  големи заслуги за родния спорт, които са чествали кръгли годишнини през 2017 г. С тази награда бяха удостоени футболните любимци Христо Бонев и Йордан Лечков, най-успешният наш състезател по кану-каяк и двоен олимпийски шампион Николай Бухалов, покорилият Еверест алпинист Методи Савов, първият ни медалист от зимна олимпиада Иван Лебанов и двукратният олимпийски шампион Петър Киров. Почетният знак „Венец на победителя“ е учреден през 2015 г. по инициатива на министър Кралев. Носители на отличието до този момент са някои от най-известните и обичани български спортисти като Боян Радев, Валентин Йорданов, Стефка Костадинова, Иванка Христова, Христо Марков, Йорданка Благоева, Любо Ганев, Христо Стоичков, Трифон Иванов (посмъртно), Димитър Пенев и др.", "date": "2018.02.06", "title": " „Венец на победителя“ за шест легенди\t\t\t"}
{"url": "https://trud.bg/%d1%82%d1%80%d1%8a%d0%bc%d0%bf-%d0%bf%d1%80%d0%b0%d1%89%d0%b0-%d0%b8%d0%b2%d0%b0%d0%bd%d0%ba%d0%b0-%d0%b2-%d0%bf%d1%8c%d0%be%d0%bd%d0%b3%d1%87%d0%b0%d0%bd%d0%b3/", "text": "Иванка Тръмп ще оглави президентска делегация от САЩ на зимните олимпийски игри в Пьонгчанг. Дъщерята на президента Доналд Тръмп, която е и негов съветник, ще присъства на церемонията по закриването на 25 февруари по молба на баща си. Той също ще се появи на игрите, но само на няколко състезания с участието на водещи американски спортисти. „Готвим се за олимпиадата. Давай, САЩ!“, написа Тръмп в Туитър. Откриването в петък пък ще бъде „поето“ от вицепрезидента Майк Пенс, което предизвика брожение в американската делегация. Състезателят във фрийстайл ските Гъс Кенуърти заяви, че Пенс бил „неподходящ“ заради позицията си против еднополовите бракове. „За мен е странно, че той ще води делегацията ни – каза скиорът. – За пръв път в нея сме двама открити гейове, а той много пъти открито се е обявявал срещу правата ни.“ Кенуърти обаче може да разчита на пълно разбиране от страна на МОК. Комитетът се похвали, че в Пьногчанг ще бъде направена „голяма стъпка“ в посока на равенството между половете. „В последните години направихме много, но този процес трябва да се ускори – заяви Марисол Касадо, шефка на комисията на междуполово равенство. – МОК е организация, която трябва да е в челото и да показва пътя.“ Комитетът е приготвил 25 препоръки към международните спортни федерации и националните олимпийски комитети на страните. Целта е излизане от „половите стереотипи“ и вдигане на женското участие на олимпийски игри до 50%.", "date": "2018.02.06", "title": " Тръмп праща Иванка в Пьонгчанг"}
{"url": "https://trud.bg/%d1%84%d0%be%d0%bd%d0%b4%d0%b0%d1%86%d0%b8%d1%8f-%d0%b0%d0%bc%d0%b5%d1%80%d0%b8%d0%ba%d0%b0-%d0%b7%d0%b0-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b4%d0%b0%d0%b2%d0%b0/", "text": "Фондация „Америка за България“ ще даде още 1,5 млн. лева на издателската група „Икономедиа“, от която са медиите на подсъдимия бизнесмен Иво Прокопиев. „Фондация „Америка за България“ продължава подкрепата за „Дневник“ и „Капитал“ за нов тригодишен период – 2018 до 2020 г.“, става ясно от публикация в „Дневник“. „Проектът подпомага издателството „Икономедиа“ в усилията да запази нивото на журналистиката и капацитета на редакциите, докато в същото време трансформира бизнес модела на двете медии. Безвъзмездното финансиране ще бъде 500 хиляди лева годишно, или около 7% от очакваните приходи на „Икономедиа“ за периода“, се казва още в информацията. В нея се отбелязва още, че „редакционната политика на „Капитал“ и „Дневник“ остава необвързана от донорската подкрепа на фондацията“.", "date": "2018.02.06", "title": " Фондация „Америка за България“ дава още 1,5 млн. на „Икономедиа“"}
{"url": "https://trud.bg/%d0%b6%d0%b0%d0%bd-%d0%ba%d0%bb%d0%be%d0%b4-%d1%8e%d0%bd%d0%ba%d0%b5%d1%80-%d1%89%d0%b5-%d0%bf%d0%be%d1%81%d0%b5%d1%82%d0%b8-%d0%bc%d0%b0%d0%ba%d0%b5%d0%b4%d0%be%d0%bd%d0%b8%d1%8f-%d0%b2-%d0%ba%d1%80/", "text": "Председателят на Европейската комисия Жан-Клод Юнкер ще посети Македония в края на февруари. Неговият говорител потвърди визитата и добави, че Македония е страна, която Юнкер познава много добре и смята, че е от голяма важност за стабилността в региона. След Юнкер, през март, на посещение в Македония ще пристигне и Могерини. Посещението на двамата, според скопската телевизия, се тълкува като поддръжка за процеса около решаване на спора за името с Гърция и началото на преговорите за интеграция в Европейския съюз. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.06", "title": " Жан-Клод Юнкер ще посети Македония в края на февруари"}
{"url": "https://trud.bg/%d1%80%d0%be%d1%81%d0%b8-%d0%bb%d0%b5%d0%b2%d1%81%d0%ba%d0%b8-%d0%b8%d0%bc%d0%b0-%d0%b1%d1%8a%d0%b4%d0%b5%d1%89%d0%b5-%d1%81-%d1%82%d0%b5%d0%b7%d0%b8-%d1%82%d0%b0%d0%bb%d0%b0%d0%bd/", "text": "Феновете на „Левски“ могат да бъдат спокойни – клубът разполага с талантливи юноши, които са част от бъдещето на „сините“. Това признание направи лично наставникът на отбора, италианецът Делио Роси. Опитният специалист визираше халфът Мартин П. Петков, нападателят Мартин Д. Петков и 16-годишният бранител Томислав Папазов.  „Много съм впечатлен от момчетата набор 2000 и 2001, които дойдоха с нас на подготовката – обясни Роси на пресконференция по повод края на зимния лагер в Малта. – Дадоха ми много положителни отговори както за физическа подготовка и издръжливост, така и като мисловна дейност. Трябва да мине още малко време, за да бъдат готови за първия отбор. Със сигурност някои от тях имат потенциала един ден да играят за „Левски“. И аз бих предпочел да работя с тези, за които знам, че могат да бъдат бъдещето на клуба. Най-вече защото те имат по-голям потенциал, спрямо някои други от сегашните играчи, които ако гледаме бъдещето имат доста по-малък. Но вторите, са малко по-готови в момента от младежите. И може би в един кратък период те ще дадат повече на отбора, но в по-продължителен юношите имат много по-добър потенциал. И това нещо не трябва да го казвам аз, тъй като съм треньор и моята работа е в много по-кратки срокове – година, две, три или дори месеци. Но задълженията на един треньор са да защитава интересите на клуба и аз се опитвам точно това да правя.“  Роси за пореден път отказа да назове конкретните цели пред „Левски“.  „На думи сме много силни – обяви той. – По-трудно е да се работи върху целите, отколкото да ги афишираш. Лесно мога да ги изредя като писмо до Дядо Коледа – искам титла, искам Шампионска лига, искам групи на Лига Европа. „Лестър“ също стана шампион, но тяхната приказка бе за една година. „Левски“ е голям клуб, който трябва всеки сезон да печели.“  А 57-годишният тактик направи още едно важно уточнение – неговият отбор не е изиграл нито една контролна среща през зимата.  „Това беше моментът, в който можеше да проведем една по-нормална и продължителна подготовка. Тези срещи не бяха под формата на контроли. Да, бяха някакъв тест, но тук се придава много голямо значение на такива мачове – ако загубиш си зле, ако победиш – си добре. Не ни беше цел да търсим престижни контроли, а да тренираме.“", "date": "2018.02.06", "title": " Роси: „Левски“ има бъдеще с тези таланти"}
{"url": "https://trud.bg/%d0%be%d1%81%d1%82%d0%b0%d0%b2%d0%b8%d1%85%d0%b0-%d0%b2-%d0%b0%d1%80%d0%b5%d1%81%d1%82%d0%b0-15-%d0%b3%d0%be%d0%b4%d0%b8%d1%88%d0%bd%d0%b8%d1%8f-%d0%bc%d0%bb%d0%b0%d0%b4%d0%b5%d0%b6-%d0%bf%d1%80/", "text": "Районният съд в Дупница остави в ареста 15-годишния Християн Георгиев, който на 2 февруари вечерта ограби и   46-годишна жена в дупнишката Горна махала, предаде „Дарик“. Мотивите на прокуратурата са, че извършеното престъпление е тежко, освен това има извършено и друго престъпление – причинена телесна повреда на жена. Това съобщиха от държавното обвинение. Защитата на Георгиев ще обжалва мярката на 12 февруари пред съда в Кюстендил. Пострадалата жена все още е в критично състояние. Тя е настанена за лечение в болница в столицата. Около 22.00 ч. на 2 февруари в къща в Дупница Георгиев, чрез употреба на сила, отнел дамска чанта с 200 лв. и мобилен телефон. Той нанесъл на жертвата си удари с ръце по главата и тялото, като причинил и наранявания с нож по врата. Извършителят на престъплението е бил установен вследствие на оперативно-издирвателните действия.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.06", "title": " Оставиха в ареста 15-годишния младеж, пребил жена в Дупница"}
{"url": "https://trud.bg/%d0%b7%d0%b0%d1%82%d0%b2%d0%be%d1%80%d0%b8%d1%85%d0%b0-%d0%b0%d0%b9%d1%84%d0%b5%d0%bb%d0%be%d0%b2%d0%b0%d1%82%d0%b0-%d0%ba%d1%83%d0%bb%d0%b0-%d0%b7%d0%b0%d1%80%d0%b0%d0%b4%d0%b8-%d0%be%d1%87%d0%b0/", "text": "Главната забележителност на френската столица – Айфеловата кула – бе временно затворена за туристически посещения заради очаквания в района на Париж обилен снеговалеж, се казва в днешно съобщение на официалния й сайт, цитирано от ТАСС.  Само посетители, които имат резервации за ресторантите на кулата, могат да отидат там, се казва в съобщението. Според последни данни от френската метеорологична служба „Метео-Франс“ в 14 департамента на Франция заради предстоящия снеговалеж и очакваните заледявания е обявена оранжева (предпоследна) степен на метеорологична тревога. Освен снега, в столичния район Ил дьо Франс се очакват и силни ветрове с пориви до 11 метра в секунда.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.06", "title": " Затвориха Айфеловата кула заради очакване за обилен снеговалеж"}
{"url": "https://trud.bg/%d0%b0%d0%bb%d0%b1%d0%b5%d1%80%d1%82-%d0%bf%d0%be%d0%bf%d0%be%d0%b2-%d1%81-%d0%bc%d0%b5%d0%b4%d0%b0%d0%bb-%d0%be%d1%82-%d1%81%d0%b2%d0%b5%d1%82%d0%be%d0%b2%d0%bd%d0%be/", "text": "Алберт Попов спечели първи медал от световно първенство в кариерата си. Най-добрият български скиор в алпийските дисциплини взе бронз в гигантския слалом на шампионата на планетата за младежи в Давос (Швейцария). 20-годишният софиянец зае трето място след първия манш на около половин секунда зад бъдещия шампион Марко Одермат (Швейцария), а във втория запази позицията си. Среброто грабна Фабио Гщрайн (Австрия), който завърши на 97 стотни зад швейцареца, а общото изоставане на Попов след двата манша бе 1,32 секунди. Това е най-големият успех за българина от световни първенства за тази възраст. Миналата година в Оре (Швеция) той остана 5-и в гигантския слалом, „Беше тежко, много трудно състезание с много напрежение – призна Алберт след финала. – Мисля че можех и още, но на такива форуми винаги е трудно да покажеш максимума. Много доволен съм, че успях да взема медал, защото толкова пъти бях близо и все не успявах. Сега съм щастлив и ще ми е по-спокойно на слалома утре. Мисля че първите трима си направихме едно страхотно състезание с интрига до края.“ Днес е последният старт на световното – слаломът, на който освен Попов ще стартират още Камен Златков и Йоан Тодоров. „Чакаме още медали – заяви директорът на алпийските дисциплини към БФСки Иван Каневчев. – Безупречно тактически проведено състезание за Алберт. Издържа и психически на напрежението. Всички сме изключително радостни от чакания почти 20 години медал от световно първенство.“", "date": "2018.02.06", "title": " Алберт Попов с медал от световно"}
{"url": "https://trud.bg/%d0%b2%d0%b5%d0%b7%d0%b5%d0%bd%d0%ba%d0%be%d0%b2-%d1%81-%d0%bd%d0%be%d0%b2-%d1%82%d1%80%d0%b5%d0%bd%d1%8c%d0%be%d1%80-%d0%b2-%d0%b1%d0%b0%d1%80%d1%81%d0%b0/", "text": "Александър Везенков има нов треньор, след като баскетболният „Барселона“ уволни досегашния наставник Сито Алонсо. След поредица тежки заседания, продължили цял ден, ръководството на каталунците е освободило специалиста, под чието ръководство тимът претърпя 7 загуби в испанското първенство и 14 в Евролигата. На негово място застъпва досегашният треньор на втория отбор Алфред Жулбе. Това е добра новина за българското крило, тъй като Алонсо често го оставяше извън състава.", "date": "2018.02.06", "title": " Везенков с нов треньор в „Барса“"}
{"url": "https://trud.bg/%d1%82%d0%b5%d1%80%d0%be%d1%80%d0%b8%d1%81%d1%82%d1%8a%d1%82-%d0%bc%d0%b5-%d0%bf%d0%b8%d1%82%d0%b0-%d0%b7%d0%b0%d0%ba%d0%be%d0%bd%d0%b5%d0%bd-%d0%bb%d0%b8-%d0%b5-%d0%b0%d0%bd%d1%82%d0%b8%d1%80%d0%b0/", "text": "Най-пострадалата българка Данка Иванова и таксиджията Йонко Иванов, който е откарал атентатора-самоубиец до летище Сарафово, бяха разпитани като свидетели на атентата от 18 юли 2012 г. Пред спецсъда таксиджията разказа, че качил в Равда мъжът с шапка, очила и раница, който твърдял, че е турист от САЩ. Не бил нервен, не бързал и говорел малко. По пътя на клиента му направило впечатление, че антирадарът сигнализира за камера на КАТ и попитал законно ли е устройството, спомни си шофьорът. Данка Иванова пък работила като екскурзовод и трябвало да посрещне израелските туристи. „Почти всички се бяха качили в автобусите, бяха останали няколко пушачи отвън. Потърсих шофьора, направих крачка към автобуса. До този момент помня, а когато се съвзех, вече бях на земята“, разказа Иванова. Ударната вълна я вдигнала във въздуха и тя паднала на лявото си рамо. В бедрото й се забило стъкло, а двете й тъпанчета били спукани. Иванова си припомни, че в болницата оцелели туристи я сочели като виновна за атентата.", "date": "2018.02.06", "title": " Терористът ме пита законен ли е антирадарът"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d1%80%d1%83%d0%bc%d0%b5%d0%bd-%d1%80%d0%b0%d0%b4%d0%b5%d0%b2-%d0%bf%d1%80%d0%b8%d0%b2%d0%b5%d1%82%d1%81%d1%82%d0%b2%d0%b0-%d1%81/", "text": "Президентът Румен Радев подкрепя и приветства публикуваната днес Стратегия на Европейската комисия за Западните Балкани като навременен документ, подчертаващ стратегическата цел на ЕС за присъединяване на региона. Това съобщава прессекретариатът на държавния глава. Положително следва да се оцени, че Стратегията е ориентирана към практиката и очертава конкретни параметри на засилено сътрудничество със страните от региона. Отчетена е нуждата от изграждане на отношения на добросъседство и валидността на подхода на оценка на страните-членки, в съответствие с индивидуалния им напредък по пътя на реформите, се посочва в съобщението. От ключово значение за успеха на Стратегията е лансирането на шестте конкретни области на партньорски инициативи, които адресират най-сериозните проблеми на региона и сред които с най-голяма важност са върховенството на закона, социално-икономическото развитие, сигурността и миграцията и особено помирението и добросъседските отношения. Важна особеност на стратегията е и нейният индивидуален подход към страните. По този начин Западните Балкани заемат като никога досега място в основополагащ документ на ЕС, дефиниращ бъдещи приоритети и действия на Съюза. По този начин документът бележи важен етап в реализацията на целта за членство на целия район на Балканите като част от обединеното европейско семейство, се отбелязва в съобщението от прессекретариата на държавния глава. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.06", "title": " Президентът Румен Радев приветства стратегията за Западните Балкани"}
{"url": "https://trud.bg/%d0%be%d0%b1%d0%b1-%d0%b8-%d1%81%d0%b8%d0%b1%d0%b0%d0%bd%d0%ba-%d0%be%d0%ba%d0%be%d0%bd%d1%87%d0%b0%d1%82%d0%b5%d0%bb%d0%bd%d0%be-%d1%81%d0%b5-%d0%be%d0%b1%d0%b5%d0%b4%d0%b8%d0%bd%d0%b8%d1%85%d0%b0/", "text": "В Търговския регистър е вписано вливането на СИБАНК в Обединена българска банка. С това СИБАНК престава да съществува като отделно юридическо лице, а клиентите є стават клиенти на ОББ. “Правното вливане на СИБАНК в ОББ е следваща стъпка в окрупняването на бизнеса на белгийската KBC Груп в България.  Организирали сме процесите така, че трансформацията да стане почти неусетно за клиентите. Крайната цел е вече още по-голямата банка ОББ да бъде пример за отличен финансов партньор”, коментира главният изпълнителен директор на ОББ Петър Андронов. Заради вливането не е необходимо преиздаване на кредитните и дебитните карти до изтичане на тяхната валидност. Условията по кредити, депозити и други продукти и услуги се запазват, съгласно сключените с всяка от двете банки договори, гласи официалното съобщение. Сметките на всички досегашни клиенти на СИБАНК обаче ще имат IBAN номера, съдържащи името на ОББ, а именно – UBBS. Тази промяна ще настъпи след няколко месеца. Тя е техническа и по никакъв начин няма да се отрази на сметките на клиентите. Старият и новият IBAN номера ще функционират успоредно до края на ноември 2018 г. Всички клиенти ще бъдат информирани за евентуални промени чрез имейл, лично писмо, телефонно обаждане или SMS. Поетапното обединяване на клоновата мрежа на ОББ и СИБАНК ще продължи. 32 клона вече обслужват клиенти и на двете банки.", "date": "2018.02.06", "title": " ОББ и СИБАНК  окончателно се обединиха\t\t\t"}
{"url": "https://trud.bg/%d0%bc%d0%b0%d1%80%d0%ba-%d1%80%d1%8e%d1%82%d0%b5-%d0%bd%d0%b0%d0%bf%d1%8a%d0%bb%d0%bd%d0%be-%d0%bf%d0%be%d0%b4%d0%ba%d1%80%d0%b5%d0%bf%d1%8f%d0%bc%d0%b5-%d0%bf%d1%80%d0%b8%d1%81%d1%8a%d0%b5%d0%b4/", "text": "Обсъдихме българското очакване и цел за присъединяване към Шенген. Подкрепяме България напълно да се присъедини към Шенген. Това каза премиерът на Холандия Марк Рюте след среща с премиера Бойко Борисов. „Искаме да похвалим усилията по отношение на прилагането на необходимите политики и промени, за да се реализира това. Но работата още не е свършена“, посочи той. „Поздравявам Бойко Борисов за изключителното лидерство, че води България към повече просперитет. България е една от най-бързо растящите икономики в ЕС и това е нещо, което успявате да поддържате“, посочи Марк Рюте и допълни, че България е ключов играч в региона. „Изключително важна е ролята на България по отношение на бъдещето на Европа“, заяви холандският премиер. „Доволен съм, че България ще обърне внимание на въпроса и активно действа по отношение на позиция за миграционната политика на ЕС“, изтъкна той. „Всички трябва да постигнем добър баланс по отношение на солидарността, всеки да играе ролята си по отношение на търсещите убежище. Трябва да обърнем внимание на корена на проблемите, както е казвал много пъти Бойко Борисов“, каза още Марк Рюте. Всички критерии са изпълнени за еврозоната, поздравявам правителството за постигнатия напредък и успехи в това отношение, каза още холандският премиер. „ Както каза Жан-Клод Юнкер- има още мъничко какво да се направи, убеден съм, че съвсем скоро България ще постигне и това“, заяви той. „Искам да подчертая и големите постижения на България по отношение на външния дълг и икономическия растеж, и по отношение на останалите важни критерии, които са задължителни за пълноправно членство в еврозоната. В това отношение България съвсем ясно върви в правилната посока“, посочи Марк Рюте. „По отношение на единния вътрешен пазар очаквам да си сътрудничим успешно с България. Изключително добри приятели сме, дългогодишни премиери сме“, коментира холандският премиер. „Мога да кажа, че харесвам този мъж и той харесва мен“, каза още той. Холандия е най-големият инвеститор в България и то за над 7,1 млрд. евро. Това са над 14 млрд. лева инвестиции, каза премиерът Борисов след срещата. „Това означава, че имаме пълното доверие на холандските инвеститори и холандския бизнес в България“, заяви той. „Нашето приятелство изисква да имаме още повече доверие и повече инвестиции да дойдат в България“, коментира премиерът. „Доста поговорихме за Западните Балкани, за свързаността и инфраструктурата“, посочи Бойко Борисов и допълни, че днес ЕК е дала по-ясен знак на Балканите. „Холандия е от най-мощните икономики в света, защото са много предпазливи, внимателни. Всяко евро се наблюдава къде отива и затова са такава успешна държава“, обясни премиерът. „Ние показваме същата дисциплина в много сфери“, изтъкна той. „Надявам се за еврозоната и Шенген. Безспорно външната граница вече не е проблем, всички знаят, че я пазим изключително добре“, каза още Бойко Борисов.", "date": "2018.02.06", "title": " Марк Рюте: Напълно подкрепяме присъединяването на България към Шенген"}
{"url": "https://trud.bg/900-%d0%bb%d0%b2-%d0%b3%d0%bb%d0%be%d0%b1%d0%b0-%d0%b7%d0%b0-%d1%88%d0%be%d1%84%d1%8c%d0%be%d1%80-%d1%81-%d0%bf%d1%8a%d1%82%d0%bd%d0%b8%d1%86%d0%b8-%d0%b1%d0%b5%d0%b7-%d0%b1%d0%b8%d0%bb%d0%b5%d1%82/", "text": "Автобусен шофьор беше глобен с 900 лв., заради неиздаване на билети на пътниците. Шуменецът Н.С. опитал да атакува санкцията на Изпълнителна агенция „Автомобилна администрация“, но неуспешно – първо Районният съд отменил частично глобата, но преди ден Административен съд я потвърждава. Решението е окончателно. Шофьорът на автобус „Мерцедес“ бил спрян за проверка на изхода на Шумен през април м.г., докато превозвал пътници по линията до село Ясенково, по договор с община Венец. Инспекторите установили, че нито един от пътуващите няма билет и му наложили 700 лв. глоба. При поискване шофьорът не могъл да представи и билети, нито пък електронно устройство за издаването им, за което го санкционирали с още 200 лв. При разговор с пътниците, те обяснили спасително, че не са платили нищо на водача. Само един изпуснал, че предложил пари, но шофьорът отказал да ги вземе, защото нямал да му върне ресто. Затова магистрати правят извода, че пътуването не е било безплатно. Подчертават и че билетът замества застрахователната полица на пътника при евентуална злополука, затова трябва пътниците да се снабдяват с него преди осъществяване на транспорта, а не като слизат. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.06", "title": " 900 лв. глоба за шофьор с пътници без билети"}
{"url": "https://trud.bg/%d0%b5%d0%ba%d0%be%d1%82%d0%b0%d0%bb%d0%b8%d0%b1%d0%b0%d0%bd%d0%b8%d1%82%d0%b5-%d0%b8%d0%b7%d0%bb%d1%8a%d0%b3%d0%b0%d1%85%d0%b0-%d0%bd%d0%b5%d0%bc%d1%81%d0%ba%d0%b0-%d0%b5%d0%b2%d1%80%d0%be%d0%b4/", "text": "Немската евродепутатка и съпредседател на групата на Зелените/Европейски свободен алианс в ЕП – Ска Келер, ще се включи в тазседмичния протест, който от коалицията “За да остане природа в България” организират уж в защита на Пирин. Източници на “Труд” обясниха, че по този начин инициаторите на шествията търсят политическа легитимация не само у нас, а и в Европа.  Както вестникът показа още в началото на протестите в края на декември, блокиранията на възлови кръстовища в София са политически. Зад проявите, които на практика са незаконни, стоят партия “Зелените” и “Да, България”. На последните избори коалицията между тях и ДЕОС не успя да премине 3% и сега те се опитват да трупат дивиденти, като на преден план изкарват лъжлива екологична кауза. Формалният поводът за идването на Ска Келер е, че тя ще представи доклад за корупцията, написан от европейските зелени. Междувременно щяла да се включи в протеста, който иска оставката на министъра на околната среда Нено Димов. Не е ясно като каква Келер ще вика на жълтите павета за оттеглянето на представител на българската изпълнителна власт. Не се знае също дали тя ще отиде в Пирин, за да види лично, че повод за притеснения няма и че нейните български партньори я лъжат за масово строителство в Националния парк. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.06", "title": " Екоталибаните излъгаха немска евродепутатка\t\t\t"}
{"url": "https://trud.bg/%d0%bc%d0%bb%d0%b0%d0%b4%d0%be%d0%b6%d0%b5%d0%bd%d1%86%d0%b8-%d1%81%d0%b5-%d0%b2%d0%b5%d0%bd%d1%87%d0%b0%d1%85%d0%b0-%d0%ba%d0%b0%d1%82%d0%be-%d0%b3%d0%b5%d1%80%d0%be%d0%b8-%d0%be%d1%82-%d0%ba%d0%b0/", "text": "Дворецът в Балчик и екзотиката на залива са уникален декор за атрактивни сватби. Младоженци са се венчали като герои от филмовата поредица „Карибски пирати”, кумове и сватбари също са били маскирани като морски разбойници. Ритуалът е приключил с екшън и крадене на булката, а пиратското парти с много настроение. Други двойки са предпочели да съживят приказния свят от „Алиса в страната на чудесата“ по време на брачната си церемония, съобщиха от пресцентъра на държавния културен институт. Сред впечатляващите сватби е била тази на двойка от Румъния и Испания, на която всички гости били в традиционните фолклорни носии на двете страни. За 2018 година има 50 заявки за брачни ритуали, а за догодина -вече са записани първите две. 67 са били сватбите през миналата година. Влюбените избират най-красивите места в Двореца с уникална архитектура, като Нимфеума /Храм на водата/-римска лоджия, построена от бившата румънска кралица Мария, където е посрещала гости на свои рождени и имени дни. Пищни венчавки се вдигат още в Розариума, Градината с плачещите върби и в параклиса „Стела Марис“. Младоженците са предимно българи, румънци, има и смесени двойки от граждани на САЩ, Русия, Дубай, Мексико, остров Бали, Сингапур, Венецуела. Най-големите сватби са събирали по 350 гости.Цената на церемонията е 500 лв., а за запазване на дата и час -с 50 лева отгоре. В богатата културна програма на Двореца за 2018 г. има събитие, свързано с ортодоксален ритуал на българска сватба за Деня на християнското семейство, което ще бъде в „Храм на водата-Нимфеум“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.06", "title": " Младоженци се венчаха като герои от „Карибски пирати“"}
{"url": "https://trud.bg/%d0%b7%d1%80%d0%b8%d1%82%d0%b5%d0%bb-%d1%89%d0%b5-%d1%81%d0%bf%d0%b5%d1%87%d0%b5%d0%bb%d0%b8-%d0%b2%d0%b8%d0%bf-%d0%bf%d1%8a%d1%82%d1%83%d0%b2%d0%b0%d0%bd%d0%b5-%d0%b4%d0%be-%d0%b4%d1%83%d0%b1%d0%b0/", "text": "ВИП пътуване за двама до Дубай и посещение на известния турнир Dubai Duty Free Tennis Championships 2018 е голямата награда, която могат да спечелят зрителите на турнира по тенис от сериите АТП 250 в София. Зрителите с билети могат да се включат в играта на промоционалния щанд на основния спонсор на състезанието Dubai Duty Free във фензоната на зала „Арена Армеец“.  Победителят ще получи два самолетни билета до Дубай, ваучери за пазаруване от Dubai Duty Free на стойност 300 евро, 2 VIP билета за 4 от дните на Dubai Duty Free Tennis Championships 2018 по избор и 4 нощувки в турнирния хотел. Печелившият ще бъде изтеглен в деня на финала – неделя, 11 февруари 2018 г.  Късметлията има право да избере сам дните за пътуването си до Дубай и точно коя фаза от Dubai Duty Free Tennis Championships 2018 (19 февруари – 3 март) да наблюдава. От 19 до 24 февруари са мачовете от основната схема на женската надпревара, в която потвърдиха участие Мария Шарапова, Елина Свитолина, Гарбине Мугуруса, Каролина Плишкова, Анджелик Кербер и други големи имена от световния тенис. От 26 февруари до 3 март е надпреварата от сериите АТП 500 при мъжете. Водач в схемата е българинът Григор Димитров. От топ 30 участие са потвърдили още Лука Пуй, Роберто Баутиста Агут и Дамир Джумхур.", "date": "2018.02.06", "title": " Зрител ще спечели ВИП пътуване до Дубай\t\t\t"}
{"url": "https://trud.bg/%d0%bf%d1%8a%d1%80%d0%b2%d0%b8%d1%82%d0%b5-%d0%b4%d0%b2%d0%b0%d0%bc%d0%b0-%d0%b1%d1%8a%d0%bb%d0%b3%d0%b0%d1%80%d0%b8-%d0%b2-%d1%81%d0%be%d1%84%d0%b8%d1%8f-e%d0%b4%d0%b8%d0%bd-%d1%82%d0%b0%d0%b9/", "text": "С две поражения започна българското участие на тенис турнира „София оупън“. Националът за Купа „Дейвис“ Димитър Кузманов падна с 6:7 (6), 1:6 от Жоао Соуса (Португалия) като пропусна шанс да спечели поне сет, след като водеше с 5:1 в тайбрека на първата част, а малко по-късно стигна до 3 сетбола. След пропуска на първия 24-годишният пловдивчанин влезе в спор с рефера Карлос Бернардес. „Може би след този диалог загубих ритъм, но бях длъжен да го направя – призна Кузманов. – Такива грешки не трябва да се допускат в толкова важен момент от мача. Иначе се чувствах равностоен срещу Соуса.“ Вчера пък националният шампион Александър Донски отпадна след 5:7, 1:6 от Мартин Клижан. В първия си мач от АТП турнир 19-годишният българин се държа достойно срещу опитния и класен съперник и изпусна първия сет едва в 12-ия гейм, когато словакът проби. Във втората част обаче Клижан вдигна темпото и си осигури среща с №1 в схемата Стан Вавринка (Швейцария). „Бях съсредоточен да задържа сервиса си през първия сет, успях до 6:5 – призна Донски. – Това, с което такива играчи ни превъзхождат е по-добра физическа подготовка и повече опит, особено във важните точки.“ Двама квалификанти пък намериха място във втория кръг. Мирза Башич (Босна и Херцеговина) окончателно отпрати Флориан Майер от София. Германецът загуби в квалификациите, но бе призован като „щастлив губещ“ вместо болния Сергей Стаховски (Украйна). Башич обаче спечели с 6:4, 6:1. Йозеф Ковалик (Словакия) пък елиминира с 6:3, 6:3 Раду Албот (Молдова).", "date": "2018.02.06", "title": " Първите двама българи в София – eдин тайбрек и две загуби"}
{"url": "https://trud.bg/21-%d0%b4%d1%83%d1%88%d0%b8-%d1%81%d0%b0-%d0%b0%d1%80%d0%b5%d1%81%d1%82%d1%83%d0%b2%d0%b0%d0%bd%d0%b8-%d0%b7%d0%b0-%d1%82%d1%80%d0%b0%d1%84%d0%b8%d0%ba-%d0%bd%d0%b0-%d0%bc%d0%b8%d0%b3%d1%80%d0%b0/", "text": "Британската полиция арестува 21 души днес по време на серия от обиски, предприети срещу членове на мрежа за трафик на хора, предаде Асошиейтед прес. Предполага се, че мрежата е вкарала във Великобритания стотици мигранти през Ламанша. В операцията участваха около 350 полицаи, претърсвания бяха извършени на 20 места в Североизточна Англия, по южното английско крайбрежие и в Лондон. Операцията бе проведена след продължило една година разследване, подпомагано от властите на Франция, Белгия и Холандия. Хората, вкарани в Англия от трафикантите, са били основно иракски кюрди. Представители на властите казаха, че сред предполагаемите трафиканти има членове на кюрдстки организирани престъпни групи. Мигрантите са били вкарвани във Великобритания с камиони и са плащали до 10 000 паунда (14 000 долара) на човек. Шофьорите на камионите били наемани както във Франция, така и във Великобритания. По време на операцията около 60 данъчни инспектори са проверили и много автомивки, където се предполага, че може да са били изпрани парите от трафика на мигранти.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.06", "title": " 21 души са арестувани за трафик на мигранти във Великобритания"}
{"url": "https://trud.bg/%d0%b1%d1%80%d0%b8%d1%82%d0%b0%d0%bd%d1%81%d0%ba%d0%b8-%d1%81%d1%8a%d0%b4-%d0%be%d1%82%d1%85%d0%b2%d1%8a%d1%80%d0%bb%d0%b8-%d0%b8%d1%81%d0%ba-%d0%bd%d0%b0-%d0%b0%d1%81%d0%b0%d0%bd%d0%b4%d0%b6-%d0%b4/", "text": "Британски съд отхвърли иск на основателя на „Уикилийкс“ Джулиан Асандж да отпадне заповедта за задържането му, предава Асандж се укрива в посолството на Еквадор в Лондон от повече от пет години, защото се опасява, че може да бъде екстрадиран в САЩ. Ако напусне посолството, Асандж ще бъде арестуван от британската полиция за неспазване на условията за освобождаване под гаранция през 2012 г. Той не се яви в съда, за да избегне екстрадиране в Швеция, където беше издирван за изнасилване. Шведската прокуратура прекрати разследването по това обвинение, което накара адвокатите на 46-годишния Асандж да поискат да отпадне заповедта за ареста му. Съдът в Лондон обаче прецени, че няма основание за отмяна на британската заповед за задържане на Асандж. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.06", "title": " Британски съд отхвърли иск на Асандж да отпадне заповедта за задържането му"}
