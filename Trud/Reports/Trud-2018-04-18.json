{"url": "https://trud.bg/%d0%b2%d0%be%d0%b9%d0%bd%d0%b0-%d0%b2-%d0%b1%d1%81%d0%bf-%d1%81%d0%bb%d0%b5%d0%b4-%d1%80%d0%b5%d1%82%d1%80%d0%be%d0%b3%d1%80%d0%b0%d0%b4%d0%bd%d0%b8%d1%8f-%d0%bc%d0%b5%d1%80%d0%ba%d1%83%d1%80%d0%b8/", "text": "Денят 17 април 2018 година, когато лидерът на БСП Корнелия Нинова обяви, че членове на структури на АБВ се връщат в БСП, е съобразен с приключилото ретроградно движение на Меркурий. Това прогнозира за „Труд” астрологът Светлана Тилкова – Алена. “Ако ги питате, сигурно ще отрекат. Както казвам, най-големите неверници в науката астрология са най-големите почитатели на прогнозите и с тихи стъпки, неочаквано и невидимо за мнозинството, ако могат, се съобразяват с тях, но не винаги с правилното тълкуване”, уточни тя. Според астрологичната й прогноза вибрацията на деня за членуващите в АБВ е носител на материални стремежи и интерес, кармична разплата и трудности, каквато е била на 14.1.2014 г., когато Георги Първанов обяви, че формацията започва нов живот. “Общата вибрация е носител на глобална промяна както за АБВ, така и за БСП, но пречупена през астрологични аспекти и планетарни положения”, смята асторлогът. Според нея най-важните от тях предупреждават за няколко неща: – Целта на членовете на АБВ за връщането им под крилото на БСП е следствие от взето импулсивно решение, продиктувано от неосъществени материални стремежи и мечти за упражняване на власт, каквато до момента не са имали. – Демонстрацията на чувства и привързаност към партията майка цели вътрешна война малко след поредното обединение не само с АБВ, а и с членската маса на “Движение 21” и на “Зелените” и опит за вътрешен преврат в БСП, за да си върнат загубените позиции онези, които напуснаха редиците й не само заради несъгласие с политиката на БСП, а и защото са се почувствали лично унизени заради разминаването между високото политическо самочувствие, което са имали и нищожното политическо значение на АБВ, което изборните резултати са показали. – Думите, които ще се изрекат скоро след повторното им вливане в редиците на БСП и началното им стабилизиране, ще доведат до нова война (думата не е пресилена), в редиците на партията заради проява на доверчивост при приемане на отцепниците, както и на нови членове, за което са категорични аспекти на Хирон и Меркурий. “Казано с неастрологични думи – Корнелия Нинова не трябва да е доверчива и не бива да приема всички, които желаят отново да се влеят в БСП, независимо отцепници или нови симпатизанти. Ако вярва, че така ще си увеличи членската маса гласуваща за БСП, може да се окаже подведена. Ретроградният Юпитер, който е пренебрегнат, също работи във вреда на това решение за сливане на партиите отцепници с партията майка, защото трудно ще преобърне мисленето им и осъзнаването, че те не са единствената алтернатива за управлението на България, което обрича на вътрешна битка членовете на партията, разединение, но води и до проблеми в управлението, заради неадекватни действия далеч от реалността, основани на егоцентризма на стари и още по-стари партийни лидери”, прави заключението си Алена.", "date": "2018.04.18", "title": " Война в БСП след ретроградния Меркурий"}
{"url": "https://trud.bg/%d0%b1%d0%be%d0%b6%d0%b8%d0%b4%d0%b0%d1%80-%d0%bb%d1%83%d0%ba%d0%b0%d1%80%d1%81%d0%ba%d0%b8-%d0%b8%d0%b7%d0%b2%d0%b8%d0%bd%d1%8f%d0%b2%d0%b0%d0%bc-%d1%81%d0%b5-%d0%bd%d0%b0-%d0%b2%d1%81%d0%b8%d1%87/", "text": "Извинявам се на всички седесари за тази случка от вчера, въпреки че не мога да се извиня от името на сценаристите. Това каза председателят на СДС Божидар Лукарски по   в коментар на вчерашното заседание на Националния съвет на партията, което прерасна в скандал и ръкопашни схватки. По думите му това е сценарий за разбиването на СДС и за края му. „Сценарият с доста сериозен агентурен почерк, според мен съставен извън полето на партията, обслужва чужди интереси, тъй като беше явно, че вчера, освен че ще се гласува моята оставка, трябваше да се проведе и един политически дебат за бъдещето на партията.  Благодарение на този скандал в крайна сметка, независимо от това как е продължило събранието, с какви административни решения и т.н. , колко е легитимно и други подобни, които не ми се навлиза в подробности сега точно да тълкувам, този дебат не беше проведен.  Явно, че има хора и политически сили извън партията СДС, които се страхуват от тази линия, която аз прокарвам, а именно тенденция за едно бъдещо обединение на принципа на консервативно-патриотичните идеологии”, каза Лукарски. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.18", "title": " Божидар Лукарски: Извинявам се на всички седесари!"}
{"url": "https://trud.bg/%d0%bd%d0%b5%d0%bd%d0%be-%d0%b4%d0%b8%d0%bc%d0%be%d0%b2-%d0%bd%d0%be%d0%b2%d0%b8%d1%8f%d1%82-%d0%bf%d0%bb%d0%b0%d0%bd-%d0%b7%d0%b0-%d1%86%d0%b0%d1%80%d0%b5%d0%b2%d0%be-%d0%b5-%d0%bc%d0%bd%d0%be%d0%b3/", "text": "„Този план (Общия устройствен план (ОУП) на община Царево) е много по-щадящ природата спрямо предишно предлагани планове – силно ограничено е застрояването. Но ние трябва да търсим баланс между икономическото развитие на местните общности и опазването на околната страна, не може да има приоритет в едната или в другата посока. Това заяви министърът на околната среда и водите Нено Димов по  . „Разрешенията (за строеж – б.ред.) ги дава общината – това, което ще се гледа в МОСВ е забавеният общ устройствен план в община Царево”, уточни министърът. Едно от най важните неща е да има регламент – да е ясно какво може, подчерта Димов. “По процедурата – трябва да отразим всичко положително от общественото обсъждане, после да върнем на Министерството на регионалното развитие и благоустройството бележките, а после пак ще има 30-дневно обсъждане. Процедурата е тежка и дълга”, каза още той. „27 договора съм подписал с кметовете на общини, откакто съм министър – и около половината не са кметове на ГЕРБ или ОП. Много ясно се вижда, че не подбираме по партийна принадлежност, а по места, където се реализират проекти. Обществените поръчки на Министерството на околната среда и водите са през много малката възможност на бюджета – сведени са до минимум. Големите поръчки са дадени на общините”, каза още министърът. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.18", "title": " Нено Димов: Новият план за Царево е много по-щадящ природата"}
{"url": "https://trud.bg/%d0%b4%d0%be%d1%85%d0%be%d0%b4%d0%b8%d1%82%d0%b5-%d0%bd%d0%b0%d1%80%d0%b0%d1%81%d0%bd%d0%b0%d1%85%d0%b0-%d1%81-40/", "text": "Доходите нараснаха с 60% за последните 10 години. Но като са вземе предвид и инфлацията за периода се оказва, че реалното увеличение на доходите е с 40%, обявиха от НСИ. Доходът на човек за цялата 2017 г. е 5586 лв., като спрямо 2016 г. нараства с 8,1%. Така се оказва, че на месец живеем с по 465 лв. Сумата е доста малка като се има предвид, че средната заплата за декември е 1123 лв. Но в доходите на домакинствата влизат и пенсиите и обезщетенията за майчинство и безработица. Така, ако в домакинството има дете, пенсионер или безработен средният доход на човек пада значително, дори ако един от родителите има висока заплата. За 10 години доходите на домакинствата от заплати са нараснали с 67,3%. Доходите от пенсии се увеличават доста по-бързо – с 82,6%. Това се дължи както на застаряването на населението, така и на факта, че новите отпускани пенсии са по-високи от старите. В резултат заплатите формират 55% от доходите на домакинствата, а пенсиите имат дял от 26,5%. Като към пенсиите се прибавят обезщетенията за безработица и майчинство, се оказва, че 30% от всички доходи са социални плащания. За храна домакинствата дават 30% от разходите си. Като за 10 години парите за прехрана са нараснали с 31,7%. В същото време разходите за жилището (вода, ток, горива, обзавеждане и поддържане на дома) нарастват двойно по-бързо – със 74,7%, и вече формират 15% от всички разходи на домакинствата. Българите харчат за алкохол и цигари (219 лв. на човек годишно), повече отколкото за дрехи и обувки (183 лв.), и приблизително колкото за свободно време, култура и образование (230 лв.). Така за алкохол и цигари отиват толкова пари, колкото за почивка през лятото.   Кола имат само 51,2% от домакинствата в страната, като 4,3% притежават два и повече автомобила, обявиха от НСИ. Не могат да си позволят кола по финансови причини 14,7% от хората, а 33,8% са заявили, че нямат нужда от автомобил. От предметите за дълготрайна употреба най-разпространен е телевизорът – той присъства в 99,3% от жилищата, като 29,2% имат по два и повече телевизора. 4,8% от домакинствата не могат да си купят пералня по финансови причини. С компютри разполагат 55% от домакинствата (62,5% в градовете и 33,8% в селата). Все още е голям делът на хората, които посочват, че нямат нужда от компютър – 38,6%. Интернет пък има в 56,1% от домовете. 66,5% от домакинствата имат само мобилни телефони (преобладават тези с два и повече GSM-а). Климатици има в 37,3% от жилищата, като 28,9% са отговорили, че не могат да си купят по финансови причини. В жилища под наем живеят само 3,6% от хората. Тоалетна вътре в жилището имат 67,4% от домакинствата в селата и 97,1% в градовете. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.18", "title": " Доходите нараснаха с 40%\t\t\t"}
{"url": "https://trud.bg/%d0%b5%d0%ba-a%d0%bc%d0%b5%d1%80%d0%b8%d0%ba%d0%b0%d0%bd%d1%81%d0%ba%d0%b8%d1%82%d0%b5-%d0%bc%d0%b8%d1%82%d0%b0-%d0%b4%d0%b5%d1%84%d0%be%d1%80%d0%bc%d0%b8%d1%80%d0%b0/", "text": "Европейската комисарка за търговията Сесилия Малмстрьом заяви, че новите американски мита върху стоманата и алуминия деформират световната търговия и могат да подкопаят надеждите за икономически растеж. Тя подчерта, че ЕС няма да предложи отстъпки, за да бъде изключен от американските вносни мита преди 1 май, съобщи Асошиейтед прес. Президентът на САЩ Доналд Тръмп даде срок до 1 май на ЕС и шест други стани да преговарят за постоянно освобождаване от вносните мита – 25% върху стоманата и 10% върху алуминия. “Наблюдаваме възстановяване и потенциален растеж в търговията и световния растеж, но той е застрашен от тези мита”, каза Малмстрьом пред журналисти в Страсбург. Можем вече да забележим тенденция на нарушаване на търговията, което засяга също и ЕС, допълни тя По думите й американските мита са “чист протекционизъм”. “Не сме предложили на САЩ нищо. Няма да им предложим нищо, за да бъдем изключени от митата, за които смятаме, че не отговарят на правилата на Световната търговска организация (СТО)”, каза тя. Очакваме да бъдем изключени от тези мерки постоянно и безусловно, каза още еврокомисарката. ЕС подготви списък с “балансиращи” мита на стойност 2,8 милиарда евро (3,4 милиарда долара) за американски продукти, ако не бъде изключен за постоянно от тарифите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.18", "title": " ЕК: Aмериканските мита деформират световната търговия"}
{"url": "https://trud.bg/%d0%bf%d1%80%d0%be%d0%b4%d0%b0%d0%b6%d0%b1%d0%b8%d1%82%d0%b5-%d0%bd%d0%b0-%d0%bd%d0%be%d0%b2%d0%b8-%d0%b0%d0%b2%d1%82%d0%be%d0%bc%d0%be%d0%b1%d0%b8%d0%bb%d0%b8-%d1%81-26-%d1%80%d1%8a%d1%81%d1%82/", "text": "България влиза в топ 5 на ЕС по ръст на продажбите на нови коли. От януари до март са регистрирани 8336 нови автомобила, което е увеличение с 26,2% спрямо същия период на 2017 г., сочат данните на Европейската асоциация на автомобилните производители. По-голям ръст на продажбите на нови коли има в Унгария (+29,8%), Румъния (+28,6%), Хърватия (+28,4%) и Гърция (+26,9%). Само през март в страната са регистрирани 3312 нови автомобила, което ръст с 10,2% и ни нарежда на девето място в ЕС. Най-голям ръст на покупките на коли има в Кипър (+35,2%), Литва (+34,5%) и Унгария (+28,5%). В ЕС обаче има 10 страни, където се отчита спад на продажбите на нови коли, което показва големи разлики в състоянието на пазара в държавите от Европа. Най-голям спад има във Великобритания (-15,7%) и Дания (-13,2%). Така за целия ЕС се отчита спад за месеца от 5,3%. За първото тримесечие има 6 страни от ЕС със спад на продажбите. Като най-голямо намаление с 12,4% се отчита в един от най-големите пазари – Великобритания. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.18", "title": " Продажбите на нови автомобили с 26% ръст"}
{"url": "https://trud.bg/%d0%bc%d0%be%d0%b7%d1%8a%d0%ba%d1%8a%d1%82-%d0%bd%d0%b0-%d0%bc%d0%b0%d1%89%d0%b0%d0%b1%d0%b5%d0%bd-%d0%be%d0%b1%d0%b8%d1%80-%d0%b2-%d0%b8%d1%81%d0%bb%d0%b0%d0%bd%d0%b4%d0%b8%d1%8f-%d0%b8%d0%b7%d0%b1/", "text": "Заподозреният организатор на кражбата на 600 компютри, използвани за „копаене“ на криптовалутата биткойн, избяга от арест в Исландия, съобщи местната полиция. Синдри Тор Стефансон се измъкнал от затвор с ниска степен на охрана през прозореца и отлетял до Швеция с пътнически самолет, в който бил и премиерът на Исландия, информира  . Той използвал паспорта на друг мъж, но бил разпознат на видеозаписи от охранителни камери. Откраднатите специализирани компютри, оценени общо на 1,6 млн. евро, все още не са открити. Стефансон бе сред 11-те арестувани през февруари по подозрение, че са замесени в случая, наричан от местните медии „Големия биткойн грабеж“. Машините били откраднати при четири набега срещу центрове за данни в Исландия – популярно място за такива обекти, тъй като почти 100% от електроенергията идва от възобновяеми източници и е евтина. 10 дни преди бягството той бил прехвърлен в затвор с ниска степен на сигурност в южната провинциална част на Исландия. Той се намирал на окол 95 км от международното летище край Кефлавик. Затворът е без ограда и обитателите му имат достъп до телефони и интернет, пишат местни медии. Надзирателите докладвали, че Стефансон е изчезнал едва, след като самолетът му излетял за шведската столица Стокхолм. Премиерът на Исландия Катрин Якобсдотир пътувала със същия полет за Швеция за участие в среща на министър-председателите на 5-те скандинавски страни с индийския им колега Нарендра Моди. Тя не е коментирала бягството. Властите в Исландия издадоха международна заповед за арест на Стефансон. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.18", "title": " Мозъкът на мащабен обир в Исландия избяга със самолет, в който бил и премиерът"}
{"url": "https://trud.bg/%d0%bc%d0%b2%d0%bd%d1%80-%d1%87%d0%b0%d1%81%d1%82-%d0%be%d1%82-%d0%b1%d0%b5%d1%80%d0%bb%d0%b8%d0%bd-%d1%89%d0%b5-%d0%b1%d1%8a%d0%b4%d0%b5-%d0%b5%d0%b2%d0%b0%d0%ba%d1%83%d0%b8%d1%80%d0%b0%d0%bd%d0%b0/", "text": "Във връзка с информация за обезвреждане на неексплодирала бомба от Втората световна война в Берлин, на 20 април 2018 г. от 9.00 часа местно време в района около централната жп гара в германската столица ще бъде проведена евакуация. Това съобщиха от пресцентъра на Министерството на външните работи. Засегнат ще бъде районът в радиус от 800 метра от местоположението на бомбата. Това са улиците Шосещрасе, Инвалиденщрасе, Хайдещрасе и Фенщрасе ( Chausseestraße, Invalidenstraße, Heidestraße und Fennstraße), както и намиращите се на тях сгради. Ще бъдат евакуирани и сградите в северозападната част на болница „Шарите“ от улица Инвалиденщрасе до Берлинския музей по медицинска история. По всяка вероятност централната жп гара също ще бъде евакуирана. По време на обезвреждането може да се стигне до нарушаване на движението на влаковете и автомобилният трафик по северно-южния тунел, както и на въздушното движение на летище Тегел. Всички линии на берлинското метро ще се движат по разписание, като единствено линия 55 ще бъде спряна след 09.00 ч. на 20 април т.г. Възможно е да има нарушаване на движението и на автобусния обществен транспорт. Българското посолство в Берлин информира, че в случай на необходимост, на гражданите ще бъде осигурен подслон от страна на местните власти. За контакт с посолството на Република България в Берлин:  Адрес: Mauerstrasse 11, 10117 Berlin  Тел.: +49 30 201 0922;  Е-mail: Embassy.Berlin@mfa.bg.", "date": "2018.04.18", "title": " МВнР: Част от Берлин ще бъде евакуирана на 20 април"}
{"url": "https://trud.bg/%d0%bd%d0%b8%d0%ba%d0%be%d0%bb%d0%b8%d0%bd%d0%b0-%d0%b0%d0%bd%d0%b3%d0%b5%d0%bb%d0%ba%d0%be%d0%b2%d0%b0-%d0%bd%d0%b0-%d1%81%d1%80%d0%b5%d1%89%d0%b0-%d1%81-%d0%bf%d1%80%d0%b5%d0%b7%d0%b8%d0%b4%d0%b5/", "text": "Министърът на туризма Николина Ангелкова разговаря с президента на Аржентина Маурисио Макри в рамките на срещата на министрите на туризма от Г20. За срещата съобщи самата Ангелкова в профила си във фейсбук. “Имах възможност да запозная г-н Макри с напредъка на сектор туризъм в страната и влиянието, което той оказва за цялостното развитие на България”, пише министърът. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.18", "title": " Николина Ангелкова на среща с президента на Аржентина"}
{"url": "https://trud.bg/52-%d0%b3%d0%be%d0%b4%d0%b8%d1%88%d0%bd%d0%b0-%d0%b6%d0%b5%d0%bd%d0%b0-%d0%be%d0%bf%d0%b8%d1%82%d0%b0-%d0%b4%d0%b0-%d0%b2%d0%bd%d0%b5%d1%81%d0%b5-%d1%85%d0%b5%d1%80%d0%be%d0%b8%d0%bd-%d0%b2-%d1%81/", "text": "52-годишна столичанка е задържана във Второ РУ след опит да внесе наркотици в софийския затвор. На 10 април след обяд, при проверка на багаж, който Д.Р. /52г./ носела за лишен от свобода, служители на ГДИН намерили и иззели укрити наркотични вещества, съобщиха от МВР. Жената е задържана във Второ РУ с полицейска мярка до 24 часа, а по случая – образувано досъдебно производство. Резултатът от назначената експертна справка показал, че иззетото вещество е хероин с тегло 4.11 г. След доклад на събраните материали в Софийска градска прокуратура, Д.Р. е привлечена като обвиняема по чл. 354 а от НК и й е наложена мярка за неотклонение „парична гаранция“ в размер на 400 лв. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.18", "title": " 52-годишна жена опита да внесе хероин в Софийския затвор"}
{"url": "https://trud.bg/%d0%ba%d1%80%d0%b0%d1%81%d0%b5%d0%bd-%d0%ba%d1%80%d0%b0%d0%bb%d0%b5%d0%b2-15-%d0%bc%d0%bb%d0%bd-%d0%bb%d0%b2-%d1%89%d0%b5-%d0%b1%d1%8a%d0%b4%d0%b0%d1%82-%d0%b8%d0%bd%d0%b2%d0%b5%d1%81%d1%82%d0%b8/", "text": "Българското европредседателство е първото, което постави в приоритетите младежките политики. Даваме шанс на младите хора сами да определят насоките на развитие. Това коментира министърът на младежта и спорта Красен Кралев по  . По думите на министъра младите хора могат да бъдат основата за изграждане на стабилно общество. България заема лидерска позиция в младежките политики, следващата седмица предстои подписването на споразумение с фонд “Население” към ООН за развитие на младежките политики. По него ще получаваме и финансиране, каза министърът на младежта и спорта. “Те припознават България като един от стабилните фактори в Европа, специално в младежките политики, така че важно е това, което се прави”, Красен Кралев. През тази година с 15 млн. лв. ще се инвестира в изграждането на физкултурни салони. Първите проекти трябва да бъдат в населени места, които от години нямат физкултурен салон, каза министър Кралев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.18", "title": " Красен Кралев: 15 млн. лв. ще бъдат инвестирани в изграждането на физкултурни салони"}
{"url": "https://trud.bg/%d1%83%d0%bd%d0%b8%d1%86%d0%b5%d1%84-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b5-%d0%b4%d0%be%d0%b1%d1%8a%d1%80-%d0%bf%d1%80%d0%b8%d0%bc%d0%b5%d1%80-%d0%b7%d0%b0-%d0%b4%d0%b5%d0%b8%d0%bd/", "text": "България изцяло подкрепя политиката на УНИЦЕФ по отношение на ранното детско развитие и грижата за децата и има желание да разшири съвместната дейност с организацията. Това заяви министърът на здравеопазването Кирил Ананиев по време на среща с представителя на УНИЦЕФ за България Мария Хесус Конде, съобщиха от МЗ. Тази година се очаква да стартира и новата петгодишна програма за работа между българското правителство и организацията, в която е надградено всичко постигнато до момента, посочи Мария Хесус Конде. Оценката на УНИЦЕФ е, че България е постигнала много в посока на ранното детско развитие, но има необходимост от по-добра координация между отделните ведомства. Според експертите на неправителствената организация у нас има добре развито майчино и детско здравеопазване. В тази посока от УНИЦЕФ предлагат прилагането и у нас на техен, вече работещ в много държави инструмент за оценка на психологичното развитие на децата в най-ранна възраст. България е добър пример и по отношение на процеса на деинституционализация на децата, посочи Мария Хесус Конде и даде за пример, че преди 10 години децата в институции са били близо 12 000, сега са останали около 1000. Добрият опит в тази посока ще бъде представен и на конференция в Брюксел, която УНИЦЕФ организира. Министър Ананиев и представителят на УНИЦЕФ за България Мария Хесус Конде обсъдиха и възможността да бъде изготвен оперативен план за съвместна работа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.18", "title": " УНИЦЕФ: България е добър пример за деинституционализация на децата"}
{"url": "https://trud.bg/%d1%81%d0%ba%d0%b0%d0%bd%d0%b4%d0%b0%d0%bb%d1%8a%d1%82-%d1%81-%d1%84%d0%b5%d0%b9%d1%81%d0%b1%d1%83%d0%ba-%d0%b2%d0%bb%d0%b5%d0%b7%d0%b5-%d0%b8-%d0%b2-%d0%b5%d0%b2%d1%80%d0%be%d0%bf%d0%b5%d0%b9%d1%81/", "text": "Скандалът с Фейсбук и компанията Кеймбридж Аналитика днес влезе и в пленарната зала на Европейския парламент. От еврокомисията отново призоваха Марк Зукърбърг да даде обяснение за използването на лични данни на потребители. Повече от 2 часа евродепутатите обсъждат скандала с фейсбук, в остъствието на Зукърбърг. Той не се яви в Европарламента, където беше поканен, съобщи  . Депутати от различни парламентарни групи заявиха, че те не приемат само извинения, искат и обяснения от Зукърбърг за изтичането на лични данни. Също така как ще бъде спазен общият регламент за защита на личните данни, който влиза в сила от 25 май. Според различни евродепутати този скандал е само върхът на айсберга. Знае се от години, че се търгува с лични данни. “Възможно е достъпът до лични данни да е позволил на редица фактори да микротаргетират граждани и да подпомагат разпространяването на фалшиви новини и пропаганда. И всичко това без никаква прозрачност и съгласие от потребителите. Този скандал е сигнал за всички ни, че трябва да започнем сериозен дебат каква роля играят социалните мрежи днес и каква роля трябва да играят в нашите избори в бъдеще”, коментира еврокомисарят Вера Юрова. “Добре работещите правила за защита на личните данни не са единствения отговор срещу манипулиране на избори. За гарантиране на върховенството на закона и демокрацията са необходими и други мерки”, каза Моника Панайотова, заместник-министър за Българското европредседателство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.18", "title": " Скандалът с Фейсбук влезе и в Европейския парламент"}
{"url": "https://trud.bg/3947-%d0%bd%d0%be%d0%b2%d0%b8-%d1%81%d0%bb%d1%83%d1%87%d0%b0%d1%8f-%d0%bd%d0%b0-%d0%b1%d0%b5%d0%bb%d0%be%d0%b4%d1%80%d0%be%d0%b1%d0%b5%d0%bd-%d1%80%d0%b0%d0%ba-%d0%b3%d0%be%d0%b4%d0%b8%d1%88%d0%bd/", "text": "Годишно новите случаи на рак на белия дроб у нас са 3947. При над 70% от пациентите обаче диагнозата се поставя фатално късно – в трети стадий, когато под 5% от хората биха преживели и 5 години. Данните бяха изнесени в сряда по време на семинар на тема „Рак на белия дроб – иновации в диагностиката и лечението“ в София. За сравнение ранното откриване на това заболяване в САЩ достига 35%, а в редица страни от ЕС е над 20-25%.  В България ракът на белия дроб е най-честото злокачествено заболяване при мъжете и петото по честота сред жените. Основни симптоми са продължителна кашлица, загуба на тегло, гръдна болка. При 20% от хората обаче симптоми няма, което прави диагностиката трудна.", "date": "2018.04.18", "title": " 3947 нови случая на белодробен рак годишно\t\t\t"}
{"url": "https://trud.bg/%d0%bd%d0%b5%d0%b7%d0%b0%d0%ba%d0%be%d0%bd%d0%bd%d0%be-%d0%b5-%d1%81%d0%bf%d0%b8%d1%80%d0%b0%d0%bd%d0%b5%d1%82%d0%be-%d0%bd%d0%b0-%d1%81%d1%82%d1%80%d0%be%d0%b5%d0%b6%d0%b0-%d0%bd%d0%b0-%d0%b8%d0%b7/", "text": "Върховният административен съд е обявил за незаконна заповедта, с която кметът на „Младост“ Десислава Иванчева спря строеж а на Изабела Сярова в района. През февруари миналата година инвеститорката направи гладна стачка пред Столичната община заради неправомерното спиране на строежа й на триетажна офис сграда с магазини и кафене срещу бл. 64 в „Младост 1“. Впоследствие се оказа, че заповедта е неаргументирана. Това бе потвърдено от градоустройствената комисия към общинския съвет и от главния архитект на София Здравко Здравков. Те препоръчаха на Иванчева да отмени нареждането си за спирането на строежа. То бе обявено за незаконно и на ниво районен съд. Самата Иванчева издаде заповед за продължаване на обекта, с която обаче не отменя предната за спирането. Нареждането за спирането на строежа е обявено от съда за незаконосъобразно. „По делото е установено, че не са налице съществени отклонения от одобрения инвестиционен проект по чл.154, ал.2, т.5 ЗУТ, на каквито се позовава заповедта и спрямо които е наредено спиране изпълнението на всички СМР по строежа“, пише в решението на Върховния съд. Инвеститорката вече строи обекта си, но ще съди Иванчева за пропуснати ползи от хиляди левове. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.18", "title": " Незаконно е спирането на строежа на Изабела Сярова"}
{"url": "https://trud.bg/%d1%88%d0%b2%d0%b5%d0%b4%d1%81%d0%ba%d0%b8%d1%8f%d1%82-%d0%ba%d1%80%d0%b0%d0%bb-%d0%bf%d1%80%d0%be%d0%bc%d0%b5%d0%bd%d0%b8-%d1%83%d1%81%d1%82%d0%b0%d0%b2%d0%b0-%d0%bd%d0%b0-%d0%b0%d0%ba%d0%b0%d0%b4/", "text": "Кралят на Швеция Карл XVI Густав ще внесе промени в устава на Шведската академия, която присъжда Нобеловата награда за литература. Това се казва в съобщение за медиите, разпространено от кралския дворец. “Възнамерявам да допълня устава на Шведската академия по такъв начин, че да стане ясно, че нейните членове могат да я напускат по тяхно желание. Освен това онези от членовете й, които не са участвали в работата й повече от 2 години, ще се считат за напуснали академията даже ако официално не са поискали оставка”, се казва в документа. По мнението на монарха, основен принцип в шведското и международното право се състои в това, че всеки, който не желае да бъде член на някаква организация, трябва да може да я напусне по свое желание. Това в бъдеще ще се отнася и до Шведската академия. “Започнах консултации с академията за конкретната формулировка в устава й относно нейното напускане”, добави кралят. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.18", "title": " Шведският крал промени устава на академията, която присъжда Нобеловата награда за литература"}
{"url": "https://trud.bg/%d1%81%d0%bb%d1%83%d1%85-%d0%bf%d1%80%d0%b0%d1%89%d0%b0-%d0%b1%d0%b0%d0%b3%d0%b0%d1%82%d0%b0-%d0%b2-ufc/", "text": "Благой Иванов може да се превърне в най-новото попълнение в тежка категория на Ultimate Fighting Championship (UFC), най-престижната ММА верига в света. В момента Багата е световен шампион, но в не толкова популярната версия WSOF/PFL. Българинът не е бил обявен в списъка за следващия сезон във веригата, което доведе до слухове, че вероятно вече е постигнал предварителна договорка с UFC. Първо обаче Иванов трябва да се възстанови от операция заради скъсан менискус и най-рано през юни ще може отново да влезе в клетката.", "date": "2018.04.18", "title": " Слух праща Багата в UFC"}
{"url": "https://trud.bg/%d0%b8%d0%b7%d0%be%d1%81%d1%82%d0%b0%d0%b2%d0%b0-%d0%b4%d0%be%d0%b3%d0%be%d0%bd%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d0%b1%d0%be%d0%b3%d0%b0%d1%82%d0%b8%d1%82%d0%b5-%d1%81%d1%82%d1%80/", "text": "Европейската комисия (ЕК) наскоро публикува годишния си доклад за България за 2018 г., в който се прави задълбочен преглед относно предотвратяването и коригирането на макроикономическите дисбаланси. Всъщност това е цялостен анализ на социалното и икономическо състояние на държавата. Много от посочените проблеми са очевидни, но целта на доклада е те да се поставят във фокуса на управляващите за да се вземат мерки за разрешаването им. Икономическият растеж на България остава стабилен, но догонването на останалата част от ЕС е бавно, пише в доклада на Европейската комисия. За 2017 г. растежът на БВП е 3,8%, но е малко по-слаб, отколкото през 2016 г., когато беше 3,9%. Главният двигател на растежа се е изместил от външния сектор към местното търсене, тъй като частното потребление се е увеличило, а растежът на инвестициите показва положителна стойност. През 2018 г. и 2019 г. растежът на БВП се очаква да се забави в известна степен, но да остане силен, задвижван все още главно от вътрешното търсене. Независимо от положителните икономически перспективи, сближаването на доходите в България със средните за страните от ЕС отново се забави през 2017 г., посочва ЕК. Това ясно показва, че доходите ни догонват средните в ЕС, но през последните години това става с все по-бавни темпове. А това означава, че моментът, когато ще получаваме заплати като нормалните европейци все повече се отдалечава във времето. Процесът по догонване на доходите е ограничен от умереното увеличение на капитала и труда, констатира ЕК. По-нататъшното повишаване на общата производителност – основният двигател на растежа на БВП от 2015 г. насам, би могло да бъде ограничено от сравнително ниските нива на инвестициите в страната. Условията на трудовия пазар се подобриха напоследък. Равнищата на заетост и трудова активност са се повишили, докато безработицата е намаляла значително – до 6,3 % през 2017 г. Възнаграждението на заетите лица през 2016 г. беше много ниско в сравнение със средното за ЕС, отбелязва ЕК. Силният растеж на заплатите през 2017 г. ще повиши тяхното равнище, но ако тази тенденция се запази, без да е придружена от подобни промени в производителността, това може да доведе до загуба на конкурентоспособност. Ниските образователни резултати и неравенствата, свързани със социално-икономическо положение, представляват основни пречки пред усъвършенстването на човешкия капитал с потенциални последици върху нивото на уменията и потенциала за растеж на икономиката. Европейската комисия дава отлична оценка на държавния бюджет, което според доклада създава възможности за преодоляване на икономическите и социалните предизвикателства. Държавният бюджет през 2017 г. е балансиран, а публичният дълг е намалял. Фискалните перспективи остават положителни в средносрочен план с малък излишък, предвиден за 2019 г., и биха могли да се подсилят още повече от подобреното събиране на данъци, както е планирано от държавните органи. По отношение на държавните разходи обаче, има възможност да бъдат подобрени ефикасността и контролът, посочва ЕК. По отношение на банки оценките на ЕК също са много добри. Стабилността на финансовия сектор продължи да се подобрява въпреки оставащите слабости, пише в доклада. Равнищата на капитал и ликвидност на банките се повишиха, а качеството на активите се подобри. Рентабилността на банките остана значителна. Домакинствата са сред най-слабо задлъжнелите в ЕС, но дългът на предприятията и необслужваните кредити продължават да са по-големи в сравнение с други сходни държави, макар и да намаляват. България постигна известен напредък в изпълнението на специфичните за държавата препоръки за 2017 г., отбелязва ЕК. Известен напредък бе постигнат при събирането на данъци и подобряването на данъчната дисциплина, засилването на мерките по правоприлагане, предназначени за намаляване на неформалната икономика и недекларирания труд, предприемането на последващи мерки след прегледите на финансовия сектор и за укрепването на банковия и небанковия надзор, по-лесното намаляване на необслужваните кредити, както и по-доброто насочване на активните политики по заетостта. Ограничен напредък обаче е постигнат при увеличаването на предлагането на качествено образование, по-специално за ромите, увеличаването на обхвата на здравното осигуряване, намаляването на преките плащания от страна на пациентите и справянето с недостига на здравни специалисти. В предишния доклад на ЕК беше посочено, че покритието на заболяванията от здравната осигуровка е слабо, а достъпът до здравеопазване е допълнително възпрепятстван от това, че пациентите плащат направо от джоба си. В новия доклад на ЕК се констатира, че за изминалата една година е направено твърде малко за това да се ограничат плащанията на самите пациенти, които имат осигуровка. Достъпът до здравеопазване е ограничен и от ниското равнище и неравномерното разпределение на ресурсите, пише в доклада на ЕК. Публичните разходи за здравеопазване са много малки, което води до висок процент на невъзстановени медицински разходи. Броят на лекарите е относително голям и емиграцията им е намаляла. Въпреки това, различията на областно равнище в разпределението на лекарите и слабият брой медицински сестри продължават да представляват проблем. Въпреки подобрението през последните години, броят на българите, съобщаващи за проблеми с достъпа до здравни грижи, е значително по-голям от средния за ЕС, отбелязва Европейската комисия. Въпреки че силният икономически растеж се изрази в по-добри резултати по отношение на заетостта, равнищата на бедност и неравенството в доходите продължават да са много високи, а активните политики по заетостта не са достатъчно развити. В България равнищата на бедност и неравенство на доходите са едни от най-високите в ЕС, пише в доклада. Като по разлика между доходите на най-богатите и най-бедните страната ни се нарежда на първо място в ЕС. Почти една четвърт от населението разполага с доход под равнището, определено като „риск от бедност“. Крайната бедност, измерена чрез показатели като изключително лоши жилищни условия за семейства с деца, намалява, но продължава да е сред най-големите в ЕС. Като много от хората, които работят и получават заплата (11,4%), също са в „риск от бедност“, което се дължи на ниските заплати в страната, сочат данни на Националната статистика. Образователната система не осигурява напълно на учащите се необходимите им умения, а достъпът до качествено образование остава неравностоен, пише в доклада на ЕК. Освен това българските граждани изпитват трудности при достъпа до здравеопазване и жилищно настаняване. Независимо че процентът на младите хора, които не участват в никаква форма на заетост, образование или обучение, спадна леко до 18,2% през 2016 г., той все още е сред най-високите в ЕС и е значително над средното равнище за ЕС от 11,6%. Над половината от хората, които не участват в никаква форма на заетост, образование или обучение, са нискоквалифицирани, а процентът на младите роми, които заявяват, че не работят и не учат, продължава да бъде много висок (65%), особено за момичетата. ЕК отбелязва и положителните промени в страната, като например, че се полагат усилия за подобряване на бизнес средата. Предприятията обаче продължават да изразяват загриженост във връзка с корупцията, институционални недостатъци и липса на работна сила, пише в доклада на ЕК. Бариерите пред инвестициите бяха намалени, но темповете на изпълнение на реформите са недостатъчни за догонването на сходни държави, обобщава ЕК.", "date": "2018.04.18", "title": " Изостава догонването на богатите страни\t\t\t"}
{"url": "https://trud.bg/%d0%b4%d0%be%d1%86-%d0%b4-%d1%80-%d0%b9%d0%be%d1%80%d0%b4%d0%b0%d0%bd-%d0%b2%d0%b5%d0%bb%d0%b8%d1%87%d0%ba%d0%be%d0%b2-%d0%bf%d1%80%d0%b5%d0%bf%d0%be%d0%b4%d0%b0%d0%b2%d0%b0%d1%82%d0%b5%d0%bb-%d0%bf/", "text": "– За съжаление, резултатите от съботните атаки в Сирия приличаха по-скоро на някоя евтина продукция на Холивуд. Много гърмежи без никакъв ефект. Тоест, вместо ефект – антиефект. Имаше филмови взривове. макар да се преследваше нещо друго. Тройната западна коалиция от т. нар. миротворци заявиха, че целта им не е да свалят режима на Асад. А тогава какво имат за цел – да наказват за нещо, което не е доказано и е само предположение? Това е абсурдно. И точно те ли ще раздават правосъдие? Още са живи свидетелите… На съвестта им тежи живота на милиони, станали техни жертви в Близкия Изток, Виетнам, Африка. – На първо място, защо около въпросният военен удар се вдигна такъв медиен шум, който сериозно разтревожи международната общественост. Дори в България половината от анкетираните граждани очакваха глобален военен конфликт. Кой имаше интерес да поставя в нова стресова ситуация европейските и арабските страни и то след безпрецедентната по мащаби емигрантска инвазия? – Трите страни – САЩ, Великобритания и Франция, вече заявиха, че така са показали, че ще наказват всеки като Асад, който използва химическо оръжие. Е, нищо че не са представени доказателства за това, те твърдят, че има. В случая наистина можем да поставим питането дали този удар не бе извършен като акт на престиж за САЩ, които след като загубиха позициите си в Сирия, искат поне по-достойно да се оттеглят оттам? – Ето това е един от интересните въпроси. Буди все още недоумение какви обстоятелства принудиха държавните глави на най-великите военни сили на планетата да се въздържат от едно по-мащабно военно ангажиране в Сирия. Очевидно, заради интересите на двете страни. Но кои са те? Интересно е и друго: защо след договореностите между тримата държавни глави – на Русия, Иран и Турция, Ердоган промени позицията си, което наложи Путин да търси спешна среща с него? Но много от въпросите могат и да останат без ясен отговор. – Да, странно е, че той каза със задоволство това, макар и част от ракетите да не попаднаха върху набелязаните цели. Но интересно е и друго. В същото време руският президент не само реагира остро, както при други подобни кризисни събития, но дори позицията му бе доста умерена, а поведението му – на човек, който не е изненадан от случилото се. – Сигурно мнозина се питат. Известно е, че през 2003 г. президентът Буш-младши мобилизира в т. нар. “коалиция на желаещите” над 30 държави. Защо стари членове на НАТО и водещи държави като Германия и Италия, сега отказаха реална военна подкрепа на инициативата на Тръмп? И защо Франция направи остър завой към САЩ? Ако се даде отговор на този въпрос, много от нещата могат да се изяснят. Иначе възможни отговори – много. – Най-важното е, че този военен акт срещу сирийската държава е в нарушение на международното право и принципите на ООН. Единствената институция, оторизирана от международната общност да гарантира мира и сигурността на планетата, е Организацията на обединените нации и постоянно действащият орган – Съветът за сигурност. Нейните решения, включително и наложените от нея на нарушителите на международното право санкции, са задължителни за страните членки на международната организация. Никоя друга държава или военен съюз, включително САЩ и НАТО, нямат право да изземват правораздавателни функции или да играят ролята на световен полицай. – Използването им наистина е тежко престъпление, което трябва да бъде санкционирано. Но това трябва да стане само, след като бъде доказано. И всеки извършител на такова престъпно деяние срещу човечеството трябва да понесе строга наказателна отговорност. Но подобно обвинение се гради върху убедителни факти и свидетелства, а не върху предположения, които в никакъв случай не са достатъчни за аргументиране на вина и търсене на отговорност. Един от фундаменталните принципи на правото, залегнал още в Римската империя преди две хиляди години, е “всеки е невинен до доказване на противното”. А всяко съмнение към извършител на престъпление е в полза на заподозрения. Изследвания показаха, че това е и причината преобладаващата част от европейците да не одобряват военната атака срещу режима на Асад. В Англия само 25% от гражданите й я приемат като необходима. – Поведението на двете супервоенни сили – САЩ и Русия, потвърди, че равновесието на силите и ракетно-ядрения паритет, поддържан шесто десетилетие, е факторът, който ги въздържа от употреба на сила една срещу друга, или в ангажиране в глобален военен конфликт. Това “равновесие на ужаса”, както е известно в международните отношения, не само не гарантира победител в един ядрен конфликт, но обрича на гибел, както воюващите, така и човечеството. – Всъщност, точно тежките последици, които биха настъпили от употребата на ядрено оръжие, въздържат на три пъти Вашингтон да прибегне към него – в Корейската война (1951-1953 г.), във военния конфликт Китай – Тайван (средата на 50-те години) и във Виетнам преди 50-ина години. Страхът на международната общност от гибелните последици на една трета световна термоядрена война, наложи процеса на разведряване през първата половина на 70-те години на XX век, завършил със Съвещанието за сигурност и сътрудничество през 1975 г. През този период са приети от ООН над 150 международни договора, някои от които с фундаментално значение за световния мир и сигурност, като Договора за неразпространение на ядреното оръжие и Договора за забрана за инсталиране на ядрено оръжие на морското дъно. – Умореният от водените две десетилетия войни и военни конфликти американски народ, заложи тогава на един от най-миролюбивите държавници Джими Картър. Неговата антивоенна платформа беше смайваща: рязко ограничаване производството и продажбата на оръжие и забрана и унищожаване на ядрения арсенал в световен мащаб. Очевидно, тази позиция засяга сериозно интересите на производителите на оръжие и свързаните с тях олигархични кръгове от Конгреса, външното ведомство и отбраната. Затова на изборите през 1980 г. те открито заложиха на крайно десния представител Роналд Рейгън. Още в началото на първия си мандат той надминава всички очаквания в престараване да служи на оръжейно-олигархичната прослойка. – В онези години президентът Рейгън не само наложи безпрецедентен скок на военния бюджет – с 40%, но коренно промени военната доктрина на Съединените щати. Оттегляйки се от принципа на равновесие на силите, включително в ракетно-ядрената сфера, американската страна наложи твърд курс към военно превъзходство, гарантиращо победата на Вашингтон в една ядрена война. За тази цел бе разработена скъпо струващата Инициатива за стратегическа отбрана. – Всъщност този курс към военно превъзходство не се промени и след разпадането на Варшавския договор. Но към него се добави още една цел – световен хегемонизъм. Този факт свидетелства за огромните финансови и властови възможности на военно-промишления сектор и свързаните с него олигархични среди в администрацията и Конгреса на САЩ. Опасенията на президента ген. Дуайт Айзенхауер, че забогатяването на производителите на оръжие се превръща в заплаха за самите Съединени щати, се оказва основателна. Курсът на оръжейно-олигархичните глобалистични среди към утвърждаване на еднополюсния модел на международната сцена, начело със САЩ, се провеждаше с впечатляваща последователност и упоритост от всички американски президенти през последните три десетилетия. – Разбира се, и веднага ви давам пример със семейство Клинтън, които са свързани директно. Но дори и президентът да не е част от тях, тези среди са толкова финансово и властово могъщи, че успяват да наложат на всеки президент външнополитическа програма, отговаряща на техните интереси. Пример за това е президентът Тръмп и неговото поведение по време на изборната кампания и след избирането му за президент. – Да, така е. Най-сериозните пречки за налагане на световно лидерство и хегемонизъм на този етап са Русия, Европа и Китай. Съюзническите връзки пък дават възможност на Вашингтон да принуждава европейските страни да поддържат американските амбиции за едноличен световен лидер. А за да охладят европейските икономически стремежи, американците периодически провокират събития като тези в Украйна, Арабската пролет и други, които нанасят, особено след огромната бежанска вълна, значителни загуби на икономиката на европейските страни и създават политическа нестабилност. – Русия си остава главната пречка пред еднополюсния модел и отстраняването й е доста сложно нещо. Затова и подходът, макар и по-различен, е последователен и безкомпромисен. Наред с усилията за налагане на военно превъзходство, продължава и масираната и жлъчна антируска кампания, насочена към максимално дискредитиране на Русия. Тази държава трябва до такава степен да бъде демонизирана, с което всяка военна акция или внезапен ядрен удар при една военна доминация от американска страна, да бъде оправдана и смятана за необходимост. Впрочем, това е добре познат подход от историята, когато врагът трябва да бъде представен като такова страшно явление, което трябва да бъде унищожено, за което пък международната общност е длъжна да благодари. – В този твърд, стигащ до истерия, антируски курс, са допуснати всякакви средства, като разширяване на НАТО, с цел обкръжаване на Русия, нарастване на военните бюджети, модерно превъоръжаване, откриване на военни бази, провеждане на безкрайни серии от военни учения. С други думи, използват се всякакви средства, включително и лошо измислени сценарии, като отравянето на руския шпионин Скрипал, употребата на химическо оръжие от Асад. Липсата на доказателства е без значение. Меродавни са твърденията на обвинителите. – Очевидно, в този период на все по-очертаваща се несигурност и заплаха за бъдещето на човечеството, решаваща би била ролята на Европа, която трябва да заеме мястото, което й е отредено от историята и от нейните предци. Дали тя ще остане като безличен субект в сянката на Вашингтон и ще бъде проводник на интересите на глобалистите, или ще се опита да ги възпре от преследването на техните илюзии, което е и във вреда на самия американски народ – от това ще зависи съдбата на планетата.   Доц. д-р Йордан Величков е завършил право, специализирал е дипломация в Москва и Лондон. Бил е на дипломатическа работа в Югославия, САЩ и Канада. Депутат в 40-ото НС. Почетен председател на Съюза на патриотичните сили “Защита”. От 1995 г. е преподавател по международни отношения в ЮЗУ “Неофит Рилски” – Благоевград и в СУ “Св. Климент Охридски”. Написал е няколко книги и стотици статии.", "date": "2018.04.18", "title": " Доц. д-р Йордан Величков, преподавател по международно право и дипломат, пред „Труд“: “Миротворците” показаха в Сирия филм без ефекти\t\t\t"}
{"url": "https://trud.bg/%d0%ba%d0%b0%d1%87%d0%b5%d1%81%d1%82%d0%b2%d0%be%d1%82%d0%be-%d0%bd%d0%b0-%d0%be%d0%b1%d1%80%d0%b0%d0%b7%d0%be%d0%b2%d0%b0%d0%bd%d0%b8%d0%b5%d1%82%d0%be-%d0%b5-%d0%bf%d1%80%d1%8f%d0%ba%d0%be-%d0%b7/", "text": "ректор на Шуменския университет “Епископ Константин Преславски”,  , ректор на Висшето училище по застраховане и финанси,  , ректор на Химикотехнологичният и металургичен университет – София (ХТМУ),  и и  . Ректорът посочва, че един от обективните фактори, които оказват съществено влияние върху нивото на висшето образование е нивото и развитието на научната дейност на университетите в България. Един от основните начини да се повиши качеството на висшето образование, според него, е учебният материал да бъде преподаван не само въз основа на съвременните достижения на науката, но и от собствения научен опит на преподавателите, който е признат чрез национално и международно цитиране. Проф. Илиев посочва, че за получаването на научни степени и академични длъжности в редица случаи продължава да битува разбирането за количество, а не за качество на публикуваните изследвания. Стига се до публикуване в сборници от регионални конференции или издания с ограничена популярност у нас и в чужбина. Ето защо в много български университети научните публикации в списания с импакт фактор или инпакт ранг и включени в световната система за рефериране, индексиране и оценяване са сравнително малък дял от общия брой на публикациите. Това според проф. Илиев значително ограничава популяризирането на достиженията на българската наука. Той подчертава, че не бива обаче да се забравя, че за редица национално и международно изявени преподаватели в областта на изкуствата, спорта и др., публикуването в такива списания е много ограничено или невъзможно. Поради това публикационната дейност не трябва да се разглежда едностранчиво, казва проф. Илиев. Той обяснява, че българската наука е с традиции и продължава да дава своите международно признати достижения, но е необходим период за адаптиране и повишаване на качеството на изследванията. Той подчертава, че държавата полага значими усилия за финансово подпомагане на този процес чрез проекти по програмата “Региони в растеж”, на реферирани български научни списания чрез конкурса “Българска научна периодика” на фонд “Научни изследвания”, чрез Оперативна програма “ Наука и образование за интелигентен растеж” (2014 – 2020), която подпомага публикационната активност на младите научни работници и чрез програма Еразъм +. Всички тези възможности активно се използват в учебната и научноизследователска работа на преподавателите от Лесотехническия университет. Въз основа на научната дейност на университетите в бюджетите им вече са предвидени и средства за подпомагане на публикационната дейност в международни реферирани списания. В Лесотехническия университет са приети правила и вече започна финансово стимулиране (със собствени средства) на автори, публикували в списания с импакт фактор. На въпроса достатъчна ли е като обем и качества научната дейност, която днес се развива в българските висши училища, проф. Илиев отговаря положително. Той смята, че това, което се прави в България вече трябва да намери и израз на международно ниво. Проф. Илиев обяснява, че според досега действащия Закон за развитие на академичния състав всички висши училища, включително БАН и Селскостопанската академия, разработват свои собствени правилници, съобразени със спецификата на специалностите и професионалните направления. Според него България трябва да възприеме единни минимални критерии за изисквания по определени професионални направления, за да може в тях науката да се развива съобразно спецификата им. Смята, че промените, които бяха направени в закона отразяват тези неща и те ще доведат до тласък в развитието на науката в България. Относно практическата част от обучението ректорът обобщава, че в продължение на десетилетия Лесотехническият университет е модел за практическото обучение в България. Отделно от упражненията, които традиционно се водят във всички университети, в ЛТУ има и практики, които се провеждат всеки семестър и по всички специалности. Лесотехническият университет разполага и със собствена база извън централните сгради, където те се провеждат. Изпълняват се и договори с десетки фирми, в които студентите провеждат преддипломен стаж. В момента университетът работи и по програма, която дава възможност за допълнително практическо обучение извън регламентираното в учебните програми. Тя е финансирана от държавата и в нея се приемат и студенти от други вузове. Лесотехническият университет повече от 15 години изпраща на практика студенти по ландшафтна архитектура и горско стопанство във фирми от САЩ и Великобритания за период между 6 месеца и една година. Относно ЛТУ проф. Илиев посочва, че по редица специалности като “Горско стопанство”, “Ветеринарна медицина”, “Ландшафтна архитектура” и “Инженерен дизайн” желаещите да се обучават са достатъчно и интересът е постоянен. Много добра е реализацията на завършилите “Горско стопанство”, но за други специалности има какво да се желае, защото висшистите масово желаят да работят в София и големите градове на страната, а там не за всички могат да се намерят работни места. Относно практическата част обучението рекотът на ЛТУ смята, че е на достатъчно високо ниво. Според него три са основните причини за оставащите незаети места в университетите през последните години. Първата е, че няма регулиране на пазара – тук припомня, че по някои атрактивни специалности преди няколко години имаше огромен интерес, а в последните две-три години той намалява и се пренасочва към други специалности. Втората причина е ниското заплащане на младите специалисти по някои инженерни специалности, което води до демотивация и отлив от обучение по тях. Третата причина е, че местата са много повече от броя на потенциалните студенти. По негово мнение държавата трябва да упражнява известна регулация спрямо нуждите на пазара. Ректорът смята, че дори мерки като значително намаляване на таксите в някои университети по специалностите, за които няма достатъчно кандидати, няма да дадат желания резултат. Той посочва, че и сега таксите за обучение не са особено високи. Проф. Илиев припомня, че по време на следването си тези студенти се стимулират чрез държавни и европейски стипендии и те вече могат да получават и двете едновременно, ако имат и съответни постижения за това . Според него стипендиите са добро поощрение за учащите, но основното остава тяхната бъдеща реализация. Проф. Илиев подчертава, че водещото, което трябва да се направи от страна на бизнеса е да се предлага по-добро заплащане. На въпроса достатъчно привлекателна ли е България за обучение на чуждестранни студенти проф. Илиев отговаря положително. Той смята, че има не малко специалности, които продължават да бъдат обект на интерес сред тях, като в ЛТУ това е например “Ветеринарна медицина”. Проф. Илиев посочва, че през последните 5-6 години държавата полага сериозни усилия да направи възможно кандидатстването по различни програми и проекти, чрез които да се въвеждат все повече иновации в образователния процес. Отделно университетите влагат доста собствени средства в тази посока – за закупуване на модерна апаратура и материали. Проф. Илиев не смята, че броят на университетите в България е голям. Казва, че те предлагат обучение в различни специалности или са в конкуренция помежду си. Според него съществуването на държавни и частни университети влияе добре именно на конкуренцията. “Но ако държавата реши да финансира частни структури, визирам университетите, защо тогава не финансира всички частни структури? За мен се явява известен парадокс, че се създава частна структура и след това тя започва да иска финансиране от държавата, при положение, че България десетилетия назад има и продължава да има добре развити държавни университети с много опит и традиция, със създадена материална база”, казва проф. Илиев. Той посочва, че дълбоко приветства Рейтинговата система, защото тя създава все по-голям интерес в университетите и те се стараят все повече да се доказват чрез нея, а тя постоянно се подобрява по отношение на критериите за оценяване. Проф. Илиев не споделя тиражираните твърдения, че днес е много лесно да се вземе диплома за висше образование в България и за това говори фактът, че във всички университети, включително и в Лесотехническия, има студенти, които прекъсват обучението си или не могат да го завършат. Проф. Илиев е убеден, че в бъдеще на преден план ще излиза подготовката на студентите, но и най-добре подготвените, дори и да са гениални, ако не знаят езици няма с кого да споделят наученото. “Висшето образование може да бъде няколко основни неща – начин на мислене, начин на общуване и умение у младите хора след като завършат и не знаят нещо да знаят с кого да се посъветват”, завършва проф. Илиев.", "date": "2018.04.18", "title": " Качеството на образованието е пряко зависимо от научната дейност в университетите"}
{"url": "https://trud.bg/%d1%81%d0%b3%d0%bf-%d0%b2%d0%bd%d0%b5%d1%81%d0%b5-%d0%be%d0%b1%d0%b2%d0%b8%d0%bd%d0%b8%d1%82%d0%b5%d0%bb%d0%b5%d0%bd-%d0%b0%d0%ba%d1%82-%d1%81%d1%80%d0%b5%d1%89%d1%83-%d0%b1%d0%b8%d0%b2%d1%88%d0%b8/", "text": "Софийска градска прокуратура (СГП) внесе в Специализиран наказателен съд /СпНС/   срещу Лазар Лазаров – бивш председател на Управителния съвет на Агенция „Пътна инфраструктура“ за умишлена безстопанственост в особено големи размери, представляваща особено тежък случай – престъпление по чл.219, ал.4, вр. ал.3, вр. ал.1 от НК, съобщиха от държавното обвинение. Лазар Лазаров е обвинен за това, че в периода от 07.08.2014 година до 30.06.2015 година в качеството си на председател на УС на Агенция „Пътна инфраструктура“, умишлено не положил достатъчно грижи за ръководенето и управлението на повереното му имущество във връзка със строително-монтажни работи по лот 1, АМ „Марица“ и от това са последвали значителни щети на АПИ в общ размер на 41 630 050, 80 лева. Въпреки задълженията си, като председател на АПИ той не организирал по най-добрия начин дейността на подчинените си, изразяващо се в това, че преди да открие със свое решение процедура за възлагане на обществена поръчка за допълнителни СМР на лот 1 на АМ „Марица“ той: – не възложил на екипа за управление на проект Лот 1, АМ „Марица“, да извърши проверка дали предвидените строително-монтажни работи не са били включени в предмета на първоначалния договора за строителството на лот 1 на АМ Марица; – не поискал от дирекцията, отговорна за подготовката на поръчката, да обоснове необходимостта от различните видове СМР, предмет на обществената поръчка; – не поискал от дирекцията, отговорна за подготовката на поръчката, да представи разчети как е формирана прогнозната стойност на обществената поръчка от 42 987 400 лева без ДДС; Въпреки тези съществени пропуски, той сключил договор между АПИ и фирма- изпълнител за допълнителни СМР на лот 1 на АМ Марица на стойност 51 343 630, 80 лева с ДДС и наредил изплащането на сумата изцяло. Ако бъде признат за виновен, Лазар Лазаров може да получи наказание в размер лишаване от свобода от три до дванадесет години, като съдът може да постанови и лишаване от право да се заема определена обществена или държавна длъжност и да се упражнява определена професия или дейност Спрямо Лазар Лазаров е взета мярка за неотклонение „Подписка“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.18", "title": " СГП внесе обвинителен акт срещу бившия шеф на АПИ Лазар Лазаров за безстопанственост"}
{"url": "https://trud.bg/%d1%82%d1%83%d1%80%d1%81%d0%ba%d0%b8-%d0%b2%d0%be%d0%b5%d0%bd%d0%b5%d0%bd-%d1%81%d0%b5-%d1%81%d0%b0%d0%bc%d0%be%d1%83%d0%b1%d0%b8-%d0%bf%d0%be%d0%ba%d0%b0%d0%b7%d0%bd%d0%be-%d0%be%d1%82%d1%81%d1%82/", "text": "Отстранен от армията турски офицер се самоуби показно в провинция Измир, съобщава агенция  . Капитан Фатих Угур Каштан е разследван за връзки с ФЕТО,  т. нар. „организация на гюленистите”. Бил отстранен от длъжност преди два месеца и половина. Снощи е отишъл до сградата на военното окръжие в околия Йодемиш, където за последно е служил. Приближил се до охранителя, взел е пистолета от колана му и се е прострелял смъртоносно в главата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.18", "title": " Турски военен се самоуби показно, отстранили го за връзки с ФЕТО"}
{"url": "https://trud.bg/%d0%b2%d0%b0%d1%80%d0%bd%d0%b0-%d0%bf%d1%80%d0%b8%d0%b2%d0%bb%d0%b8%d1%87%d0%b0-%d0%b2%d0%b5%d1%87%d0%b5-%d0%b8-%d0%bf%d1%80%d0%b8%d1%88%d1%8a%d0%bb%d1%86%d0%b8-%d0%be%d1%82-%d1%81%d0%be%d1%84%d0%b8/", "text": "Област Варна привлича като магнит пришълци не само от съседни области, а вече и софиянци, избрали да живеят край морето. Това става ясно от информацията на Териториално статистическо бюро-Североизток за населението и демографските процеси през 2017 г. Тогава от преселилите се към Варна 7782 души миграционният поток е бил най-много от Добрич/7.9%/, от Шумен /7.2% /и следва София с 6.7%. През миналата година 1991 са сменили настоящия си адрес от Варна в чужбина, но за сметка на това почти двойно- 2257, са дошли от странство и са се заселили в областта. Интересен е фактът, че регистрираните през м.г. бракове във Варна бележат ръст и са с над 200 повече в сравнение с предходната година, а разводите са намалели с 22.Над 90% от прекратените бракове обаче са във Варна и в останалите 10 градове в областта. Родените извънбрачни деца са 2587 и са над половината от всички бебета и са повече в селата отколкото в градовете. Високата извънбрачна раждаемост е в резултат на увеличаване на фактическите съжителства на младите.Според последното преброяване до края на 2017 година на 1000 мъже се падат 1050 жени, но при новородените за същия период на 1000 родени момченца се падат 895 момичета. Населението на област Варна е 472 120 души и тя е на трето място след областите София и Пловдив.След 1990 г. демографското развитие на област Варна се характеризира с отрицателен естествен прираст на населението (с изключение на 2009 година). Област Варна е намаляла с близо 1700 души, но се увеличава делът на пенсионерите над 65 години и те спрямо 2001 г.бележат 4.2 % ръст. Въпреки че се вдигна възрастта  за пенсиониране трудоспособните хора са намалели с 1 773 души, или с 0.6% спрямо предходната година. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.18", "title": " Варна привлича вече и пришълци от София\t\t\t"}
{"url": "https://trud.bg/%d0%b1%d1%83%d1%80%d0%b3%d0%b0%d0%b7%d0%bb%d0%b8%d0%b8-%d1%89%d0%b5-%d1%87%d0%b5%d1%82%d0%b0%d1%82-%d1%80%d0%be%d0%bc%d0%b0%d0%bd-%d0%b2-%d0%b0%d0%b2%d1%82%d0%be%d0%b1%d1%83%d1%81%d0%b0/", "text": "Бургазлии ще четат нашумял роман в…автобуса. Идеята е на читалище “Изгрев”, по повод 23 април, датата на която отбелязваме Световния ден на книгата и авторското право.  Именно в този ден пътниците по няколко линии ще могат да се запознаят с откъси от романа “Аз още броя дните”. Над 2000 бургазлии, пътуващи на тази дата в автобусите по линии Б1, Б2, 11 и 12, ще получат от доброволци брошура с текстове от романа на Георги Бърдаров. Отбелязването ще завърши в зала “Георги Баев” на “Морско казино”, където авторът ще бъде представен от своя колега Радко Пенев. Идеята в един ден един град да чете една книга датира от 1998 година. За първи път тя се реализира в Сиатъл, САЩ. Моделът “One city, one Book” е познат още в Германия, Англия и Ирландия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.18", "title": " Бургазлии ще четат роман в автобуса"}
{"url": "https://trud.bg/%d1%81%d1%82%d0%be%d1%82%d0%b8%d1%86%d0%b8-%d0%b4%d0%b0%d1%80%d0%b8%d1%85%d0%b0-%d0%ba%d1%80%d1%8a%d0%b2-%d0%b7%d0%b0-%d1%80%d0%be%d0%b4%d0%b8%d0%bb%d0%ba%d0%b0-%d1%81-%d0%b4%d0%b8%d0%ba-%d1%81%d0%b8/", "text": "След призив, стотици българи се обединиха и дариха кръв за родилка, която бе в критично състояние. Пациентката, отключила ДИК синдром по време на раждане в университетска болница „Дева Мария“ в Бургас, вече е стабилизирана, съобщиха от здравното заведение. Родилката получила смъртоносната дисеминирана интравазална коагулация след еклампсия по време на раждането на второто си дете миналата събота сутринта. Тогава стана ясно, че са нужни поне 25 кръводарители, за да бъде спасена. Няколко дни специалистите от университетска болница „Дева Мария“ се бориха за нейния живот и за живота на бебето. Общите усилия на екипите на отделението по анестезиология и интензивно лечение с началник д-р Николай Игнатов, на отделението по акушерство и гинекология с началник д-р Валентин Ирмов и на отделението по неонатология с началник д-р Мария Търнева дадоха резултат и в момента показателите на младата майка и новороденото ѝ бебе се подобряват с всеки изминал ден, информираха от “Дева Мария”. „До момента на пациентката са преляти десетки сакове кръв и кръвни продукти, като имаме готовност за още, ако се случи нещо непредвидено. Благодарим на стотиците хора, които се обединиха и показаха съпричастност, включвайки се в кръводарителската кампания“, коментира управителят на болницата д- р Даниела Георгиева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.18", "title": " Стотици дариха кръв за родилка с ДИК синдром"}
{"url": "https://trud.bg/%d0%b2%d1%8a%d0%b7%d1%81%d1%82%d0%b0%d0%bd%d0%be%d0%b2%d1%8f%d0%b2%d0%b0%d1%82-%d0%b3%d0%be%d1%80%d1%81%d0%ba%d0%b8%d1%82%d0%b5-%d0%bf%d1%8a%d1%82%d0%b8%d1%89%d0%b0-%d0%b2-%d0%bf%d0%b0%d1%80%d0%ba/", "text": "Започна възстановяването на горските пътища на територията на Природен парк “Шуменско плато”. На три места има сечища, от които са извозвани дърва и ще бъдат ремонтирани използваните трасета, каза зам.-директорът на ДГС-Шумен инж.Тодор Геронтиев. Той обясни, че служителите на стопанството всяка година възстановяват горските пътища, дори и тези, които са разрушени от офроуд автомобили и мотори. “Към момента сме подравнили около 400 метра от пътя след заслон “Детелина” до края на поляната. Когато изсъхне цялата отсечка, ще заравним и останалата част. Поляната беше разорана от офроуд автомобили, но оправихме и нея, за да могат хората, които спортуват, да преминават спокойно”, каза инж. Геронтиев. Вече е възстановен и пътя от Паметника на курсистите към заслон “Теменуга”. До края на месец май ще бъде подравнен и участъка на ДГС-Шумен към скалния манастир над село Хан Крум.  Другата отсечка, по която вече се работи, е от завоя между вила “Пазачница” и Паметника на курсистите към скалния манастир над село Осмар. “Минахме част от пътя в участъка до резерват “Букака” с дискова брана. Преценихме, че ако там заравним с гребло, ще издълбаем много, а така разбиваме коловозите, без да избутваме пръстта встрани”, допълни инж. Геронтиев. През последните две седмици е спряна експедицията на дърва от платото, за да може пътищата да изсъхнат и да се работи по-лесно. Гражданите, които са си поръчали дърва от ДГС-Шумен ще трябва да изчакат, за да може да бъдат възстановени и трите участъка през следващите дни. “Разбираме, че хората бързат и желаят да си получат дървата, но сме в началото на туристическия сезон и искаме горските пътища до важните обекти на платото да бъдат в добро състояние. Много шуменци тичат, карат колело или пък се разхождат в пределите на природния парк и трябва да им осигурим възможно най-добри условия за спорт и туризъм”, категоричен е зам.-директорът на ДГС-Шумен инж. Тодор Геронтиев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.18", "title": " Възстановяват горските пътища в парк “Шуменско плато”\t\t\t"}
{"url": "https://trud.bg/%d0%ba%d1%83%d0%ba%d0%bb%d0%b5%d0%bd%d0%be-%d1%88%d0%be%d1%83-%d1%83%d1%87%d0%b8-%d0%b4%d0%b5%d1%86%d0%b0-%d0%bd%d0%b0-%d1%80%d0%b0%d0%b7%d0%b4%d0%b5%d0%bb%d0%bd%d0%be-%d1%81%d1%8a%d0%b1%d0%b8%d1%80/", "text": "400 деца от шуменските детски градини и начални училища станаха приятели с Хартояд, Пластоядка и Стъклояд – куклените герои от “Приказка за юначета с пълни тумбачета”, с която “ЕКОПАК България” образова малките да събират отпадъци от опаковки разделно. По време на шумния детски празник, организиран от фирмата и община Шумен в сряда, децата показаха и на практика какво са научили от образователната постановка. Заедно със забавните герои те изхвърляха отпадъци от различни материали в нарочно поставени разноцветни контейнери. “Хартията се изхвърля в синия контейнер, пластмасата и металът в жълтия, а стъклото в зеления”, ентусиазирано обясни 5-годишната Виктория. Учители и възпитатели на децата, които участваха в празника, разказаха, че екологичната тема е широко застъпена в програмите им и затова посрещат с ентусиазъм всяка нова инициатива по темата. След представлението децата танцуваха заедно с героите. Всяко дете получи магнитче и комикс книжка за оцветяване със забавната история на тримата куклени герои. Първокласниците се надпреварваха кой по-бързо и по-гладко ще прочете историята от книжката. Пролетното турне на театъра преминава през 7 града. Освен в Шумен, от 16 април до 3 май кукленото шоу гостува в Силистра, Дулово, Хисаря, Пазарджик, Айтос и Карнобат. Героите са лица на кампанията „Нахрани ме разделно!” и са добре познати от контейнерите за разделно събиране. Кукленото шоу стартира през 2015 г. и до днес актьорите от „Театър на приказките“ обучиха над 4600 деца на възраст 4–8 години в 21 града в страната да събират разделно. След като се запознаят с историята на трите чудати героя децата стават ревностни привърженици на разделното събиране на отпадъци от опаковки и обучават и родителите си. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.18", "title": " Куклено шоу учи деца на разделно събиране на отпадъци\t\t\t"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d0%be%d1%82%d0%b8%d0%b2%d0%b0-%d0%b2-%d0%bc%d0%be%d0%bd%d1%82%d0%b0%d0%bd%d0%b0-%d0%bd%d0%b0-%d0%b3%d0%be%d1%81%d1%82%d0%b8-%d0%bd/", "text": "Държавният глава Румен Радев ще гостува в Монтана в петък. В областния град на Северозапада той ще се срещне с освободения с негова помощ от гръцки затвор, несправедливо обвинен в убийство Иво Богданов. Мъжът работел в южната ни съседка като бояджия, за да помага на семейството си в България. Заедно с брат му Константин той бе набеден, че след битова свада са отнели живота на поляка Ричард Ханускевич и прекара осъден близо 7 години зад решетките в Гърция. Пред 2016 г. обаче стана ясно, че полякът е починал от естествена смърт в болница и година по-късно след решение на Върховния съд в Атина Иво излезе от килията и се върна в България при семейството и двете си деца. Президентът Радев сериозно помогнал за освобождаването на Богданов по време на посещението си в Гърция през юни 2017 г., той разговарял за случая с гръцкия си колега Прокопис Павлопулос, и сега искал да се види с преживелия ужаса на затвора невинен българин. В петък сутринта Румен Радев ще се срещне и разговаря с кмета на Монтана Златко Живков, а след това ще гостува и на семейството на Иво. Посещението на държавния глава в областния град е неофициално. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.18", "title": " Президентът отива в Монтана на гости на освободения от гръцки затвор Иво"}
{"url": "https://trud.bg/%d0%b3%d0%be%d0%bb%d1%8f%d0%bc%d0%b0-%d0%ba%d1%80%d1%8a%d0%b2%d0%be%d0%b4%d0%b0%d1%80%d0%b8%d1%82%d0%b5%d0%bb%d1%81%d0%ba%d0%b0-%d0%b0%d0%ba%d1%86%d0%b8%d1%8f-%d0%b2-%d0%b1%d1%83%d1%80%d0%b3%d0%b0/", "text": "Голяма кръводарителска акция предстои в Бургас. УМБАЛ в морския град и нейният медицински център – „Св. Николай Чудотворец“, се включват в здравното изложение, което ще се проведе в МОЛ „Бургас Плаза“ този уикенд – на 21 и 22 април. На 21 април кръводарителите ще се очакват от 11 до 15 часа. Преди началото на летния сезон, когато пътният травматизъм се увеличава, призоваваме всички хора в активна възраст и добро здраве да дарят кръв, съобщиха от държавната болница. Акцент е поставен и върху бременността, раждането и детското здраве. Затова и през двата дни бъдещите и настоящите родители ще могат да се консултират с представители на Родилно отделение, Отделение по неонатология, Детско отделение, както и детски хирург и уролог. През цялото време на изложението на щанда на УМБАЛ Бургас и МЦ „Св. Николай Чудотворец“ посетителите могат да получат информация за всички заболявания, които се лекуват в болницата, за начина на прием и др. Други безплатни изследвания и консултации се организират в самата болница в дните след изложението. На 27 април от 11 до 13 ч. в Очно отделение на УМБАЛ ще се проведат безплатни прегледи и консултации за катаракта (перде на окото). Часове се записват на щанда на болницата по време на изложението. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.18", "title": " Голяма кръводарителска акция в Бургас"}
{"url": "https://trud.bg/18-%d1%80%d0%b0%d0%bd%d0%b5%d0%bd%d0%b8-%d0%bf%d1%80%d0%b8-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d0%bc%d0%b5%d0%b6%d0%b4%d1%83-%d0%b4%d0%b2%d0%b0-%d0%b1%d1%83%d1%81%d0%b0/", "text": "Осемнадесет души бяха ранени във Франция при катастрофа между два минибуса, превозващи деца с увреждания, предаде АФП, като се позова на спасителните служби. Пет от пострадалите са деца. Трима от ранените са в тежко състояние. Катастрофата станала на магистрала А25 в Северна Франция, свързваща градовете Лил и Дюнкерк. По данни на местните власти „два минибуса са се сблъскали с два други леки автомобила“. Инцидентът е станал около 10:30 ч. местно време (11:30 ч. наше време) на около 40 км от Дюнкерк. Магистралата е временно затворена. Започнало е разследване за установяване на причината за катастрофата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.18", "title": " 18 ранени при катастрофа между два буса, превозващи деца с увреждания"}
{"url": "https://trud.bg/%d0%b7%d0%b0%d0%bf%d0%be%d1%87%d0%b2%d0%b0-%d1%80%d0%b5%d1%81%d1%82%d0%b0%d0%b2%d1%80%d0%b0%d1%86%d0%b8%d1%8f-%d0%bd%d0%b0-%d0%b5%d0%bc%d0%b1%d0%bb%d0%b5%d0%bc%d0%b0-%d1%81-%d0%ba%d0%be%d0%bb%d1%8c/", "text": "В Бургас започва възстановяване на култово пано с лика на Кольо Фичето, на фасадата на Строителния техникум. Това стана възможно, след като средства за реставрацията дариха над 100 фирми и граждани, сред които бивши ученици на “Строителния”. Фасадното пано е емблема на елитното училище. То е изработено от художника Енчо Рачев преди повече от 55 години. Кампанията беше подета в началото на годината заради лошото състояние на културно-историческата ценност не само за гимназията, а и за града. Паното ще се реставрира от Дружеството на художниците под прекия надзор на автора и трябва да е готово до края на юни. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.18", "title": " Започва реставрация на емблема с Кольо Фичето"}
{"url": "https://trud.bg/%d1%81%d1%82%d0%be%d0%bb%d0%b8%d1%87%d0%bd%d0%b8%d1%82%d0%b5-%d0%be%d0%b1%d1%89%d0%b8%d0%bd%d1%81%d0%ba%d0%b8%d1%82%d0%b5-%d1%81%d1%8a%d0%b2%d0%b5%d1%82%d0%bd%d0%b8%d1%86%d0%b8-%d0%be%d1%82-%d0%b3/", "text": "Изнесените факти от Специализираната прокуратура за тежка форма на корупция и административен произвол на кмета на район „Младост“ будят основателно възмущение. Разчитаме на компетентните органи да извършат пълно разследване на обстоятелствата и да установят обективната истина. Противодействието на корупцията може да се случи единствено с проявата на нетърпимост и с активното участие на всеки гражданин, с подаване на конкретни сигнали до институциите при всеки случай. Това се посочва в позиция на групата на ГЕРБ в СОС за ареста Десислава Иванчева: Групата на ГЕРБ в СОС е доказала, че работи с всеки един демократично избран районен кмет, който се ръководи от интересите на гражданите, без значение от коя политическа сила е издигнат. В случая с кмета на район „Младост“ липсата на управленски капацитет и некомпетентност налагаше многократно комисиите на СОС да разглеждат сигнали за забавени процедури. Съдействали сме за законосъобразното изпълнение на задълженията й на кмет. Показали сме, че поемаме отговорност и при най-малкото съмнение за нарушено доверие, защото отговорността в политиката се носи, а не се бяга от нея. Затова настояваме политическите сили, които системно подкрепят действията на кмета на район „Младост“ – представителите на ДСБ, БСП, Зелените, Нормална държава на Георги Кадиев,  да поемат своята отговорност пред гражданите. В момента те дължат отговори – защо не са подавали сигнали до компетентните институции, след като сега твърдят, че са имали такава информация, защо не са поискали оставката й, защо не настояват за пълно съдействие с разследването.  Не приемаме политически лидери да наричат борбата с корупцията активно мероприятие и да дискредитират българските правораздавателни институции. Това няма да изчисти гузната им съвест.", "date": "2018.04.18", "title": " Столичните общинските съветници от ГЕРБ за ареста на Иванчева: ДСБ, БСП, “Зелените” и “Нормална държава” да поемат своята отговорност"}
{"url": "https://trud.bg/%d0%bf%d0%bb%d0%b0%d0%bc%d0%b5%d0%bd-%d0%b3%d0%b5%d0%be%d1%80%d0%b3%d0%b8%d0%b5%d0%b2-%d1%88%d0%b5%d1%84-%d0%bd%d0%b0-%d0%b0%d0%bd%d1%82%d0%b8%d0%ba%d0%be%d1%80%d1%83%d0%bf%d1%86%d0%b8%d1%8f/", "text": "„Бизнесменът, който е предал Десислава Иванчева, е теглил кредити. Взел е част от средствата назаем, защото се притеснил, че не разполага с толкова пари – 70 000 евро“. Това разказа специално за „Труд“ шефът на комисията „Антикорупция“ Пламен Георгиев. Той обясни също, че в момента, в който на Иванчева бъдат повдигнати обвинения, от спецпрокуратурата незабавно трябва да уведомят комисията, за да започне пълна проверка на имущественото състояние на Иванчева. Пламен Георгиев каза, че срещу нея има и други сигнали от хора, които са били притискани или изнудвани за пари. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.18", "title": " Пламен Георгиев, шеф на „Антикорупция“ специално пред „Труд“: Бизнесменът теглил кредит за подкупа за Иванчева"}
{"url": "https://trud.bg/%d0%b1%d0%be%d0%b6%d0%b8%d0%bd%d0%be%d0%b2-204-%d0%b4%d0%bd%d0%b8-%d0%b1%d0%b5%d0%b7-%d0%bc%d0%b0%d1%87-%d0%b7%d0%b0-%d0%bf%d1%8a%d1%80%d0%b2%d0%b5%d0%bd%d1%81%d1%82%d0%b2%d0%be/", "text": "Валери Божинов остана резерва за „Риека“ и не взе участие при успеха с 1:0 над „Истра“ в мач от 30 кръг на хърватското първенство. Нападателят все още чака своя дебют в местния шампионат. До момента опитният играч има скромните 12 минути на терена с екипа на „Риека“, споходили го за купата на страната срещу „Динамо“ (Загреб) при загубата с 0:3.  А от последния официален мач на 31-годишния играч за първенство изминаха 204 дни или повече от половин година. За последно Божинов игра за „Лозана“ при равенството 1:1 със „Сион“ на 27 септември миналата година. Само седмица по-късно таранът се раздели с клуба по взаимно съгласие.  В Хърватия местното издание „Спортске ютарни“ прогнозира раздяла между Божинов и „Риека“ в края на сезона.", "date": "2018.04.18", "title": " Божинов 204 дни без мач за първенство"}
{"url": "https://trud.bg/%d0%be%d1%82%d0%bb%d0%be%d0%b6%d0%b5%d0%bd%d0%be-%d0%b5-%d0%bf%d0%be%d1%81%d0%b5%d1%89%d0%b5%d0%bd%d0%b8%d0%b5%d1%82%d0%be-%d0%bd%d0%b0-%d0%b5%d0%ba%d1%81%d0%bf%d0%b5%d1%80%d1%82%d0%b8%d1%82%d0%b5/", "text": "Посещението на инспекторите от Организацията за забрана на химическите оръжия (ОЗХО) на мястото на предполагаемата химическа атака в сирийския град Дума се отлага заради избухнала престрелка. Инцидентът е станал по време на визитата на челния екип по сигурността на ООН, предаде Ройтерс, цитирайки неназовани източници. Екипът на ООН влезе в Дума, за да направи оценка на обстановката преди планираното посещение на международните инспектори по химически оръжия, казаха източниците, запознати с неговата програма. Не се съобщават подробности при какви обстоятелства се е стигнало до стрелбата. Според един от източниците екипът бил посрещнат от протестиращи, искащи помощи, и тогава се чула стрелба. Екипът на ООН побързал да се оттегли. Вчера постоянният представител на Сирия в ООН каза, че инспекторите на ОЗХО ще започнат работа в Дума днес, ако предварителният екип по сигурността прецени, че обстановката там не е опасна. Източник от ООН обаче заяви, че инспекторите от ОЗХО няма да пристигнат в Дума днес и не посочи кога ще стане това, нито дали посещението им засега е отложено. Инспекторите са в Дамаск от събота и чакат сигнал, за да тръгнат към Дума. Сирийски активисти обвиниха правителството в Дамаск, че неговата армия е извършила на 7 април химическа атака срещу контролирания тогава от бунтовници град Дума, в която са загинали десетки цивилни, включително деца. Това предизвика ракетни удари на Великобритания, САЩ и Франция миналата събота срещу военни обекти в Сирия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.18", "title": " Отложено е посещението на експертите от ОЗХО в град Дума заради стрелба"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d1%88%d1%83%d0%bc%d0%b5%d0%bd-%d0%bd%d0%b0%d0%b3%d1%80%d0%b0%d0%b4%d0%b8-%d1%83%d1%87%d0%b5%d0%bd%d0%b8%d1%86%d0%b8-%d1%82%d0%b2%d0%be%d1%80%d0%b8/", "text": "Кметът на Шумен Любомир Христов награди отличените участници в конкурса за есе „България в Европа или европеец ли съм“, организиран от Община Шумен. Конкурсът е една от инициативите по време на Месеца на Българското европредседателство, който се провежда в Шумен. Партньори на общината са ШУ „Еп. К. Преславски“ и общественият посредник Иван Капралов. 25 ученици от 9-ти до 12-ти клас участваха в конкурса за есе. Отличените автори са Симона Ангелова Дурлева от 11 “г” клас на ППМГ „Нанчо Попович“, Ростислав Борисов Румянов от 11 “б” клас на СУ „Сава Доброплодни“, Юриета Ивелинова Иванова и Мария Милкова Йорданова от 9 “б” клас на СУ „Йоан Екзарх Български“. Специалната награда заслужи Арзу Ахмедова Исметова от 11 клас на СУ „Трайко Симеонов“. „Бъдещето на Европа и младите хора е един от приоритетите на Българското председателство. Този приоритет е свързан както с образованието, така и с професионалната и житейска реализация на младите хора. Някои от вас ще завършат тази година средното си образование и ще отидат да учат в различни градове на страната, други ще заминат в чужбина. Изключително ценно е за младите хора да опознаят света, да добият колкото се може повече впечатления и да натрупат опит. За всички нас обаче, е важно да успеем да създадем условия повече младежи да се завръщат и да се реализират в родния град“, каза Христов при връчване на наградите. Председателят на журито доц. Юрий Проданов от ШУ „Еп. К. Преславски“ припомни, че през Възраждането Шумен е носител на европейското в България и е логично в град като нашия да се организира такъв конкурс. Той посочи, че журито е поискало да връчи и една специална награда извън регламента. Текстът на Арзу Ахмедова е изключително емоционален и силен. Той говори за това, че човек може да стане част от една общност, само ако преодолее себе си и всичко онова, което го отграничава от европейското. Срещата в зала 363 на общината продължи с участието на обществения посредник Иван Капралов. „Архитектурата и музиката са две от нещата, които свързват Шумен с европейското веднага след Освобождението, така че имате достатъчен материал и за участие в конкурса за снимки,“ сподели общественият посредник. В рамките на Месеца на Българското председателство на Съвета на Европейския съюз Община Шумен организира и конкурс за снимки на тема: „Европа в Шумен“. От общинската администрация напомнят, че до 20 април на адрес web@shumen.bg могат да се изпращат снимки в дигитален формат на сгради, места, екстериори, импресии, които внушават усещането за принадлежност към европейското културно пространство. На 25 април от 10 часа в 309-та аудитория „Боян Пенев“ в Ректората на Университета ще се проведе дискусия на тема „Пръв сред равни – Ние и Европейският съюз“. Тогава ще бъдат наградени и най-добрите фотографии, изпратени за участие в конкурса.", "date": "2018.04.18", "title": " Кметът на Шумен награди ученици, творили за Европа Предстои конкурс за снимки"}
{"url": "https://trud.bg/%d0%b4%d0%b2%d0%b0%d0%bc%d0%b0-%d0%b5%d0%b2%d1%80%d0%b5%d0%b8-%d1%81%d0%b0-%d0%b1%d0%b8%d0%bb%d0%b8-%d0%bd%d0%b0%d0%bf%d0%b0%d0%b4%d0%bd%d0%b0%d1%82%d0%b8-%d0%b2-%d0%b1%d0%b5%d1%80%d0%bb%d0%b8%d0%bd/", "text": "Двама евреи са били нападнати и обиждани вчера от трима мъже в Берлин, като единият е бил бит с колан, предаде Асошиейтед прес, като се позова на полицията в германската столица.  Очевидно става въпрос за антисемитска атака. Нападнатите мъже били с традиционни еврейски шапчици, посочва АП. Две еврейски организации разпространиха видеозапис на атаката, заснет от единия пострадал. На клипа се вижда как млад мъж напада снимащия, крещейки “яхуди” (“евреин” на арабски).  Берлинските власти осъдиха атаката. Местната полиция съобщи, че разследва случая и се опитва да установи самоличността на заподозрените. Антисемитските инциденти в Германия се увеличават, отбелязва АП. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.18", "title": " Двама евреи са били нападнати в Берлин, единият е бил бит с колан"}
{"url": "https://trud.bg/%d0%bc%d1%8e%d0%bb%d0%b5%d1%80-%d0%bd%d0%b0-%d0%b3%d0%be%d0%bb-%d0%be%d1%82-%d0%b2%d0%b5%d1%87%d0%bd%d0%b8%d1%8f-%d1%82%d0%be%d0%bf-10-%d0%bd%d0%b0-%d0%b3%d0%b5%d1%80%d0%bc%d0%b0%d0%bd%d0%b8%d1%8f/", "text": "Томас Мюлер, нападателят на „Байерн“, е само на попадение от вечния Топ 10 на турнира за купата на Германия. Капитанът на тима заби хеттрик във вратата на „Байер“ в Леверкузен при успеха с 6:2, класирал баварците на финал в турнира. В кариерата си играчът има 27 попадения в надпреварата, задминавайки легендата на клуба Карл-Хайнц Румениге (25) по този показател. Единствено Герд Мюлер има повече голове за „Байерн“ в турнира – 78. Още този сезон немският национал може да влезе в десетката, а за целта трябва да се разпише на финала в Берлин на 19 май. Късно снощи трябваше да стане известен съперникът на шампионите в мача „Шалке“ – „Айнтрахт“.  Статистиката сочи още, че когато Мюлер вкара за купата на страната, „Байерн“ побеждава. Така е вече в 18 поредни срещи.  Класирането на финал пък остави живи надеждите на тима на Юп Хайнкес за требъл. Отборът вече си осигури шеста поредна титла в Бундеслигата, а също така е и на полуфинал в Шампионската лига. Лошата новина на „Алианц Арена“ е свързана с Артуро Видал. От клуба признаха, че чилиецът пропуска със сигурност оставащите мачове от сезона.  В същото време, ръководството обяви голяма новина – Мирослав Клозе се завръща в клуба. Бившият нападател и рекордьор по попадения от финали на световно първенство става треньор на младежката формация до 17 години. Това ще се случи през лятото.", "date": "2018.04.18", "title": " Мюлер на гол от вечния Топ 10 на Германия"}
{"url": "https://trud.bg/%d1%80%d0%b5%d0%bc%d0%be%d0%bd%d1%82-%d0%bd%d0%b0-20-%d0%ba%d0%bb%d1%8e%d1%87%d0%be%d0%b2%d0%b8-%d1%83%d0%bb%d0%b8%d1%86%d0%b8-%d0%b2-%d1%81%d0%be%d1%84%d0%b8%d1%8f-%d1%82%d0%be%d0%b2%d0%b0-%d0%bb/", "text": "Около 20 ще са големите ремонти на улици и булеварди в София това лято, съобщи на брифинг кметът на града Йорданка Фандъкова. Някои от реконструкциите ще продължат и следващото лято. „Бюджета е от различни източници. Големите обекти, които са част от проектите по ОП „Региони в растеж“ са на стойност близо 88 млн. лв., а от бюджета на Столична община имаме 37 млн. лв. за основни обекти“, обясни Фандъкова. Тази година сериозно внимание се обръща и на ремонтите на малките улички. За квартални улици и тротоарите общината е отделила 39 млн. лв. С 10 млн. лв. тази и следващата година ще бъдат обновявани тротоари из цяла София. Ще бъдат подменяни трамвайни линии по ул. „Граф Игнатиев“, ул. “Каменоделска”, бул. “Цар Борис III” и част от бул. “България”. Един от сериозните ремонти, който предстои е този на ул. “Граф Игнатиев” и пространството в района. Той започва на 8 май. Ремонтът ще стартира шумно, защото ще бъдат премахвани трамвайни релси. Преди да бъде обновено пространството, ще бъде сменена и ВиК мрежата. Реконструкцията на района започва поетапно от ул. „Алабин“. Ще се сменя и трамваен релсов път на кръстовището на булевардите „България“ и „Акад. Ив. Е. Гешов“. Ремонтът започва на 1 юли. До средата на август ще бъде спряно движението на трамвая в района. В края на май пък започва цялостен ремонт на подлеза на двата булеварда. Очаква се идните месеци да започне и реконструкцията на бул. „България“. Началната дата все още не е ясна. Тя зависи от това кога ще приключи обществената поръчка за избор на изпълнител. Ако по търга има обжалвания, ремонтът може да стартира и другото лято. Тази година общината има намерение да ремонтира участъка от булеварда между бул. „Акад. Ив. Е. Гешов” и бул. „Гоце Делчев“. „За да спрем кърпенето на големите булеварди, започнахме предприехме тяхната цялостна реконструкция. Остана бул. „България“, коментира Фандъкова. От 1 юли пък започва разширението на бул. „Монтевидео“ в участъка от ул. „Боряна“ до бул. „Н. Петков“. От 1 юни пък ще довършват разширението на бул. „Тодор Каблешков“ при кръстовището с бул. “Цар Борис III“. Преасвалтирането на бул. „Христофор Колумб“ в кв. „Дружба“ ще стартира след 15 юни, а това на Източната тангента ще е след 15 май. Ще бъде преасвалтиран и участък от бул. „В. Левски“ от Ректората до бул. „Патриарх Евтимий“, което стартира в края на юли. До седмици започва и разширението и преасвалтирането на ул. „Филип Кутев“. За други от реконструкциите не може толкова конкретно да се говори за дати, тъй като в момента текат процедури по избор на изпълнител, но общината иска да ги стартира тази година. Става въпрос за подмяната на трамвайни релси и реконструкцията на ул. „Каменоделска“. Ще бъде обновена и ул. „Солунска“ от бул. „Хр. Ботев“ до бул. „Витоша“. Очаква се, след изборът на изпълнител, и ремонт на бул. „Пенчо Славейков“, ул. „Цар Симеон“ в участъка от бул. „Хр. Ботев“ до ул. „Опълченска“, както и кръговото кръстовище на бул. „Климент Охридски“ и бул. „Андрей Ляпчев“. Търси се изпълнител, който да ремонтира и тунела на входа на кв. „Люлин“, който, по думите на Фандъкова, не е ремонтиран цялостно откакто е построен. Това лято се ремонтира и тунела под НДК. Друга група реконструкции зависят от отчуждителни процедури, които в момента се извършват. Общината, обаче, има финансовата готовност да ремонтира тези обекти. Такъв е планираният ремонт за Източната тангента от Северната скоростна тангента до бул. „Владимир Вазов“, както и този на „Ломско шосе“ до Околовръстния път. Подобни са случаите и с булевардите „Петър Дертлиев“ и „Рожен“. Предстои да бъде обявена общественa поръчка за ремонта на бул. „Тодор Каблешков“ от бул.“България“ до ул. „Костенски водопад“. „Целият проект е свързан с изграждане на трамвайно трасе. Навсякъде където по градоустройствени решения трябва да се изградят трамвайни трасета, оставяме по средата обособеното пространство, за да може накрая да се изгради и трамвайния релсов път“, каза Фандъкова. До края на май трябва да бъде избран изпълнител за реконструкцията на трамвайното трасе по бул. „Цар Борис III“. Предстои и избор на изпълнител за зоната около храм-паметника „ Св. Александър Невски“. Ремонтът ще бъде извършен на етапи, като от общината се надяват да стартира тази година и да приключи следващата. Ремонтира се не само пътни настилки в района, но и се обновяват паркови пространства. В тази зона е включена например градинката „Кристал“, както и тази между СУ „Климент Охридски“ и Народното събрание. „Продължава и строителството на метрото с много сериозни темпове. Обявихме и един подобект който е изключително важен и свързан със затруднения в движението. Това е изграждането на шахта и съоръжения за отклоняване на линиите на метрото към кварталите „Слатина“ и „Гео Милев“ на бул. „Ев. и Хр. Хеоргиеви при Военна академия“, обясни Фандъкова. Заради обекта на 27 април се променя движението по булеварда.   Столичният кмет Йорданка Фандъкова обяви и че, контролът за качеството на фирмите ще е сериозен. „Няма да плащаме за зле свършена работа“, заяви тя. Контролът на големите обекти ще е на надзорните фирми и екипа на Столична община, а в този на вътрешнокварталните улички и тротоарите ще участват сериозно районните кметове. Без подпис на районен кмет не се изплащат средствата на съответните фирми. Повечето от обектите са свързани със затруднение в движението. С целия екип сме оценявали и правили графика, така че да има по-малко затруднения в движението, но при всички случаи затрудненията ще бъдат факт“, каза Фандъкова. Тя обеща ремонтите да бъдат направени главно през летните месеци – юни, юли и август. При всички случаи, обаче, ще има и обекти, които ще продължат и след това, обясни кметът. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.18", "title": " Ремонт на 20 ключови улици в София това лято\t\t\t"}
{"url": "https://trud.bg/%d0%b7%d0%bb%d0%b0%d1%82%d0%b0%d0%bd-%d1%81%d0%b2%d0%b5%d1%82%d0%be%d0%b2%d0%bd%d0%be-%d0%b1%d0%b5%d0%b7-%d0%bc%d0%b5%d0%bd-%d0%bd%d1%8f%d0%bc%d0%b0-%d0%b4%d0%b0-%d0%b5-%d1%81%d0%b2%d0%b5%d1%82/", "text": "Златан Ибрахимович, голямата звезда на „ЛА Галакси“, доказа за пореден път, че освен автор на красиви попадения е и ненадминат по лафове. Нападателят гостува в популярното в Щатите шоу на Джими Кимъл, където даде да се разбере, че ще бъде част от мондиала в Русия.  „Да, ще отида на световното – заяви опитният играч, който чака решението на ФИФА, тъй като притежава акции на букмейкърска къща. – Дали ще играя? Просто казвам, че ще бъда там. Но световното първенство без мен няма да бъде истинско световно първенство.“  Ибра се оттегли от националния отбор на Швеция през 2016 година, но сега е готов да помогне на тима за финалите в Русия (14 юни – 15 юли).", "date": "2018.04.18", "title": " Златан: Световно без мен няма  да е световно"}
{"url": "https://trud.bg/%d1%80%d0%b5%d0%b4%d0%b6%d0%b5%d0%bf-%d1%82%d0%b0%d0%b9%d0%b8%d0%bf-%d0%b5%d1%80%d0%b4%d0%be%d0%b3%d0%b0%d0%bd-%d0%b7%d0%b0%d1%8f%d0%b2%d0%b8-%d1%87%d0%b5-%d0%bd%d0%b0-24-%d1%8e%d0%bd%d0%b8-%d1%89/", "text": "Президентът на Турция Реджеп Тайип Ердоган обяви, че на 24 юни в страната ще се проведат предсрочни избори, предава  AFP. „В резултат на консултациите с председателя на Партията за национално движение г-н Давлет Бахчели, ние решихме да проведем избори на 24 юни 2018 г. неделя.“, заяви Ердоган. В един и същи ден ще се проведат и президентски и парламентарни избори. Първоначално се планираше те да се проведат на 3 ноември 2019 г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.18", "title": " Реджеп Тайип Ердоган заяви, че на 24 юни ще се проведат предсрочни избори в Турция"}
{"url": "https://trud.bg/%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d0%b7%d0%b0-%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%bd%d0%b8%d1%8f-%d0%be%d1%82%d0%b1%d0%be%d1%80-%d0%bf%d0%be/", "text": "Министър-председателят Бойко Борисов даде начало на обиколката на шампионската купа на световното първенство по волейбол из България. През септември страната ни е домакин заедно с Италия на битката за трофея, който вчера бе представен в Министерски съвет от президента на волейболната федерация Данчо Лазаров, заместника му Любо Ганев и министъра на младежта и спорта Красен Кралев. „За организацията на първенството осигурихме десет милиона лева и затова разчитаме волейболистите да зарадват българите на най-голямото спортно събитие у нас – заяви Борисов. – Българите обичат волейбола, така че разчитаме много на вас.“ Премиерът отбеляза, че подготовката на световното е започнала още с изграждането на множество спортни зали из цялата страна. „Благодарение на вас и вашето правителство тази купа вече е в България – отговори Любо Ганев. – Радвам се, че точно тук е първата стъпка на купата, която в следващите няколко месеца ще обиколи много градове в страната. Надявам се и че за последно тя ще бъде в ръцете на някой от нашите волейболисти.“ Предстои „Tрофи тур“ на купата  в трите града домакини в България. Тя ще бъде показвана и на големи спортни събития. Трофеят тежи 9 килограма и е позлатен.", "date": "2018.04.18", "title": " Бойко Борисов за националния отбор по волейбол: Разчитаме на вас да зарадвате българите"}
{"url": "https://trud.bg/%d1%83%d0%b0%d0%b9%d1%82-%d1%87%d0%b0%d0%ba%d0%b0-%d0%ba%d0%be%d0%b1%d1%80%d0%b0%d1%82%d0%b0-%d0%b2-%d0%bb%d0%be%d0%bd%d0%b4%d0%be%d0%bd/", "text": "„О2 Арина“, Лондон, 21 юли – това са мястото и датата на мачът между Кубрат Пулев и Дилиън Уайт за определяне на задължителния претендент на Международната боксова федерация (IBF). Това обяви британският боксьор в Туитър. Уайт е един от тримата, побеждавали настоящия шампион при най-тежките Антъни Джошуа, но по време на аматьорската му кариера. Междувременно мениджърът на двамата британци Еди Хърн се размечта за реванш с бившия крал в категорията Владимир Кличко. „Това беше един от най-великите мачове изобщо – заяви Хърн. – Може би би било прекрасно за категорията Кличко да се завърне. Уайт, Луис Ортис и Александър Поветкин също са важни боксьори. Не ми се иска да се бием с Тайсън Фюри, защото изглежда ужасно. Но пък той е непобеден шампион, така че една победа над него би била много ценна.“", "date": "2018.04.18", "title": " Уайт чака Кобрата в Лондон"}
{"url": "https://trud.bg/%d0%b1%d0%be%d1%80%d0%b1%d0%b0%d1%82%d0%b0-%d0%bd%d0%b0-%d1%87%d0%b5%d1%82%d0%b2%d1%8a%d1%80%d1%82%d0%be-%d0%bc%d1%8f%d1%81%d1%82%d0%be-%d0%bf%d0%be-%d0%bf%d0%be%d0%bf%d1%83%d0%bb%d1%8f%d1%80%d0%bd/", "text": "Международната федерация по борба (UWW) се нареди на четвърто място в света в класацията на най-посещаваните спортове в социалните мрежи. Изследването направи анализаторската компания „Ред Торч“. Тя изследва посещенията на фенове в Инстаграм, Фейсбук, Туитър и Ю Тюб. Най-древният спорт направи скок от 7 места в сравнение с последното проучване от 2016-а. Най-много увеличение на посещенията има в Инстаграм и Фейсбук. Огромно значение за скока на популярността на борбата има световното в парижката зала „Берси“ миналата година и използването на Ю Тюб канала. Фейсбук пък катализира много посещение с кратък филм за тренировъчните условия и живота на борците в Куба. Медийният отдел на световната федерация получи наградата за „Нови медийни специалисти“ за 2017-а. В същото време новото издание на демонстративните борби „Победи улицата” в Манхатън ще предложи супер битка. На 17 май един срещу друг ще се изправят двама от най-великите в борбата днес –олимпийският и 4-кратен световен шампион Джордън Бъроуз (САЩ) и двукратният №1 на планетата Франк Чамизо (Италия), първенец и от тазгодишното издание на „Никола Петров“. Те ликуваха с титлите на световното Париж 2017, но в различни категории. Бъроуз триумфира при 74-килограмовите, а Чамизо в кат. до 70 кг.", "date": "2018.04.18", "title": " Борбата на четвърто място по популярност"}
{"url": "https://trud.bg/%d0%bc%d0%be%d1%80%d1%81%d0%ba%d0%b0%d1%82%d0%b0-%d1%81%d1%82%d0%be%d0%bb%d0%b8%d1%86%d0%b0-%d1%83%d1%87%d0%b0%d1%81%d1%82%d0%b2%d0%b0-%d0%b2-5-%d1%82%d1%83%d1%80%d0%b8%d1%81%d1%82%d0%b8%d1%87%d0%b5/", "text": "Община Варна се представи на 5 международни туристически изложения в Киев, Санкт Петербург, Екатеринбург, Баку и Минск през април, съобщиха от дирекция „Туризъм“. Отчетен е голям е интерес към  ваканционния туризъм, културно-историческия, детския, СПА и уелнес  туризма, които са водещи в сектора във Варна и курортите. Съотношението добри цени – добро качество на обслужване също  привлича вниманието на туристите.  През 2017 г. страната ни е посетена от 388 645 украински туристи, като най-активният месец е бил юли. На борсата в Минск, Беларус, посетителите са търсили предимно интересни оферти за морски, СПА и балнео-туризъм с поне едноседмични почивки. Беларуският пазар е с огромен потенциал за Варна, като през миналата година  е била посетен от близо 75 000 туристи. Това лято се очаква увеличение на гостите от Беларус. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.18", "title": " Морската столица участва в 5 туристически изложения \t\t\t"}
{"url": "https://trud.bg/%d1%81%d0%bf%d0%b0%d1%81%d0%b8%d0%bb%d0%b8-%d0%be%d1%82-%d1%82%d1%83%d0%bc%d0%be%d1%80-%d0%bb%d0%b5%d0%b3%d0%b5%d0%bd%d0%b4%d0%b0-%d0%bd%d0%b0-%d1%84%d0%be%d1%80%d0%bc%d1%83%d0%bb%d0%b0-1/", "text": "Рубенс Баричело, легендарният пилот от Формула 1, призна – в началото на годината е бил близо до смъртта. Бившият съотборник на Михаел Шумахер във „Ферари“ е претърпял инсулт, а при прегледа в болницата бил открит и малък тумор в мозъка. „Бях в банята, когато главата ми сякаш се взриви от болка – разказа 45-годишният бразилец. – Разбрах, че е сериозното и скоро бях в операционната. Когато ме изписаха, разбрах, че само 14 процента от хората с такива заболявания, оцеляват. Имам късмет, че изобщо съм жив.“ Баричело е щастлив и че лекарите не са му наложили забрана за участие в автомобилни състезания.", "date": "2018.04.18", "title": " Спасили от тумор легенда на Формула 1"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d0%b5%d0%bb%d0%b5%d0%bd%d0%b0-%d0%be%d1%80%d0%b3%d0%b0%d0%bd%d0%b8%d0%b7%d0%b8%d1%80%d0%b0-%d0%bf%d1%80%d0%be%d0%bb%d0%b5%d1%82%d0%bd%d0%be-%d0%bf%d0%be%d1%87/", "text": "За поредна година Община Елена организира кампания за пролетно почистване. 20 април е обявен за ден, в който да се излезе от вкъщи или офиса и заедно да се почистят и подредят града и селата. Междублоковите пространства и общите стълбища, тревните площи и парковете, детските и спортните площадки са общите места, които се нуждаят от почистване и привеждане в по-добър вид, за да е удобно, приятно и приветливо на всички. Инициативата на общината е скромен принос в кампанията за Световния ден на Земята, 22 април, която тази година е под мотото „ Свят без замърсяване с пластмаси“. Силата на подобни кампании е да провокира хората да бъдат съзнателни не само на този ден, но и през цялото време да се грижат за мястото, в което живеят. С участието си в пролетното почистване всеки ще демонстрира своята активна гражданска позиция и ангажираност в каузата за чиста околна среда. Местата в общината, които се нуждаят от почистване и привеждане в по-добър вид не са малко. Общинската администрация в петъчния следобед ще покоси и почисти парк „Калето“, а също и  всички детски площадки в града, изградени по проект на общината по Програмата за развитие на селските райони 2007-2013. Общината призовава ръководителите на предприятия, учреждения и фирми, директорите на училищата в общината и на други бюджетни институции да организират своите служители за участие в инициативата, като почистят прилежащите територии. Добре ще е домоуправителите на етажна собственост да призоват своите съседи да почистят около жилищните блокове и кооперации и оформят зелените пространства пред тях.  За почистването на града Община Елена ще осигури на участниците полиетиленови торби и ръкавици, а „Глобъл – Клинър” ООД ще организира своята работа в петъчния ден за редовно събиране и извозване на събраните отпадъци. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.18", "title": " Община Елена организира пролетно почистване на града и селата"}
{"url": "https://trud.bg/%d0%b8%d0%b7%d0%b1%d0%be%d1%80%d0%b8%d1%82%d0%b5-%d0%b7%d0%b0-%d0%b5%d0%b2%d1%80%d0%be%d0%b4%d0%b5%d0%bf%d1%83%d1%82%d0%b0%d1%82%d0%b8-%d1%89%d0%b5-%d1%81%d0%b5-%d1%81%d1%8a%d1%81%d1%82%d0%be%d1%8f/", "text": "Европейските избори ще се състоят на 23-26 май 2019 г., реши европарламентът. Предложението беше направено от Съвета на ЕС. Съветът трябва да финализира процедурата преди края на юни 2018 г., за да даде достатъчно време на държавите в ЕС да организират европейските избори за следващата година. Според Избирателния акт от 1976 г. европейските избори трябва да се състоят между четвъртък, 6 юни и неделя, 9 юни в съответствие с датите, на които са се състояли първите преки европейски избори (четвъртък 9 юни до неделя, 12 юни 1979 г.). Въпреки това, в случай че Съвета действа единодушно, той има правото да предложи нови дати в рамките на определен период от време след консултация с ЕП. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.18", "title": " Изборите за евродепутати ще се състоят на 23-26 май 2019 г."}
{"url": "https://trud.bg/%d0%b2%d1%82%d0%be%d1%80%d0%b8-%d0%b2-%d0%b5%d0%b2%d1%80%d0%be%d0%bf%d0%b0-%d0%ba%d0%b0%d1%87%d0%b2%d0%b0-%d0%ba%d0%b0%d1%82%d0%b5%d0%b3%d0%be%d1%80%d0%b8%d1%8f/", "text": "Европейският вицешампион по вдигане на тежести Стилян Гроздев планира да се качи в по-горна категория. 18-годишният щангист остана втори в кат. до 62 кг на континенталното първенство в Букурещ, а постижението му донесе признанието за Спортист №1 на март в анкетата на Пресклуб „България“. „Това беше първи медал за мен при мъжете и го завоювах много трудно – заяви Гроздев. – Дадох всичко от себе си като в изхвърлянето например вдигнах девет килограма повече от миналогодишния ми върхов резултат, което бе огромно изпитание за мен. Сега ми предстои да сменя категорията, тъй като съм доста висок за 62 килограма.“", "date": "2018.04.18", "title": " Втори в Европа качва категория"}
{"url": "https://trud.bg/%d1%81%d1%82%d0%b0%d1%80%d1%82%d0%b8%d1%80%d0%b0-%d1%81%d1%82%d1%80%d0%be%d0%b8%d1%82%d0%b5%d0%bb%d1%81%d1%82%d0%b2%d0%be-%d0%bd%d0%b0-%d0%ba%d1%80%d0%b8%d0%b7%d0%b8%d1%81%d0%b5%d0%bd-%d1%86%d0%b5/", "text": "Стартира строителството на новия кризисен център за лица, който Община Велико Търново изгражда с проект по Оперативна програма „Региони в растеж“ 2014-2020. Две иновативни къщи ще бъдат построени в кв. „Зона В“ в подкрепа на хора в беда. Стойността на инвестицията е 2,1 милиона лева. Крайният срок за реализация е 17 юли 2019 година. В церемонията участваха заместник-кметът на Старата столица Ганчо Карабаджаков, директорите на общинските дирекции „Проекти и програми“ и „Социални дейности и здравеопазване“ Мариела Цонева и д-р Диляна Вачкова, представители на фирмата изпълнител, на държавни институции и социални услуги. Благослов отслужи отец Славчо Иванов. В двете къщи кратковременно ще бъдат настанявани до 30 пълнолетни лица, пострадали от домашно насилие, трафик на хора или друга форма на експлоатация, също мъже и жени, останали временно без дом заради бедствена ситуация – пожар, наводнение, хора в риск и др. Заместник-кметът Ганчо Карабаджаков заяви, че с реализацията на проекта Велико Търново разширява още повече комплексните социални услуги, предоставяни на максимално широк кръг от хора. „Наскоро отбелязахме най-светлия християнски празник – Възкресение Христово. Православието ни учи да бъдем солидарни и съпричастни към хората в нужда. Именно това е целта на новия проект – да помагаме на изпадналите в беда“, коментира Ганчо Карабаджаков. Двете нови сгради ще бъдат максимално енергийно ефективни – те ще бъдат построени със съвременни изолационни материали. В тях ще бъдат внедрени различни системи – за съхраняване и пречистване на дъждовна вода, за собствено производство на ток чрез слънчеви колектори и др. Така ще се постигнат максимални икономии на разходите за консумация на ток, вода, отопление и пр. За създаването на социалната услуга в кризисния център и за първоначалното кадрово осигуряване ще бъде разработен и защитен проект по оперативна програма „Развитие на човешките ресурси” 2014-2020.  Впоследствие дейностите ще бъдат финансирани от държавния бюджет. Кризисната интервенция, включително чрез работата на мобилни екипи, както и мерките за подкрепа /индивидуална, психологическа, юридическа, социално включване/ ще са с продължителност три седмици, три или шест месеца. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.18", "title": " Стартира строителство на кризисен център за лица в Търново\t\t\t"}
{"url": "https://trud.bg/%d0%ba%d0%b0%d1%82-%d0%b7%d0%b0%d1%81%d0%b5%d1%87%d0%b5-4593-%d0%bd%d0%b0%d1%80%d1%83%d1%88%d0%b5%d0%bd%d0%b8%d1%8f-%d0%bd%d0%b0-%d1%81%d0%ba%d0%be%d1%80%d0%be%d1%81%d1%82%d1%82%d0%b0-%d0%b7%d0%b0-10/", "text": "МВР публикува междинни данни за хода на операцията на Пътна полиция „24 часа скорост“, актуални към 16 часа. За времето от 6 часа до 16 часа в страната е имало 387 точки за контрол. В операцията са се включили 224 служители. За това време са установени 4593 нарушения на скоростните режими. 1181 от тях са регистрирани с т. нар камери на триноги, 421 със стационарните и 2991 – с мобилните. По време на операцията са установени 62 случая на движение в населено място с над 50 км/ч. Операцията “24 часа скорост” е в ход от 6 часа тази сутрин и ще продължи до 6 часа утре – 19 април. Целта е да се обърне внимание на водачите, че скоростта е една от основните причини за тежки ПТП. Проверки се извършват във всички страни, членки на TISPOL- Европейската мрежа на службите на Пътна полиция. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.18", "title": " КАТ засече 4593 нарушения на скоростта за 10 часа"}
{"url": "https://trud.bg/%d0%ba%d0%b0%d1%80%d0%b0%d0%ba%d0%b0%d1%87%d0%b0%d0%bd%d0%be%d0%b2-%d0%b8-%d0%b2%d0%b0%d0%bb%d0%b5%d0%bd%d1%82%d0%b8%d0%bd-%d1%80%d0%b0%d0%b4%d0%b5%d0%b2-%d0%bd%d0%b0-%d1%81%d1%80%d0%b5%d1%89%d0%b0/", "text": "Във връзка със зачестили сигнали за намерени боеприпаси при полицейски  акции, по инициатива на министъра на вътрешните работи Валентин Радев днес, в Министерството на отбраната се проведе работна среща при вицепремиера по обществения ред и сигурността и министър на отбраната Красимир Каракачанов. В срещата участваха ресорният заместник-министър на отбраната Анатолий Величков и управителят на „ТЕРЕМ“ ЕАД Иван Досков, съобщиха от МО. Направен бе преглед на системата за сигурност на складовете на Министерството на отбраната и действията на служба „Контрол на общоопасните средства“ /КОС/ – МВР. Обсъдени бяха въпроси, свързани с утилизацията на боеприпаси с отпаднала необходимост за Министерството на отбраната и с унищожаването на боеприпаси, които не са негова собственост, с оглед на това, че експертите, които могат да решат тези проблеми, основно се намират в силовите министерства. Набелязани бяха и мерки за засилване на контрола по охрана на складовете с въоръжение и боеприпаси на двете министерства, както и стъпки за своевременно обезопасяване на  боеприпаси, които не са собственост на силовите ведомства, но отговорността е на сектора „Сигурност“. Участниците в срещата приеха вицепремиерът по обществения ред и сигурността да внесе в Министерския съвет доклад с конкретни предложения за решения по двете обсъждани теми. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.18", "title": " Каракачанов и Валентин Радев на среща за утилизацията на боеприпаси"}
{"url": "https://trud.bg/%d0%b8%d0%b7%d0%bd%d0%b5%d0%bd%d0%b0%d0%b4%d0%b0-%d0%bb%d0%b5%d0%b2%d1%81%d0%ba%d0%b8-%d0%be%d0%b1%d1%8f%d0%b2%d0%b8-%d0%b3%d0%be%d0%bb%d1%8f%d0%bc-%d0%bc%d0%b0%d1%87-%d0%b2-%d0%bf/", "text": "Нов „син“ празник очакват феновете на „Левски“. От клуба разкриха, че се работи усилено по организирането на мач, с който да се почете подобаващо 75-годишнината от рождението на легендарния нападател Георги Аспарухов-Гунди. Той ще се състои на 19 август от 19.45 часа на националния стадион „Васил Левски“.  „Българската публика ще има уникалната възможност да посрещне един от най-големите футболни клубове в света за първи път на наш терен за приятелски двубой срещу състава на „Левски“ – се казва в част от съобщението на тима, поместено на клубния сайт. – Името на мистериозния съперник на „сините“ ще бъде разкрито официално на 4 май в София, по време на мача „Левски“ – „Ботев“ (Пловдив) на стадион „Георги Аспарухов“, рождената дата на идола на „синята“ агитка.“  Иначе през последните 4 години „Левски“ организира три подобни събития. На 24 май 2014 година „сините“ отпразнуваха по впечатляващ начин 100-годишнината на клуба с демонстративен мач срещу „Лацио“.  Няколко месеца по-късно, през февруари 2015 година, зала „Арена Армеец“ бе домакин на събитието „Никога не ще останеш сам“, с което бяха генерирани пари за баскетболния клуб.  През октомври същата година на националния стадион „Васил Левски“ се игра и юбилеен мач с щведския „Юргорден“ по повод 50 години от първото участие на тима в Европа.", "date": "2018.04.18", "title": " Изненада: „Левски“ обяви голям мач в памет на Гунди"}
{"url": "https://trud.bg/%d0%b4%d0%b5%d0%bf%d1%83%d1%82%d0%b0%d1%82%d0%b8-%d0%be%d1%82-%d0%b1%d1%81%d0%bf-%d0%b8-%d0%b3%d0%b5%d1%80%d0%b1-%d1%81%d0%b5-%d0%ba%d0%b0%d1%80%d0%b0%d1%85%d0%b0-%d0%b7%d0%b0%d1%80%d0%b0%d0%b4%d0%b8/", "text": "Депутати на БСП и ГЕРБ влязоха в остра полемика в парламента. Поводът бе неосъществена среща в сградата на Народното събрание на БСП с представители на хората с увреждания, предаде  . Родители на деца с увреждания излязоха днес на шести национален протест в центъра на София. Родителите искат право на достоен живот за техните деца, защото “системата ги убива”. Протестиращите се изправиха пред сградата на правителството. Представители на хората с увреждания трябваше да се срещнат с депутати от БСП. Срещата се бавеше и тогава лидерът на БСП Корнелия Нинова дойде пред журналисти и обясни, че отвън са представители на съсловието на хората с увреждания, които искат среща с депутатите от БСП за България вътре в парламента. „Ръководството на парламента в лицето на партия ГЕРБ, към което се обърнахме изрично не ги допуска в парламента, защото са облечени с фланелки, на които пише „Системата ни убива”. Ръководството на ГЕРБ се позовава на правилника за вътрешния ред, в който пише: продажбата и разпространението на информационни материали е забранено в сградата на парламента”, каза Нинова. На въпроса кой точно е отказал достъпа, тя отговори – зам.-председателят на НС Емил Христов. “На мен не ми представен въпросът, че те имат разрешение за влизане”, обясни пък Христов пред медиите. Според него може би обстановката не е била удачна, но Антон Кутев от БСП не му е казал, че те имат разрешение за влизане, говорил за фланелки. Така депутати от ГЕРБ и БСП влязоха в остра словесна полемика, в която Цветанов говори за манипулация, чуха и определения за случващото се като „цирк”, нещо търсено като инцидент. В един момент дори от БСП заговориха за оставка. „Г-н Христов това, което направихте днес най-малкото е още утре да си депозирате оставката”, каза Драгомир Стойнев АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.18", "title": " Депутати от БСП и ГЕРБ се караха заради хората с увреждания"}
{"url": "https://trud.bg/%d0%b3%d0%bb%d0%b0%d0%b2%d0%bd%d0%b8%d1%8f%d1%82-%d0%b0%d1%80%d1%85%d0%b8%d1%82%d0%b5%d0%ba%d1%82-%d0%bd%d0%b0-%d1%81%d0%be%d1%84%d0%b8%d1%8f-%d0%b2-%d0%bc%d0%b5%d0%b6%d0%b4%d1%83%d0%b1%d0%bb%d0%be/", "text": "Кметът на София Йорданка Фандъкова и главният архитект на столицата Здравко Здравков категорично отхвърлиха твърдения, че терени, предназначени за зелени площи, могат да бъдат застроени. Направиха се неверни внушения, спекулира се със страховете, че могат да бъдат застроени т.нар. междублокови пространства, каза Здравков в отговор на въпрос на пресконференция, на която столичният кмет представи програмата за ремонт и изграждане на пътна инфраструктура в София. „Целта на този закон беше именно защитата на комплексите и успокояването на ситуацията на напрежение в тях. Дали е “Младост”, “Обеля” или “Овча купел”, междублоковите пространства попадат в терени за широко обществено ползване. Много е опасно да се спекулира със страховете на хората, че тези терени могат да бъдат застроени. Не могат по простата причина, че попадат под специфичната защита на чл. 11, в който те не могат да бъдат преотреждани за нищо друго освен за озеленяване“, категоричен беше Здравко Здравков. Защитата на зелените системи е категорично разписана с текстовете, заяви Здравков и апелира да спре да се спекулира със страховете на хората, които да бъдат спокойни, че терените, които попадат в междублоковите пространства няма как да бъдат преотредени за нищо друго, информира  . Твърденията, че това е “вратичка” за застрояване на зелени площи в “Младост”, категорично не са истина, коментира от своя страна кметът Йорданка Фандъкова. Тя каза, че сутринта е помолила главния архитект на града да каже ясно и категорично, че съответният законов текст не се отнася за жилищните комплекси. Ако имаше и грам възможност и съмнение за това, нямаше да позволя той да остане в закона, заяви Фандъкова. „Всички институции и граждани сме длъжни да съдействаме, ако към нас има въпроси, така че ние със сигурност ще го направим“, каза Фандъкова на въпрос, свързан с вчерашния арест на кмета на район “Младост” Десислава Иванчева. Кметът на район “Младост” е била в Столичната община по работа, което се случвало често, а от екипа на столичния кмет помагали на Иванчева, която не била много наясно с процедурите. Вчера тя е имала среща без предварителна уговорка със заместник-кмета Евгени Крусев по повод ремонти на улици, както и със заместник-кмета Ралица Стоянова. „Трябва да кажа, че това, което видяхме, не ми беше приятно да го видя, не само защото е кмет, надявам се да има обяснение и причини за това“, допълни Фандъкова.", "date": "2018.04.18", "title": " Главният архитект на София: В междублоковите пространства – нищо друго освен озеленяване"}
{"url": "https://trud.bg/google-%d0%b8%d0%bd%d0%b2%d0%b5%d1%81%d1%82%d0%b8%d1%80%d0%b0-%d0%b2-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%be%d1%82%d0%be-%d0%be%d0%b1%d1%80%d0%b0%d0%b7%d0%be%d0%b2%d0%b0%d0%bd%d0%b8/", "text": "Американският технологичен гигант Google ще вложи 250 000 евро в проект за развитие на дигиталните умения на учители и ученици в Северозападна България. В рамките на една година 450 учители от 200 училища ще бъдат обучени и насърчавани да прилагат иновативни методи в класните стаи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.18", "title": " Google инвестира в българското образование"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bd%d0%b8%d0%ba%d0%be%d0%bb%d0%b8%d0%bd%d0%b0-%d0%b0%d0%bd%d0%b3%d0%b5%d0%bb%d0%ba%d0%be%d0%b2%d0%b0-%d1%81-%d0%bb%d0%b5%d0%ba%d1%86%d0%b8%d0%b8/", "text": "По инициатива на общинското ръководство и по покана на кмета на Свищов Генчо Генчев, на 23 април на посещение в града ще е министърът на туризма Николина Ангелкова. Тя ще се срещне с градоначалника, след което ще бъде лектор в Професионалната държавна търговска гимназия „Димитър Хадживасилев“, където се обучават професионални кадри по туризъм. Директорът на училището Румяна Иванова ще запознае министър Ангелкова с приема за дуално образование по туризъм. В следобедните часове Николина Ангелкова ще посети Стопанската академия „Димитър А. Ценов“, където също ще проведе лекция на студентите във връзка с туризма. Тя ще посети и Професионалната гимназия „Алеко Константинов“, където учениците се обучават на високо ниво в професията „Ресторантьор“. Гимназията е първата в Свищов, която през учебната 2017/18 година реализира прием за дуално обучение. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.18", "title": " Министър Николина Ангелкова с лекции в Търговската гимназия и в Стопанската академия в Свищов\t\t\t"}
{"url": "https://trud.bg/%d0%b3%d1%80%d1%8a%d1%86%d0%ba%d0%b0%d1%82%d0%b0-%d0%bf%d0%be%d0%bb%d0%b8%d1%86%d0%b8%d1%8f-%d0%b7%d0%b0%d0%bb%d0%be%d0%b2%d0%b8-%d0%bb%d0%b8%d0%b4%d0%b5%d1%80-%d0%bd%d0%b0-%d0%bc%d0%b5%d0%b6%d0%b4/", "text": "Гръцката полиция заяви, че е заловила предполагаемия ръководител на европейска организирана престъпна група, специализирана в кражби с взлом, обири и изнудване във Франция и Гърция, предаде Асошиейтед прес. Полицията съобщи днес, че 57-годишният грузинец е сред 14-те души, арестувани в северния град Солун в рамките на двудневна операция, включваща над 100 полицейски служители. Сред арестуваните са други двама предполагаеми ръководни кадри на групата. Смята се, че престъпната организация е извършила най-малко 56 кражби с взлом в Солун миналата година, като е откраднала вещи на стойност над 1 милион евро. Други 17 предполагаеми членове на престъпната група са арестувани във Франция за обири в областите Бретан и Нормандия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.18", "title": " Гръцката полиция залови лидер на международна престъпна група"}
{"url": "https://trud.bg/%d0%ba%d0%b8%d1%80%d0%b8%d0%bb-%d0%b4%d0%be%d0%bc%d1%83%d1%81%d1%87%d0%b8%d0%b5%d0%b2-%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb-%d0%bd%d0%b0-%d0%ba%d1%80%d0%b8%d0%b1-%d0%b1/", "text": "Бизнесът ще излезе на протест, ако Комисията за енергийно и водно регулиране разреши поскъпване на тока, заяви Кирил Домусчиев, председател на Конфедерацията на работодателите и индустриалците в България. „Надявам се, че КЕВР ще отстоява достойна позиция и ще спре всякакви апетити за увеличаване на цените. Ако това не се случи отиваме на протести”, коментира Домусчиев. И допълни, че не очаква българските граждани да стоят и мълчат, когато им увеличат сметките за тока. По думите му бизнесът не може да търпи повече ситуацията в енергетиката. Затова работодателските организации обявиха код “Оранжево” за протести срещу американските централи и всички други централи, които се опитват по непазарен начин да изкарват пари и да крадат от бизнеса и от населението. „Хубавото е, че има и политици, които се вслушват в бизнеса”, посочи още Домусчиев.", "date": "2018.04.18", "title": " Кирил Домусчиев, председател на КРИБ: Бизнесът на протест, ако токът поскъпне"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d1%8a%d1%80%d0%b2%d0%b0%d0%b2%d0%be%d1%82%d0%be-%d0%bf%d0%b8%d1%81%d0%bc%d0%be-%d1%81-%d0%ba%d0%be%d0%b5%d1%82%d0%be-%d0%bd%d0%b0%d0%bf%d1%83%d1%81%d0%bd%d0%b0/", "text": "“Г-жо Иванчева, Вие спряхте “Младост”, но не и строежите в “Младост”. Общината не работи и служителите, които работят в нея, работят в страх. Страх, че когато Ви дават преписка, вие не можете да осмислите написаното в нея…” Това пише в мотивите към оставката си бившият зам.-кмет на столичния район “Младост” Никола Вапцаров, който   миналата година. Писмото му е адресирано до кметицата Десислава Иванчева. Вчера   при акция на комисията “Антикорупция” в центъра на София. Бившият зам.-кмет разказа пред „Труд“, че не е учуден от ареста на кметицата с обвинение за подкуп. „Не съм учуден от това, което се случи и имайки пред вид това, че аз още миналата година изнесох информацията, че тя изнудва и притиска служители на общината, и инвеститори в района“, каза Вапцаров. С напуснакенто му подкрепилата Иванчева на изборите за кмет партия „Нормална държава“ остана без представител в общината. Още тогава, пред “Труд”, Вапцаров сподели, че процесът на работа в общината не върви добре благодарение на кметицата. Разказа как тя не е спазила предизборните си обещания и не разследвала незаконни строежи. Иванчева бавела документите на гражданите, а те идвали в общината да търсят правата си с адвокат. Вапцаров каза още, че кметицата издава заповеди, които противоречат на наредбите. Според него тя няма диалог със Столична община, инвеститорите, и със собствените й служители, които плаши с уволнение. Кметицата излъгала, че има висше образование дори партията, която я подкрепяла. “С една причудлива комбинация от чиста проба некомпетентност и жажда да си осигурите втори мандат, Вие погазихте и каузата на Зелен Младост. Вие забравихте защо бяхте избрана и с каква задача бяхте номинирана от избирателите”, писа Вапцаров. “Трябва да признаете пред себе си, че ви нямате интелектуалните и лидерски качества да ръководите такова ведомство”, добави той при напускането си. Днес той обясни пред “Труд”, че администрацията на Иванчева е оказвала натиск при санирането на блокове в района. Подадена е била жалба до прокуратурата от човек от комисията за саниране в общината. Обвинението е срещу зам.-кмета Биляна Петрова, че тя е оказвала натиск, за да се избере конкретна фирма при работата по 304 блок. Имало е също и проблем с доставката на храни за детските заведения в района. „Трябваше да се организира търг за изхранване на детските градини и училищата за 2017 г., но те не успяха да го проведат навреме. Не успяха да пуснат тръжната документация. Така провалиха цялата обществена поръчка. По този начин се наложи доставките да изпълнява предишната фирма, която беше избрана чрез корупционна схема, което беше доказано от АДФИ. Те съставиха актове по случая на предишната кметица. Същата некоректна фирма през 2017 г. доставяше храни благодарение на Иванчева“, обясни Вапцаров. Според бившия зам.-кмет, Иванчева поставала и условия на инвеститорите, за да им състави съгласуване на проекта. За да си получат документа те трябвало, по думите му, да извършат определени действия за общината. На практика обектите на инвеститори са били възпрепятствани, ако те не вложат пари в посочен от Иванчева ремонт на детска градина например. Кметицата посочвала и кои фирми да изпълняват тези ремонти, твърди Вапцаров. „Въпросния Петко Дюлгеров, който е арестуван вчера заедно с Иванчева в общината не се ползва с добра репутация. Знае се, че той е участвал и преди в такива схеми и неслучайно преди години ГЕРБ свали доверието си от него“, каза още Вапцаров. Той е на мнение, че порочните практики, в които Дюлгеров е участвал, са продължили при кмета Иванчева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.18", "title": " Вижте кървавото писмо, с което напусна зам.-кметът на “Младост” Никола Вапцаров (Факсимиле)\t\t\t"}
{"url": "https://trud.bg/%d0%bc%d0%b0%d1%81%d0%be%d0%b2%d0%b0-%d0%b5%d0%b2%d0%b0%d0%ba%d1%83%d0%b0%d1%86%d0%b8%d1%8f-%d0%b2-%d1%86%d0%b5%d0%bd%d1%82%d1%8a%d1%80%d0%b0-%d0%bd%d0%b0-%d0%b1%d0%b5%d1%80%d0%bb%d0%b8%d0%bd-%d0%b2/", "text": "Откриването на неексплодирала бомба от Втората световна война налага масова евакуация в района на централната жп гара на Берлин в петък, включително няколко министерства и болница, обяви днес германската полиция, цитирана от АФП. Всички сгради и улици в радиус от 800 метра около местонахождението на бомбата край оживената гара трябва да бъдат опразнени от 9 часа местно време, докато 500-килограмовият авиационен боеприпас не бъде обезопасен. В зоната за евакуация се намират германското министерство на икономиката, както и на транспорта, военна болница и посолствата на Индонезия и Узбекистан.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.18", "title": " Масова евакуация в центъра на Берлин в петък заради бомба от Втората световна война "}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-145/", "text": "Посредникът също оглавявал районната община. Предприемачът теглил кредит, за да си плати рушвета. 100 разследващи чакали Иванчева да се върне от Гърция, за да прибере парите.     Реконструкции на бул. „България“, „Монтевидео“ и „Тодор Каблешков“. Обновяват „Графа“ от 8 май. Търсят изпълнител за тунела на входа за „Люлин“.           Новият Горски човек разкрит, след като се вряза в публиката край Шумен. Варненската прокуратурата проверява кои са калпавите издирвачи.     Членове на структури на АБВ се връщали в левицата, но Корнелия Нинова не бива да приема всички – прогноза на Светлана Тилкова – Алена за „Труд”.         Какви доходи трябва да се обявяват пред НАП, как може да се подаде формуляра и в какви случаи декларацията може да бъде подадена от наследници или родители – седмичният данъчен консулт на “Труд”.       Шефът на Зелените направил фонд, в който пенсионни фондове близки до кръга „Капитал“, изливат огромен ресурс.               С непредвидимостта си Тръмп успя да разклати статуквото в Близкия изток и да всее смут у Асад, Иран, Турция и Русия – анализ на Кузман Илиев.       Силует на Десислава Иванчева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.18", "title": " Вижте акцентите в броя на вестник “Труд” в четвъртък, 19 април 2018"}
{"url": "https://trud.bg/%d0%ba%d0%bc%d0%b5%d1%82%d1%81%d0%ba%d0%b0-%d0%b7%d0%b0%d0%b2%d0%b5%d1%80%d0%b0-%d0%b2-%d0%bc%d0%bb%d0%b0%d0%b4%d0%be%d1%81%d1%82-%d0%be%d0%b1%d0%b7%d0%be%d1%80/", "text": "Кметицата Десислава Иванчева и нейната заместничка Биляна Петрова, които бяха арестувани във вторник с подкуп, са имали посредник при преговорите и получаването на парите от строителен предприемач. Това е бившият кмет на район „Младост” Петко Дюлгеров. Спецпрокуратурата повдигна обвинения на тримата задържани. Това стана ясно от изявления на разследващите от специализираната прокуратура и комисията „Антикорупция”. Бизнесменът, който е подал сигнал в комисията, е теглил кредит, за да плати поисканите му 70 000 евро подкуп, разказа специално за „Труд” шефът на звеното Пламен Георгиев. Първоначално Иванчева искала половин милион евро, обясни спецпрокурор №1 Иван Гешев. 500 000 евро били, за да се придвижи документацията на бизнесмена за строителство на два големи обекта. За да „пусне” първия строеж на сграда с площ от 12 500 кв.м, тя поискала 250 000 евро, които трябвало да се платят на три вноски. За втория обект кметицата направила „отстъпка за количество”, защото бил с площ близо 37 000 кв.м. Обикновено „тарифата” била 20 евро за кв. м. Разследването започнало през февруари, когато изнудваният бизнесмен подал сигнал в Комисията за противодействие на корупцията и за отнемане на незаконно придобитото имущество (КПКОНПИ). Спецпрокуратурата е разследвала няколко сигнала срещу нея още от декември м.г. за търговия с влияние, съобщи Гешев. Строителният предприемач е от български произход, учил и живял в чужбина, но решил да се върне и да инвестира тук. Имал интерес към терен в „Младост”, имал и заповед за изменение на ПУП, която се издава от главния архитект Здравко Здравков. Община „Младост” била длъжна да обяви процедурата на заинтересованите лица в срок от 1 седмица, но това не се случило повече от година. Бизнесменът подавал жалби. После с него се свързали посредници, които му обяснили, че Иванчева е възмутена от оплакванията му. После започнали преговорите за подкупа, които са документирани със СРС-та. „Иванчева и предприемачът са имали две срещи. В останалата част от времето преговорите са протичали по телефона и чрез посредника”, разказаха разследващи пред „Труд”. През цялото време кметицата е била изключително предпазлива. След като бизнесменът осигурил парите, разследващите описали всяка банкнота и я маркирали със специален химикал. „100 души, участвали в разследването, чакаха Иванчева да се върне от почивка в Гърция и да организира срещата. Мястото, денят и часът за получаване на първия транш, непрекъснато се сменяха”, разказаха разследващите. Във вторник сумата първо трябвало да бъде предадена в заведение на ул. „Раковска”, но в крайна сметка са взети от посредника в кафене на „Гурко” и „Раковска”. Той предал парите на среща с Иванчева и заместничката й в кафене в градинката „Кристал”. „Седнаха, пиха кафе 2 часа, взеха си парите, като посредникът си прибра 14 000 евро комисионна и тръгнаха в различни посоки”, обясни Гешев. Парите били на задната седалка в автомобила. „И тримата светнаха като коледни елхи”, коментира Гешев. Иванчева и Петрова трябвало да останат с белезници през цялото време не заради показност, а за да не изтрият следите от химикала по ръцете си, докато трае описването на всяка банкнота. Дюлгеров е съдействал и написал 4 страници с обяснения.   Комисията „Антикорупция“ ще започне пълна проверка на имотното състояние на Десислава Иванчева. Това съобщи за „Труд“ шефът на КПКОНПИ Пламен Георгиев. Той е категоричен, че това е първата толкова голяма реално предадена сума за подкуп в България. Срещу Иванчева е имало и други сигнали – както в оглавяваното от него звено, така и в прокуратурата. Кметицата бавила проекти и преписки, като в замяна искала от хората да облагородяват градинки и други площи в община „Младост“. Но дори и когато работата била свършена, тя не придвижвала документацията. „Две лица споделиха, че са били изнудвани от Иванчева. Искани са им пари, за да се оправят детски площадки. По този начин тя си е правила пиар“, коментира Георгиев. При обиск в дома и кабинета на Иванчева били открити много „блокирани“ преписки.   За ареста на бившия районен кмет Петко Дюлгеров „Труд” научи от няколко независими един от друг свои източници, включително и от разследването. „Труд” разбра още, че след разрива между Иванчева и „Нормална държава” на Георги Кадиев, кметицата останала без доверени съветници и в сградата на общината все по-често започнал да се появява Петко Дюлгеров, който й давал насоки в работата. Според информацията сегашната секретарка на Иванчева е заемала същия пост при Дюлгеров в периода на неговото управление, започнало през 2007 година и приключило през 2011-а. Покрай секретарката той се запознал със сегашната кметица, която започнала да се допитва до него. Дюлгеров печели ръководното място в район „Младост” на изборите през 2007 година, като е издигнат от ГЕРБ. През април 2010-а партията официално снема политическото доверие от него. От столичната организация на ГЕРБ дори сезират прокуратурата за нарушения на Дюлгеров, като така се надяват да се стигне до отстраняването му от кметския пост. Причината е, че той е пряко избран и може да бъде свален, само ако подаде оставка или при влязла в сила присъда срещу него. Затова е подаден сигнал, че косенето на зелените площи в „Младост” започва през юли, когато тревата вече е стигнала метър. Според ГЕРБ това означава, че се спестяват поне три коситби, за които иначе са отпуснати пари. Друг е казусът с новия кучешки приют в „Младост”, за който СО гласува 2 милиона лева. Заради бездействието на Дюлгеров всичко е пренасочено към район „Слатина”. Отделно Петко Дюлгеров е винен за отдаване общински обекти без разрешение от СОС, като приземния етаж на 131-во СОУ и паркинг в близост до Бизнеспарка. Имало и завишени цени при даване на обществени поръчки – ремонт на две училища и една детска градина, както и на данъчното. Въпреки всичко това Дюлгеров доизкарва мандата си без подкрепата на ГЕРБ.   Пълна подкрепа от ПП „Зелените” получи на частичните местни избори преди година и половина Десислава Иванчева. Формацията досега никога не е минавала самостоятелно 1% на който и да е вот, но се хвалеха с Иванчева като със своя кандидатура. Най-деен в самоизтъкването беше съпредседателят Борислав Сандов.  Днес общинските съветници от ГЕРБ разпространиха декларация, в която поискаха всички партии, подкрепяли Иванчева, да поемат отговорност. Общинарите посочиха като виновни освен „Зелените”, ДСБ, „Нормална държава” и БСП. Засега „еколозите” нямат намерение да се извиняват, като дори разпространяват лъжата, че ареста на Иванчева е постановка.   Кметът на София Йорданка Фандъкова и главният архитект Здравко Здравков отхвърлиха твърденията на кметицата на „Младост” Десислава Иванчева и нейния екип, че новият Закон за устройство и застрояване на София позволява строежите в зелени площи. „Направиха се неверни внушения, спекулира се със страховете, че могат да бъдат застроени т.нар. междублокови пространства”, каза Здравков. „Целта на този закон беше именно защитата на комплексите и успокояването на ситуацията на напрежение в тях. Дали е “Младост”, “Обеля” или “Овча купел”, междублоковите пространства попадат в терени за широко обществено ползване. Много е опасно да се спекулира със страховете на хората, че тези терени могат да бъдат застроени. Тези терени не могат да бъдат застроявани по простата причина, че попадат под специфичната защита на чл. 11, в който те не могат да бъдат преотреждани за нищо друго освен за озеленяване”, каза той. Фандъкова коментира, че са неверни твърденията, че чл. 28 от закона е “вратичка” за застрояване на зелени площи. Съответният законов текст не се отнася за жилищните комплекси. Кметът заяви и че в деня на ареста на Иванчева е била в сградата на Столична община на срещи без предварителна уговорка със зам.-кметовете Евгени Крусев и Ралица Стоянова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.18", "title": " Кметска завера в „Младост“ (обзор)\t\t\t"}
{"url": "https://trud.bg/%d0%ba%d1%83%d0%b1%d0%b0-%d0%b8%d0%b7%d0%b1%d0%b8%d1%80%d0%b0-%d0%bd%d0%be%d0%b2-%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82-%d0%bd%d0%b5-%d0%bd%d0%be%d1%81%d0%b8-%d0%b8%d0%bc%d0%b5%d1%82/", "text": "Първият вицепрезидент на Куба Мигел Диас-Канел е единственият кандидат за наследник на Раул Кастро като президент на Острова на свободата, съобщиха депутати в Хавана. Диас-Канел (57 г.) – висш представител на управляващата комунистическа партия, трябва да бъде одобрен за нов лидер на страната на утрешното заседание на парламента, информира  Оттеглянето на Раул Кастро (86 г.) бележи края на властта на семейството, което управлява Куба от революцията през 1959 г. Раул Кастро пое президентския пост през 2006 г. от болния си брат – Фидел Кастро, който почина през 2016 г. на 90-годишна възраст. Би Би Си отбелязва, че парламентът почти сигурно ще одобри Диас-Канел за нов държавен глава. Но посочва, че се очаква Раул Кастро да запази значително влияние в комунистическата държава и след оттеглянето си. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.18", "title": " Куба избира нов президент – не носи името Кастро"}
{"url": "https://trud.bg/%d0%b1%d0%be%d0%bc%d0%b1%d0%b8%d1%87%d0%ba%d0%b0-%d1%80%d0%b0%d0%b7%d0%ba%d1%8a%d1%80%d0%b2%d0%b0%d0%b2%d0%b8-%d0%bf%d0%be%d0%bb%d0%b8%d1%86%d0%b0%d0%b9%d0%ba%d0%b0-%d0%bf%d1%80%d0%b5%d0%b4%d0%b8/", "text": "Кървав инцидент беляза футболното дерби от Първа лига между отборите на ЦСКА и “Левски”. Малко след началото на второто полувреме линейка се запъти между секторите “А” и “Б” на Националния стадион “Васил Левски”. Оказа се, че е пострадала полицайка, тя е била уцелена с бомбичка, хвърлена към униформените от сектор “Б”, аъобщи  . Жената бе изнесена от съоръжението от няколко свои колеги и откарана с Бърза помощ. Все още няма информация за състоянието на служителката на реда. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.18", "title": " Бомбичка разкървави полицайка преди дербито"}
{"url": "https://trud.bg/%d1%84%d0%b5%d0%b4%d0%b5%d1%80%d0%b8%d0%ba%d0%b0-%d0%bc%d0%be%d0%b3%d0%b5%d1%80%d0%b8%d0%bd%d0%b8-%d0%b2-%d1%81%d0%ba%d0%be%d0%bf%d0%b8%d0%b5-%d0%b2%d1%8a%d1%80%d0%bd%d0%b0%d1%85%d1%82%d0%b5-%d1%81/", "text": "Нося добрата новина, че Европейската комисия препоръчва началото на преговорите за членство. Върнахте се на правия път. Можете да празнувате половин ден и след това да се върнете на работа. Това заяви върховният представител за външната политика и сигурността на ЕС Федерика Могерини на съвместна пресконференция с министър-председателя Зоран Заев. Могерини подчерта, че постигането е съвместен успех на правителството, парламента, опозицията и всички граждани на Македония, съобщи  . “Този резултат е общ за правителството и опозицията и те заедно трябва да продължат следващите стъпки и да поемат отговорност за това. Добрите новини, които нося означават и много работа, която трябва да бъде направена, а следващото ниво е прилагането на реформите и на ангажиментите, поети, както и връщането на доверието на хората в институциите”, каза Могерини и приветства подобряването на сътрудничеството със съседите. Тя поиска да продължат преговорите с Гърция, за да се намери взаимно приемливо решение, изразявайки надежда, че това ще се случи скоро. Министър-председателят Заев благодари на гостенката от името на гражданите на Република Македония. “Преди десет месеца направихме голяма стъпка в процеса на интеграция в ЕС, а ЕС отбеляза и оцени това”, каза той. Заев подчерта, че след проведените реформи и Договора за добросъседство с България, Македония е на път да разреши и отворения въпрос с Гърция. Македонският премиер подчерта, че интеграцията в ЕС и НАТО е основен и стратегически приоритет на Скопие и добави, че интеграцията означава икономическо развитие, нови работни места, по-високи заплати, мотивирани млади хора и работна сила, които ще останат в страната. Върховния представител за външната политика и сигурността на ЕС изрази оптимизъм, че спорът за името може да бъде решен до срещата на върха на ЕС, в която държавите-членки ще решават за даване на дата за започване на преговорите. “Съветът на ЕС ще се състои края на юни, за да стигне до това решение. Няма да спекулирам за решенията, които 28-те членове ще вземат през юни, защото все още имаме време. Имаме някъде два месеца и половина до тази среща на високо равнище и времето трябва да се използва позитивно и смело, както го направихме през последните 10 месеца. Направихте стъпки, които бяха немислими преди 10 месеца. Ето защо съм оптимист. Има време и то може да се използва, както беше използвано от ваша страна и от страната на Гърция в тези месеци и седмици на преговори и разговори. Надявам се, че резултатът е възможно. Не мога да вляза в съдържанието на този въпрос, защото това е двустранен въпрос, но мисля, че Европейският съвет определено може да вземе положително решение. В противен случай няма да дадем препоръка, ако сметнем, че не е така”, каза Могерини. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.18", "title": " Федерика Могерини в Скопие: Върнахте се на правия път\t\t\t"}
{"url": "https://trud.bg/%d0%b5%d1%82%d0%be-%d0%ba%d0%b0%d0%ba%d0%b2%d0%be-%d1%81%d1%82%d0%b0%d0%b2%d0%b0-%d1%81-%d0%bf%d1%8a%d1%82%d0%bd%d0%b8%d1%86%d0%b8%d1%82%d0%b5-%d0%ba%d0%be%d0%b3%d0%b0%d1%82%d0%be-%d0%b0%d0%b2%d1%82/", "text": "След тежкия пътен инцидент на магистралата край Вакарел, който отне няколко живота и прати над 20 човека в болница, в социалните мрежи започна да се разпространява видеоклип от аналогична катастрофа в Китай. Рейс пълен с хора е ударен странично от лек автомобил в резултат на което се преобръща. Видеокамерите в салона показват ясно какво се случва с пътниците и водача в този момент. Вижда се, че хората, които са сложили предпазен колан претърпяват по-леки поражения. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.18", "title": " Ето какво става с пътниците когато автобусът се преобърне (ВИДЕО)"}
{"url": "https://trud.bg/%d0%b2-%d1%80%d1%83%d0%bc%d1%8a%d0%bd%d0%b8%d1%8f-%d0%b1%d0%b5%d1%88%d0%b5-%d0%b8%d0%b7%d0%b2%d1%8a%d1%80%d1%88%d0%b5%d0%bd%d0%b0-%d0%bf%d1%8a%d1%80%d0%b2%d0%b0%d1%82%d0%b0-%d1%82%d1%80%d0%b0%d0%bd/", "text": "За първи път в Румъния беше извършена белодробна трансплантация, а операцията, която беше направена в болница в Букурещ, продължи седем часа, съобщава Медиафакс. Болница “Света Мария” в румънската столица осъществи днес първата трансплантация на бял дроб в Румъния, съобщи председателят на Националната агенция за трансплантации Раду Дяк. Органът е взет от 46-годишен мъж с мозъчен кръвоизлив, намиращ се в състояние на мозъчна смърт, след като семейството му дало съгласието си. Ръководител на екипа, извършил трансплантацията, е д-р Игор Тудораке, шеф на Центъра за белодробна трансплантация в Хановер, който пристигнал с полет от Германия през нощта. Операцията е продължила от 04.00 до 11.00 часа днес. Пациентът, който според информационния сайт Зиаре е 37-годишен мъж от североизточния град Яш, е понесъл добре интервенцията и се намира под наблюдение, заяви мениджърът на болница “Света Мария” Нарчис Копка. Болница “Света Мария” е единствената болница в Румъния, акредитирана за извършване на белодробна трансплантация, отбелязва сайтът. Лечебното заведение, администрирано от кметството на Букурещ, стана обект на скандал през 2016 г., когато тогавашният здравен министър Влад Войкулеску заяви, че акредитацията е получена незаконно под политически натиск, а мениджърът Нарчис Копка заведе дело срещу него. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.18", "title": " В Румъния беше извършена първата трансплантация на бял дроб"}
{"url": "https://trud.bg/%d0%b5%d0%ba%d0%b0%d1%82%d0%b5%d1%80%d0%b8%d0%bd%d0%b0-%d0%b7%d0%b0%d1%85%d0%b0%d1%80%d0%b8%d0%b5%d0%b2%d0%b0-%d0%bd%d0%b5-%d1%81%d0%bc%d0%b5-%d0%bf%d0%be%d0%bb%d1%83%d1%87%d0%b0%d0%b2%d0%b0%d0%bb/", "text": "Не сме получили още отказ за срещата ЕС – Западни Балкани. Това информира вицепремиерът и министър на външните работи Екатерина Захариева пред журналисти по повод предстоящата на 17 май 2018 г. среща с лидерите на държавите от региона. По думите й подкрепата към тази среща и към България е много голяма. На въпрос дали Сърбия е потвърдила, че ще присъства на срещата ЕС – Западни Балкани на 17 май 2018 г., Захариева заяви, че от Белград никога не са казвали, че няма да участват. “Тази среща е по покана на председателя на Съвета Доналд Туск и на премиера Борисов. Тя е във формат ЕС, на която се канят страните от Западните Балкани. Мисля, че е в интерес на Сърбия да дойде. Президентът Вучич е потвърдил участие. По-скоро имаше коментари по участието на други държави от Западни Балкани“, коментира вицепремиерът. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.18", "title": " Екатерина Захариева: Не сме получавали откази за участие в срещата ЕС–Западни Балкани"}
{"url": "https://trud.bg/%d0%b7%d0%b0%d0%b5%d0%b2-%d1%81%d0%b5%d0%b3%d0%b0-%d1%81%d0%bc%d0%b5-%d1%81-%d0%b5%d0%b4%d0%bd%d0%b0-%d0%ba%d1%80%d0%b0%d1%87%d0%ba%d0%b0-%d0%bf%d0%be-%d0%b1%d0%bb%d0%b8%d0%b7%d0%be-%d0%b4%d0%be/", "text": "Това е един от онези дни, с които гражданите на Македония трябва да са горди. Сега сме с една крачка по-близо до Европейския съюз, заяви премиера на страната Зоран Заев след публикуването на доклада на Европейската комисия, предава скопското електронно издание „Нова Македония“. Препоръката е чиста и безусловна, заяви премиерът, като посочи, че това дава възможност за започване на преговори за членство в ЕС. „Днес сме по-близо до ЕС и до достигане на икономическите стандарти на Съюза за всички граждани на нашата страна. В своя доклад до Съвета на ЕС е предложена кристално чиста и безусловна препоръка за започване на преговори с Македония“, заяви Заев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.18", "title": " Заев: Сега сме с една крачка по-близо до ЕС"}
{"url": "https://trud.bg/%d0%ba%d0%b7%d0%ba-%d0%b3%d0%bb%d0%be%d0%b1%d0%b8-%d0%bc%d1%83%d0%b7%d0%b8%d0%ba%d0%b0%d1%83%d1%82%d0%be%d1%80-%d0%b7%d0%b0%d1%80%d0%b0%d0%b4%d0%b8-%d0%bf%d1%80%d0%b5%d0%ba%d1%80%d0%b0%d1%82%d0%b5/", "text": "Комисията за защита на конкуренцията (КЗК) наложи санкция в размер на 56 678 лв. на Сдружение на композитори, автори на литературни произведения, свързани с музиката и музикални издатели за колективно управление на авторски права „Музикаутор“. Това съобщиха от регулатора. Според КЗК „Музикаутор“ е извършило нарушение, изразяващо се в злоупотреба с господстващо положение на пазара на предоставяне на права за излъчване на музикални и литературни произведения от репертоара си по безжичен път, предаването или препредаването на произведенията по електронна съобщителна мрежа за доставчици на радиоуслуги на територията на страната, което може да предотврати, ограничи или наруши конкуренцията и да засегне интересите на потребителите посредством необосновано прекратяване на съществуващите договорни отношения с Българското национално радио, с което се препятства осъществяваната от радиото дейност. Предмет на проучване в производството е поведението на Сдружение „Музикаутор“, във връзка с прекратяване на съществуващите по силата на Договор за разрешаване използването на музикални и литературни произведения по радио отношения между „Музикаутор“ и БНР и следващата от това невъзможност за общественото радио да използва в програмите си репертоара на Сдружението, гласи съобщението на КЗК. В хода на проучването се установи, че отношенията между страните в производството по предоставянето на права за използване на репертоара на Музикаутор се уреждат с договор за разрешаване използването на музикални и литературни произведения в радио, сключен между страните на 19.12.2011 г. Договорът е прекратен считано от 01.01.2017 г. чрез отправено на 21.11. 2016 г. предизвестие от „Музикаутор“. От водените между страните в производството преговори и от цялостното поведение на „Музикаутор“ в тази връзка, може да се направи извод, че прекратяването на действащия договор между страните представлява начин за постигане на исканите от Сдружението условия за определяне размера на дължимите му възнаграждения за лицензирането на съответните права, посочват от КЗК. Чрез прекратяването на договора с БНР Музикаутор, като предприятие с господстващо положение, лишава националното радио от възможност за ефективно конкуриране на пазара, на който последното осъществява дейност. Решението може да бъде обжалвано от страните и всяко трето лице, което има правен интерес, в 14-дневен срок, който започва да тече от съобщаването му по реда на АПК, а за третите лица – от публикуването в електронния регистър на Комисията. “Музикаутор” не злоупотреба с господстващо положение. Действията на дружеството целят единствено защитата на правото на творците в България да получават справедливи възнаграждения за произведенията си”, отговориха от сдружението. Тази година българските автори ще получат 65% повече за използваното тяхно творчество от БНР, благодарение на новия договор за поетапно увеличаване на авторските възнаграждения и въпреки сериозното му забавяне от шест месеца. Реалистичните прогнози сочат, че парите, които ще бъдат разпределени към българските автори следващата година, ще бъдат два пъти повече”, посочват от “Музикаутор”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.18", "title": " КЗК глоби “Музикаутор” заради прекратен договор с БНР\t\t\t"}
{"url": "https://trud.bg/%d0%bf%d0%b5%d1%82%d0%b8%d0%bc%d0%b0-%d0%b1%d1%83%d0%bd%d1%82%d0%be%d0%b2%d0%bd%d0%b8%d1%86%d0%b8-%d0%be%d1%82-%d0%bf%d0%ba%d0%ba-%d1%81%d0%b0-%d0%bd%d0%b5%d1%83%d1%82%d1%80%d0%b0%d0%bb%d0%b8%d0%b7/", "text": "Петима бунтовници от Кюрдската работническа партия /ПКК/ са “неутрализирани” при турски въздушни удари днес в Северен Ирак, предаде в.”Хюриет дейли нюз”, като се позовава на съобщеине на турския генерален щаб. Операцията, при която са били унищожени също три цели на терористичната организация, е била проведена в района на Зап в Северен Ирак, се посочва в съобщението. Кюрдската работническа партия /ПКК/ се разглежда като терористична организация от Турция, ЕС и САЩ. Групировката води въоръжена борба срещу турската държава от 1984 г., отнела досега живота на близо 40 хиляди души. ПКК има бази в планинските райони на Северен Ирак. От 10 март турската армия активизира операциите си срещу ПКК в Северен Ирак. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.18", "title": " Петима бунтовници от ПКК са неутрализирани при турски въздушни удари в Северен Ирак"}
