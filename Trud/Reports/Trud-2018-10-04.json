{"url": "https://trud.bg/%d1%81%d0%b0%d1%89-%d0%bd%d0%b5-%d1%81%d0%b5-%d1%81%d1%82%d1%80%d0%b5%d0%bc%d1%8f%d1%82-%d0%b4%d0%b0-%d0%b7%d0%b0%d0%bf%d0%be%d1%87%d0%bd%d0%b0%d1%82-%d0%b2%d0%be%d0%b9%d0%bd%d0%b0-%d1%81-%d0%b8%d1%80/", "text": "САЩ не се стремят да влизат във война с Иран, увери генерал Джо Вотел, който командва силите на САЩ в Близкия изток, в момент, когато някои представители на администрацията на Тръмп повишават тона срещу Техеран, предаде Франс прес. „Не мисля, че се стремим да започнем война с Иран и не мисля, че това е наша цел“, заяви Вотел на пресконференция в отговор на въпрос за стратегията на САЩ към Иран след изказване на съветника на Белия дом за националната сигурност Джон Болтън. Болтън предупреди Иран, че „ще му струва скъпо“, ако заплаши САЩ или съюзниците им. „Държим ви под око и ще ви намерим“, добави Болтън. Вотел заяви, че не му е възложена „пряка военна задача“ по отношение на Иран, но отбеляза, че Пентагонът „остава готов да реагира бързо и мощно, ако ситуацията го наложи“. На въпрос за доставката на руски зенитно-ракетни комплекси С-300 на Сирия той заяви, че това е излишна ескалация. „Това няма нищо общо с борбата срещу „Ислямска държава“. Изглежда като усилие да се прикрие вредната дейност на Иран в Сирия“, заяви Вотел. Във вторник Русия обяви, че е доставила противовъздушните системи С-300 на Сирия. Решението бе взето, след като сирийската ПВО погрешка свали руски самолет при стрелба срещу израелски изтребители, които малко преди това бяха нанесли въздушни удари на сирийска територия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.04", "title": " САЩ не се стремят да започнат война с Иран, увери главнокомандващият силите на САЩ в Близкия изток"}
{"url": "https://trud.bg/%d1%80%d0%b0%d0%b7%d0%bf%d0%b8%d1%82%d0%b2%d0%b0%d1%82-%d0%bc%d0%b8%d0%bd%d0%b8%d1%81%d1%82%d1%80%d0%b8-%d0%bf%d0%be-%d0%b4%d0%b5%d0%bb%d0%be%d1%82%d0%be-%d0%bc%d0%be%d1%81%d0%ba%d0%be%d0%b2/", "text": "Свидетелите си спомниха как са подписали Четирима бивши министри от кабинета “Борисов 2”, един от които – Теменужка Петкова, е и в сегашното правителство, даваха днес показания в Специализирания наказателен съд по делото срещу бившия им колега от здравеопазването Петър Москов. Той и бившия му заместник Адам Персенски са подсъдими за дарени ваксини от Турция. Разпитите на енергийния министър Петкова, както и на Ивайло Калфин (МВнР), Румяна Бъчварова (МВР) и Николай Ненчев (МО) бяха затова, че на 28 май 2015 г. са подписали неприсъствено решение на МС за ваксините. То е било донесено в кабинетите им с куриер. И четиримата си спомниха, че преди това не са коментирали с Москов решението, още по-малко той да ги е убеждавал да направят това. Решението е било в резултат на споразумение с Турция и при наличие на подобна спогодба здравният министър не можел да откаже да го изпълни. Предстоят разпити и на други членове на кабинета “Борисов 2”, като вероятно ще бъде призован и самият премиер, който м.г. е дал показания по време на разследването. Днес бе разпитана и свидетелката Евелина Вецкова, биолог в “Отдел осигуряване на качеството” в държавната фирма “Бул Био “ ЕООД. Тя разказа, че една от турските ваксини не е имала сертификат за освобождаване на партида или така наречения Release сертификат. С него е трябвало да се изследва ваксината и да се установи дали тя не е опасна за хората. В документа се съдържа информация за срока на годност на ваксините, а също така и за броя на ампулите, стана ясно още от думите й. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.04", "title": " Разпитват министри по делото „Москов“\t\t\t"}
{"url": "https://trud.bg/%d0%b2%d1%80%d1%8a%d1%89%d0%b0%d1%82-%d1%81%d0%bb%d1%83%d1%85%d0%b0-%d1%81-%d0%bd%d0%be%d0%b2-%d0%bc%d0%b5%d1%82%d0%be%d0%b4-%d0%b7%d0%b0-%d1%80%d0%b5%d0%ba%d0%be%d0%bd%d1%81%d1%82%d1%80%d1%83%d0%ba/", "text": "Нов за България метод на лечение на средното ухо приложиха с успех специалисти от клиниката по оториноларингология във варненската УМБАЛ „Св. Марина“. Той представлява пластична операция на слуховите костици с високотехнологичен цимент вместо с протеза. Материалът се ползва във водещи центрове по отологична хирургия в САЩ и Европа и позволява принципно нов тип на реконструкция на костиците в средното ухо, поясни доц. д-р Николай Сапунджиев, хирург в клиниката. Той се запознал с метода преди година във Франкфурт и видял преимуществата му при пациенти с намален слух. Трите костици в средното ухо, по които се предава звукът, са най-малките в човешкото тяло – от 3 до 6 мм и с тегло от 7 микрограма. При уреждане стандартно те се отстраняват и се слага протеза. Въпреки че тя може да е от титан, злато и други качествени материали, все пак е чуждо тяло, а чрез новия метод микрокостиците се „гипсират“, докато оздравеят, разясни специалистът. Технологията се ползва в света от 2004 г. при пациенти с травми на главата, възпаления на ухото, отосклероза и други заболявания и се сочи като най-добрата при операции на средното ухо. Предимствата са, че слухът се възстановява по-добре и няма световъртеж след интервенцията. Реконструкциите с високотехнологичен цимент могат да се прилагат на хора на всякаква възраст и ще бъдат въведени като традиционен начин на лечение на средното ухо в „Св. Марина“, допълни доц. Сапунджиев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.04", "title": " Връщат слуха с нов метод за реконструкция на средното ухо"}
{"url": "https://trud.bg/%d1%80%d1%83%d1%81%d0%ba%d0%b8-%d1%85%d0%b0%d0%ba%d0%b5%d1%80%d0%b8-%d1%81%d0%b0-%d0%bf%d0%bb%d0%b0%d0%bd%d0%b8%d1%80%d0%b0%d0%bb%d0%b8-%d0%ba%d0%b8%d0%b1%d0%b5%d1%80%d0%b0%d1%82%d0%b0%d0%ba%d0%b0/", "text": "След   в системата на Организацията за забрана на химически оръжия (ОЗХО), руски хакери са планирали да извършат кибератака и срещу химическа лаборатория в Швейцария. Съответните твърдения правят от Министерството на правосъдието на САЩ, предава TACC. Освен срещу ОЗХО, американското правосъдно министерство обвини седем агенти на руската агенция за военно разузнаване (ГРУ) в поредица кибератаки срещу глобалните спортни органи, както и американската атомна енергийна компания Westinghouse. Вашингтон уточни, че обвиненията срещу предполагаемите руски агенти не са част от разследването на специалния прокурор Робърт Мюлер за намесата на Москва в президентските избори в САЩ от 2016 г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com      ", "date": "2018.10.04", "title": " Руски хакери са планирали кибератака и в Швейцария, твърдят от американското правосъдно министерство"}
{"url": "https://trud.bg/%d0%b3%d0%b5%d1%80%d0%b1-%d1%81%d0%be%d1%84%d0%b8%d1%8f-%d0%b8%d1%81%d0%ba%d0%b0%d0%bd%d0%b5%d1%82%d0%be-%d0%b7%d0%b0-%d0%be%d1%81%d1%82%d0%b0%d0%b2%d0%ba%d0%b0-%d0%bd%d0%b0-%d1%84%d0%b0%d0%bd%d0%b4/", "text": "В София екипът на кмета Йорданка Фандъкова реализира едни от най-мащабните цялостни ремонти от десетилетия. Сред тях е и ремонтът на зоната на ул. „Граф Игнатиев“. Всеки софиянец знае какво беше състоянието на улицата преди ремонта. Затова и искането на оставка, затова че се работи, от партиите „Демократична България“ и ДСБ, е обикновена политическа истерия. Това се посочва в позиция, изпратена до медиите от ГЕРБ-София. „Скандално е да сипят обвинения за корупция, безотговорност и некадърно управление представители на тези, които носят отговорност за най-големия погром в най-новата история на София. Точно тяхното управление беше станало синоним на продажби и приватизация на детските градини на София, на скандалните заменки на знакови имоти срещу панелни апартаменти. Ако трябва да припомняме конкретика, можем да призовем Магдалена Малеева от „Демократична България“ да каже от личен пример срещу колко панелни апартамента в крайните квартали на София е получила тенис кортовете в Борисовата градина“, посочват още от партията. „Ето защо от ГЕРБ-София категорично не приемаме никакви поучения и съвети от хора, които са доказали своята арогантна управленска немощ. На колегите от „Демократична България“ препоръчваме преди да дават оценки за работата на столичния кмет и неговия екип, първо да се явят на избори, да спечелят мнозинство и тогава да дават или реализират управленски решения. За всички нас е ясно, че сегашната истерия е само част от предизборната им кампания. За тях цветът на паветата по ул. „Граф Игнатиев“ няма значение“, се твърди в позицията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com          ", "date": "2018.10.04", "title": " ГЕРБ-София: Искането за оставка на Фандъкова е обикновена политическа истерия"}
{"url": "https://trud.bg/%d0%b8%d0%b7%d0%bc%d0%b0%d0%bc%d0%bd%d0%b8%d1%86%d0%b8-%d0%b0%d1%82%d0%b0%d0%ba%d1%83%d0%b2%d0%b0%d1%85%d0%b0-%d1%88%d1%83%d0%bc%d0%b5%d0%bd-%d1%81%d1%8a%d1%81-%d1%81%d1%85%d0%b5%d0%bc%d0%b0%d1%82/", "text": "Телефонни измамници се опитват да мамят в Шумен чрез схемата „необходимост от преводач“. В четвъртък са били получени няколко обаждания от граждани до полицията, които съобщили, че на стационарни и мобилни телефони ги търси мъж, който се представял за началник на полицейско управление и дори ползвал истинското име на шефа на РУ-Шумен. Обяснявал, че в ареста е задържан чужденец и са необходими услуги на преводач. Настоявал да намерят подходящ човек, който ще получи като възнаграждение между 700 и 1000 лева. За целта преводачът трябвало да купи ваучер за мобилна услуга и да продиктува номера, за да може „задържаният“ да се обади на близките си. Обяснявали, че парите ще бъдат възстановени при сещата в полицейското управление. В друг случай измамникът обяснявал, че арестуваният чужденец разполага с внушителна сума в банковата си сметка, но е необходимо да му бъде платена гаранцията. Молят преводача да преведе исканата сума за гаранция и да донесе документ в полицейското управление с уговорката, че парите ще бъдат възстановени. Апелираме към гражданите да не се доверяват на непознати, които ги търсят по телефона и се представят за ръководни служители на МВР. Няма практика в която директора на ОДМВР- Шумен или началник на полицейско управление да търси такива услуга от граждани по телефона, още по-малко придружени с искане за внасяне на пари по сметка. Ако получите обаждане от непознат, който се представя за длъжностно лице и направи опит да ви въвлече в подобен сценарий, бъдете сигурни, че става дума за измама. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.04", "title": " Измамници атакуваха Шумен със схемата „преводач“"}
{"url": "https://trud.bg/%d0%bd%d0%b0%d0%b9%d0%b4%d0%b6%d1%8a%d0%bb-%d1%88%d0%be%d1%80%d1%82-%d0%b2%d1%80%d0%b5%d0%bc%d0%b5-%d0%b1%d0%b5-%d1%88%d0%b0%d1%85%d1%8a%d1%82-%d0%b4%d0%b0-%d1%81%d0%b5-%d0%b8%d0%b7%d0%b1%d0%b0%d0%b2/", "text": "На ФИДЕ й трябват промени и нови лице – обяви британският гросмайстор Найджъл Шорт. – А с Георгиос Макропулос това няма как да стане. Време бе шахът да се избави от стария боклук и хората около гърка да отидат в музея. Шорт бе кандидат за президентския пост, но се оттегли минути преди самото гласуване в полза на Аркадий Дворкович на Генералната асамблея в Батуми (Грузия). Руснакът получи вота на 103 делегати от общо 185, а опонентът му и досегашен вицепрезидент Георгиос Макропулос събра 78 гласа. Гъркът напусна залата подпирайки се на рамото на един от помощниците си и отказа изявления. Дворкович пък стана седмият президент на ФИДЕ, като наследи на поста Кирсан Илюмжинов, бивш президент на руската република Калмикия, който управляваше от 1995 г. През юли Комисията по етика отстрани Илюмжинов, тъй като той бе в списъка на властите на САЩ с хората, помагащи на правителството на Сирия. А банките в Щатите започнаха да запорират сметките на ФИДЕ. Тогава временно функциите пое Макропулос, но лични интереси не спряха напрежението във ФИДЕ. С встъпването си в длъжност Дворкович обяви, че започва кардинални промени, а първата вече е факт. Въведе лимит от два мандата за президент, досега нямаше ограничения.  Екипът на руснака включва 4-има вицепрезиденти, сред тях и Шорт. За генсек бе избран Еньонам Фумей (Того), а ковчежник ще е жена – Чжу Чен (Катар).", "date": "2018.10.04", "title": " Найджъл Шорт: Време бе шахът да се избави от стария боклук"}
{"url": "https://trud.bg/%d0%b7%d0%b0%d0%b1%d1%80%d0%b0%d0%bd%d1%8f%d0%b2%d0%b0%d1%82-%d0%b2%d0%bd%d0%be%d1%81%d0%b0-%d0%bd%d0%b0-%d1%81%d1%82%d0%b0%d1%80%d0%b8-%d0%b4%d0%b8%d0%b7%d0%b5%d0%bb%d0%b8/", "text": "България ще поиска европейски стандарт при вноса на автомобили в страната, обяви екоминистърът Нено Димов. В Брюксел той ще предложи коли, които имат забрана да се движат по пътищата в някои западноевропейски държави, да нямат право да се движат и у нас. Ограниченията засягат предимно старите дизелови автомобили, които не отговарят на изискванията за опазване на околната среда. Идеята е колите, за които има забрана, да не могат и да се изнасят от една към друга страна-членка. „В момента, със забраната, която се получава в някои западни градове, цените на дизелите падат изкуствено. Страните от Централна и Източна Европа не трябва да се превръщат в депо за стари автомобили”, коментира Димов.", "date": "2018.10.04", "title": " Забраняват вноса на стари дизели"}
{"url": "https://trud.bg/%d0%ba%d0%b0%d1%80%d0%b0%d0%ba%d0%b0%d1%87%d0%b0%d0%bd%d0%be%d0%b2-%d0%bd%d0%b5-%d0%be%d1%87%d0%b0%d0%ba%d0%b2%d0%b0%d0%bc-%d0%b4%d0%be-%d0%ba%d1%80%d0%b0%d1%8f-%d0%bd%d0%b0-%d0%b3%d0%be%d0%b4%d0%b8/", "text": "Министърът на отбраната Красимир Каракачанов не очаква до края на годината да има подписване на договор за новите изтребители, предаде БНР. „От много неща зависи. Зависи от това как ще започнат да текат преговорите за подобряване на офертите, колко бързо ще протече този процес. Не обещавам, но смятам, че ще бъде много трудно това да се случи до края на тази година.“ До средата на месеца ще бъдат изпратени исканията за оферти за сухопътните войски, малко по-късно за военноморските. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.04", "title": " Каракачанов: Не очаквам до края на годината да се подпише договор за новите изтребители"}
{"url": "https://trud.bg/%d0%bf%d0%b8%d1%88%d0%b0%d1%82-%d0%bf%d1%80%d0%b0%d0%b2%d0%b8%d0%bb%d0%b0-%d0%b7%d0%b0-%d1%84%d0%b0%d0%b1%d1%80%d0%b8%d0%ba%d0%b8%d1%82%d0%b5-%d0%b7%d0%b0-%d1%86%d0%b8%d0%b3%d0%b0%d1%80%d0%b8/", "text": "Промените в Наказателния кодекс ще се забавят, искат още срещи с бранша При покупка на машини за производство на цигари да се въведе изискване фабриката да уведоми Агенция „Митници”. Това поискаха експерти по време на заседание на парламентарната Комисия за наблюдение на приходните агенции и борба с контрабандата, на което обсъдиха предложението да се въведе затвор за незаконно производство на цигари. Трябва да се избегне вариант, при който даден производител на акцизни стоки преди да получи лиценз, купувайки машините, те да бъдат конфискувани и да бъде обявен за престъпник. „Митниците и НАП трябва да са водещи в този режим и да кажат как да става регистрацията на машините за една нова фабрика”, каза председателят на комисията Емил Димитров. Друг проблем, който постави браншът, е въпросът с точното прецизиране на маловажните случаи като тези за акцизни стоки за домашна употреба, където според експертите трябва да остане административната отговорност. „Не ни трябва норма, която да убие легалния бизнес”, заяви Емил Димитров. Според него не трябва да се бърза с промени в Наказателния кодекс и те отново ще бъдат обсъдени с бранша. Предложението на главния прокурор Сотир Цацаров да се регулират и продавачите на машини за производство на акцизни стоки беше подкрепено от тютюневия бранш тъй като в момента никоя структура не ги контролира. Междувременно Радослав Радев, председател на Лозаро-винарската камара, коментира темата за кранчетата, открити от митничари във винпрома в Поморие. Според него те били нужни на технолозите, за да опитват алкохола и да обезвъздушат системата. „Всички видяхме как тече алкохол от тези кранчета и с какъв дебит, слушах всякакви изказвания, но няма как да ми кажете, че е само за опитване”, заяви Емил Димитров. Той допълни, че две години е водил война с казаните за ракия, но сега обявява война на кранчетата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.10.04", "title": " Пишат правила за фабриките за цигари\t\t\t"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd-%d1%86%d0%b2%d0%b5%d1%82%d0%b0%d0%bd%d0%be%d0%b2-%d1%86%d0%b5%d0%bb%d1%82%d0%b0-%d0%bd%d0%b0-%d0%b1%d1%81%d0%bf-%d0%b5-%d0%b4%d0%b0-%d0%b8%d0%bc%d0%b0-%d0%b1/", "text": "„От вчерашното гледане в правна комисия, БСП бламираха председателката Корнелия Нинова, защото тя е съвносител. БСП имат една единствена цел – да има неприятности в държавата, да има безредици и да им се сбъдне мечтата – да отидем на предсрочни парламентарни избори и да имат служебен кабинет, който да бъде назначен от президента Радев”. Това заяви председателят на ПГ на ГЕРБ пред   по повод протестната декларация на владиците срещу Закона за вероизповеданията. Цветан Цветанов коментира липсата на кворум в Народното събрание и оказаната от ДПС помощ при гласуването на Закона за местното самоуправление. Той беше категоричен, че ГЕРБ не са зависими от друга парламентарна партия. „БСП искат дестабилизация още след приключването на парламентарните избори през 2017г., защото няма как БСП да влезе в управление без служебен кабинет и да бъдат служебно назначени. Ако се задълбочи политическата криза и има невъзможност за съставяне на правителство, служебният кабинет ще управлява достатъчно дълго време”, допълни Цветанов. Цветанов заяви, че политическа криза ще убие инвеститорския интерес към България, ще намали икономическия интерес и ще увеличи дефицита в бюджета. Той допълни, че акциите на Специализираната прокуратура не са свързани с предстоящите избори. Нямаме никакви различия със Светия синод“, допълни Цветанов. „Всичко, което беше поставено като тревожност от страна на Светия синод, смятам, че нямаме никакви различия. Правим разграничаване между собствени средства, които се събират от дейност, която осъществява българската църква и това, което държавата за първи път ще направи, за да има субсидии за вероизповеданията в страната. По този начин ще можем да имаме обществен ресурс, който ще се дава от държавата, тези средства ще се контролират как се изразходват. Те са смятали, че контролът ще бъде върху всичко”, заяви Цветанов. Законопроектът за вероизповеданията е внесен с подписите на Цветан Цветанов, лидерът на БСП Корнелия Нинова и председателят на ДПС Мустафа Карадайъ. Представител на левицата обаче не е присъствал на срещата между църквата и властта. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.04", "title": " Цветан Цветанов: Целта на БСП е да има безредици в държавата, за да отидем на предсрочни избори"}
{"url": "https://trud.bg/%d0%bf%d0%b0%d0%b7%d0%b0%d1%80%d0%b4%d0%b6%d0%b8%d0%ba-%d0%ba%d1%8a%d0%bc-%d0%b1%d1%81%d0%bf-%d0%b8%d1%81%d0%ba%d0%b0%d0%bc%d0%b5-%d0%ba%d1%80%d0%b0%d0%b9-%d0%bd%d0%b0-%d0%bc%d0%be%d0%b4%d0%b5%d0%bb/", "text": "„Не може моделът на управление на държавата да се крепи на обажданията на един човек по телефона и кой какво му е казал“, с тези думи се обърнаха присъстващи на срещата за представяне на „Визия за България“ в Пазарджик, съобщиха от пресцентъра на партия БСП. На нея бяха – кметът на Пазарджик Тодор Попов, кметът на Ракитово Костадин Холянов и кметът на Стрелча Стойно Чачов, представители на бизнеса, лекари, учители, юристи, НПО, творци. Според тях трябва да се състави една визия, да се зададат приоритети за следващите години, които да се следват, независимо кой е на власт, за да се постигнат реални резултати и да са намали чувството на несигурност и безверие у българите. Хората казаха, че има нужда от взаимодействие на държавната с местната власт. Те поставиха проблемите – задържане на младите образовани кадри; промени във външната политика- тя да се определя от българските интереси; възвръщане на самочувствието на българите, спирането на подмяната на българската история; проблемите на образованието в по-малките населени места. „Най-силната социална програма е добре организираната инвестиционна програма“, това заяви народният представител от ПГ на „БСП за България“ Румен Гечев. По думите му, за да има увеличаване на доходи, социални помощи, пенсии, трябва да има динамика на произведените стоки около 5-6% годишно, а в момента е под 4% . Той подчерта, че има свиващи се вътрешни и катастрофални външни инвестиции. „Държавното инвестиране катализира много повече чужди инвестиции. Когато една държава сама инвестира в свои предприятия, това е гаранция за стабилност“, подчерта той. Гечев заяви, че във своята Визия левицата предвижда увеличаване на средствата, с които разполага Българската банка за развитие. Тя трябва да спре да финансира само крупни големи фирми, а и малките и средните. „Тези инвестиции ще позволят на България да си осигури по-големи бюджетни приходи, държавата ще има по-големи възможност за социална политика“, категоричен бе той. „Финансирането на здравната системата чрез клинични пътеки и съществуването на болниците като търговски дружества трябва да бъде прекратено“, заяви проф. Георги Михайлов. Според него лечебните заведения, които използват държавен ресурс, не трябва да бъдат търговски дружества. Опитът на болниците и лекарите през последните 19 години показва, че в сегашните условия на управление и финансиране на системата, интересите на пациента отиват в периферията, а в средата са икономическите интереси. „Въпреки необходимостта от сериозно финансиране на здравеопазването, държавните болници трябва да бъдат най-вече социални предприятия, които изпълняват социални функции“, категоричен бе проф. Георги Михайлов. „Визия за България“ не е детайлна програма. Всеки един от нас поставя различни въпроси. Всеки един от секторните въпроси е част от генералния проблем: движим се в погрешна посока“, заяви депутатът проф. Иво Христов. По думите му за пръв път БСП поставя този въпрос и то официално. „Преходът е провален. Наложеният в България модел убива страната и въпросът е- дали ще я има като държава. Ние предлагаме решение. Вие ще кажете докъде сме прави и къде бъркаме“, заяви проф. Христов и подчерта, че конкретните проблеми няма как да бъдат решени без да бъде решен общият и обратно. „Вместо да предложим една платформа, спусната отгоре, искаме да чуем всеки един от вас, да чуем какви са проблемите, за да може те да влязат във Визията“, заяви народният представител от ПГ на левицата от региона Йордан Младенов. Той каза, че следва изготвяне на регионални визии. „Нека направим заедно „Визия за Пазарджик“ и всеки един от вас да намери място в нея“, призова той. „Имаме проблем във всички системи на обществения живот. Няма как да можем да въведем ред само в една система. Имаме нужда от системен подход, с който да решим- как да се развива България“, заяви депутатът Стоян Мирчев. По думите му със своята визия БСП поставяме началото на една книга, която не е написана. „Нека я напишем заедно“, заяви Мирчев. В дискусията взеха участие зам.-председателят на БСП Кирил Добрев, народните представители Надя Клисурска, Славчо Велков, Георги Гьоков и Иван Иванов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.10.04", "title": " Пазарджик към БСП: Искаме край на модела на управление – един човек нарежда по телефона"}
{"url": "https://trud.bg/%d0%b0%d0%b4%d0%b2%d0%be%d0%ba%d0%b0%d1%82-%d0%bc%d0%b8%d1%85%d0%b0%d0%b8%d0%bb-%d0%b5%d0%ba%d0%b8%d0%bc%d0%b4%d0%b6%d0%b8%d0%b5%d0%b2-%d0%bf%d1%80%d0%b5%d0%b4-%d1%82%d1%80%d1%83%d0%b4/", "text": "Млекопроизводител, събрал опит във Франция и отворил с мерак предприятие и в родния си край, сподели пред “Труд” безсилния си гняв: търговската му репутация пострадала от репортаж, в който показали негово кисело мляко с удавена вътре муха! Той смята, че мухата е пусната от шеф на конкурентна фирма, който ненавижда неговата и я клевети. Обърнал се към съда, но бил отпратен – фирмата му не била човек с душа и нямало как да претърпи от клеветата страдания. Нима юридическите лица не могат да защитят от клеветници репутацията? Какво мисли адв. Екимджиев за това? Той е блестящ юрист, доказал с работата си, че правото може и трябва да се упражнява успешно в обществен интерес и за защита на правата на човека. – Какво излиза, адв. Екимджиев? Ако аз съм наклеветена лично и е окаляно името ми, мога да потърся в съда справедливост. Но ако някой злепоставя фирмата, от която си вадя хляба, може да го прави безнаказано! – Действително практиката на българските съдилища по казуси, свързани с моралните вреди на юридическите лица, е доста консервативна, да не кажа ретроградна. Това е остатък от социалистическото право в оня период, в който честта, достойнството и самочувствието на гражданина не бе на особена почит – трябваше да сме еднакви, дисциплинирани, скромни. Тогава, за да ни присъдят обезщетение за неимуществени, морални вреди трябваше да сме бити, осакатени, изнасилени. Немислимо беше държавните предприятия (тогава нямаше еднолични търговци, акционерни дружества и дружества с ограничена отговорност), в условията на дирижирана от държавата икономика да претендират обезщетения за репутационни щети или неизпълнение на договорни задължения. Защото всичко вървеше по план, а част от нещата се решаваха извън съда по телефонното право. Тези времена отминаха преди 30 години. Но правото е консервативна система,в практиката на върховните съдилища има инертност. И по съществуващото сега право много рядко се присъждат обезщетения на юридически лица за морални вреди. – Много рядко? Кога? – Когато успеем, позовавайки се на практиката на Европейския съд по правата на човека (ЕСПЧ) или на съда на ЕС в Люксембург, да убедим българския съд, че това трябва да стане по изключение. Иначе у нас системно не се присъждат обезщетения и за неизпълнение на договорни задължения. Понякога умишлено се сключват договори, като едната от страните действа измамливо без намерение да ги изпълнява. Това създава проблеми не само на прекия контрагент, който е измамен. То вреди на репутацията на контрагента, който е зависим от доставката. Вие действате измамливо спрямо мен, аз съм обещал след вашето изпълнение на договора да доставя стока или услуга на трето лице – така не само съм измамен от вас, но и се оказвам в основата на цяла верига на неизпълнение на задължения по търговски сделки. Това удря върху моята репутация. Но съгласно доминиращата концепция юридическите лица не могат да търсят обезщетения за морални вреди нито при непозволено увреждане ( какъвто е случаят с мухата в киселото мляко), нито ако сключат договор и техният контрагент умишлено (а не при обективна невъзможност) не изпълни задълженията си. – Каква е тая концепция – „доминираща“? Кой закон й пречи да е „справедлива“ ? – Никой. Нито Конституцията, нито Законът за задълженията и договорите (ЗЗД) пречат на присъждането на обезщетения за морални вреди на юридическите лица. Странна е логиката, че те, за разлика от физическите лица, нямат душа и не могат да изпитват болки и страдания. Това формално и юридически е така. Но даже и когато претенциите се предявяват от физически лица, които представляват юридическите, съдиите казват: да, но вие не сте страна към правоотношенията – клеветата и обидата не е срещу вас, а е срещу фирмата. Въпреки, че е очевидно, че морални вреди претърпяват точно физическите лица, чиито бизнес и живот е бил разбит от клевети срещу техните фирми. Този ирационален, лишен от логика, морал и право подход е в драстично противоречие с общия принцип за преодоляване на последиците от непозволено увреждане. Още от римското право има принцип – че по възможност, на принципа на справедливостта, трябва да бъдат репарирани всички вреди, причинени на лицата. – Обяснете как е при физическите лица -по какъв ред те защитават своята репутация? – Ако вие като физическо лице бъдете обидена или наклеветена, имате 2 процедурни възможности за защита. Едната е да подадете граждански иск по чл. 45 от Закона за задълженията и договорите (ЗЗД). Това е отговорността за непозволено увреждане. Вие търсите само обезщетение за причинените ви морални вреди, изразяващи се в негативно влияние върху доброто ви име, човешкото ви достойнство и самочувствие. Втората, по-интензивна форма на защита е свързана с това, че обидата и клеветата са престъпления по Наказателния кодекс. Вие можете с частна тъжба в 6-месечен срок от узнаването за клеветническото действие да сезирате съответния районен съд и да искате наказателна отговорност от лицето, което ви е наклеветило. В рамките на този наказателен процес или в отделен граждански процес можете да заведете и иск за обезщетение. Така се кумулират двете отговорности – наказателна и гражданска. Вие избирате. Дали с частната тъжба да подадете и граждански иск, при което извършителят може да бъде осъден на лишаване от свобода условно, или на поправителен труд, пробация и т.н. Дали ще търсите и парично обезщетение на причинените ви вреди. Има и трета форма на защита – ако обидата и клеветата е нанесена от длъжностно лице от изпълнителната власт или администрацията при и по повод изпълнение на служебната му функция. В този случай можете да заведете иск по чл. 1 от Закона за отговорността на държавата и общините за вреди (ЗОДОВ) И да търсите обезщетения за неправомерно действие по облекчен ред – не се внасят такси, подсъдността е по местоживеене на увреденото лице и т.н. Но тук опираме до друг недостатък на нашата правна система. – Какъв? – Съгласно чл. 52 от ЗЗД размерът на обезщетението за неимуществени вреди се определя по справедливост от съда. Понятието „справедливост“ е твърде субективно. Няма стандарти и критерии. Има случаи, съпоставими от гледна точка на тежестта на причиненото увреждане – при катастрофи, медицински грешки и др. А в единия са присъдени 5000 лв. обезщетения, пък в другия – 100 000. Да, казусите са различни, преценяват се всички детайли- степента на близост между починалия и неговите наследници, какви болки са претърпени… Но все пак в правовата държава трябва да има стандарти, които да дават предвидимост – да знае човек, като тръгне да търси правата си, какво да очаква. Тук опираме до още един дефект на процедурите по обезщетяване на моралните вреди. Още доминира практиката, че при доказване на болките и страданията – при починало дете, родител и т.н.– трябва да доказваш как и колко интензивно си страдал. – Боже, господи. – Този формалистичен подход – да се доказват очевидни неща е критикуван в няколко решения на ЕСПЧ.  В тях се казва, че на базата на самото доказване на непозволеното  увреждане  (при катастрофа или лекарска грешка е починал ваш близък човек, да речем), фактът, че се установява нарушение на шофьора или на лекаря, е достатъчен за съда да определи по справедливост размера на обезщетението. И само ако вие, като наследник на починалия претендирате за по-големи вреди, има нужда да доказвате, че той ви е издържал примерно или че сте имали специална близост…Също така ако лекарят или шофьорът, като ответник, иска да намали своята имуществена отговорност и заявява, че вие не сте поддържали връзки с починалия и т.н., трябва да го доказва. – Да се върнем към юридическите лица, към тяхната репутация и нейната практическа беззащитност срещу измамници. Чувам, че има пробиви в съдебната практика. – Преди години излезе едно хубаво решение на Върховния съд по потребителски иск срещу някой от доставчиците на обществени услуги – ток, парно, вода. Че може да се търси обезщетение за морални вреди при спряна доставка на ток или топла вода. Защото, като мръзнем и не можем да поддържаме хигиената си, ние очевидно търпим повече морални вреди, отколкото имуществени. В контекста на този казус бяха изложени принципно важни насоки: че нашето право не изключва търсене на морални вреди при неизпълнение на договорни задължения. Има пробив. Инерцията е трудно преодолима, но вече има за какво да се хванат колеги и хора, претърпели вреди от неизпълнени договорни задължения. Що се отнася до репутационните вреди, те са много особени при търговците. Понякога минават в сферата на имуществените. Ако успеете да докажете, че в резултат на мухата в млякото печалбите ви са спаднали с 30%, ще можете да претендирате имуществена вреда. Но понякога това е трудно доказуемо – печалбата ви може да намалее в момент на криза и от пазарната конюнктура например – така че, репутационните вреди тангират до моралните – нарушаване на доброто търговско име и т.н. Както при всички хора, така и при търговците, доброто име се гради с години, а се срива с един жест на конкуренцията или на институция. С данъчна проверка или показна акция се влиза например за няколко часа в офисите на фирми, тъпчат се в чували документи, държат се с години в прокуратурата. Така се блокира дейността им, те не могат да докажат данъчната си изрядност, да си намерят длъжниците, да печелят дела срещу тях. Преди години това се случваше в акциите с нелепи имена – “Октоподи“, „Медузи“… сега влизат в хотелите на Арабаджиеви и др. Ако моралните репутационни вреди са причинени от частно лице – от конкуренция или от медии, отговорност се търси по реда на ЗЗД. Ако са причинени от публична институция – полиция, данъчни служби и др. вървят по линия на ЗОДОВ. А в някои случаи основанията за отговорност са свързани с Конвенцията за защита на правата на човека и правото на ЕС. Така е в казуса „Голд Лизинг“, където в акция на МВР и прокуратурата има нарушение и на правото на собственост, защитена от Конвенцията за защита на правата на човека, и на свободата на движение на стоки и капитали по договора за функциониране на ЕС. Тук водещите разследването през 2010 г. изземват всички компютри и десетки чували с цялата документация на дружеството, някои от които не са върнати още, изгубени са. Знаете ли как те описват иззетите документи? – Как? – Не лист по лист: „Това е фактура“ или „договор“, а така:“Това е чувал № 5 с документи“. В хода на делото, което водехме, прокуратурата така и не успя да обясни какво е станало с най-важните книжа. Мипсата им блокира работата на фирмата. И Софийският апелативен съд реши прокуратурата да й плати над 800 000 лв. за имуществени и 3000 лв. за неимуществени вреди. – Четох и за делото „Лидл-България“ срещу „ПИК“. То също показва, че в практиката на съдилищата вече има начало на защита на търговската репутация… – Тази практика е още изключение обаче. – А честа практика ли е поместването на журналистически материали, с които се внушават без доказателства гадости за фирми, банки? – Аз по хигиенни съображения не чета вестници, които лековато разпространяват невярна информация. Знам обаче, че това се случва, следователно срещу този проблем правоохранителната система не действа ефективно. А това, което знам категорично, защото съм в течение на редица дела в Страсбург, е, че прокурори, полицаи, вътрешни министри – високопоставени лица от публични институции системно нарушават презумпцията за невиновност. При задържането и обвиняването на дадено лице те не използват задължителните по-меки условни формулировки – „той е заподозрян“ или „срещу него е повдигнато обвинение“, а казват: „Той е извършил това, чака го еди какво си наказание“. Помня такива категорични изказвания на Цветан Цветанов, за които, по мои жалби България няколко пъти е осъдена в Страсбург. В същите решения има осъдителен диспозитив и срещу прокурорски постановления и определения на български съдилища! В тях се обсъжда примерно въпроса дали един обвиняем трябва или не да бъде задържан и съдията в прав текст пише: няма да бъде пуснат, тъй като явно има касателство към престъпленията, за които е обвинен. А по всички тия „акции“ обвиняемите и наклеветени от институциите лица бяха оправдани или делата срещу тях прекратени… – Сложен въпрос…. – То е въпрос и на езикова култура. Да се използва по-умело условното наклонение. Вижте как е в старите демокрации. В един град в Германия възникна напрежение срещу мигранти, за които се твърдеше, че са убили германец, защитил момиче. Там огромен скандал предизвика фактът, че от полицията е изтекла информация с имената и етническия произход на заподозрените. Хора от тамошната полиция бяха незабавно уволнени за това. А у нас? – първата работа е да се съобщи името, да се каже, че е циганин, примерно, без задължителните изрази, пазещи конституционното право на лицето да бъде третирано като невиновно до доказване на вината му с влязла в сила присъда. – По делата за репутация, казват съдии, ние следваме примера на евросъда. А той доста пъти приема, че границата на търпимост на публичните лица е много висока по принцип. И те би трябвало да търпят, дори журналистите да грешат, като се позовават на собствени разследвания, на МВР или на магистрати. – Дяволът е в детайла. Когато става въпрос за клеветнически твърдения, които са неверни и позорящи, и журналистът е знаел това, той носи отговорност, независимо дали те се отнасят за публична фигура или за обикновен човек. Друг е казусът, когато се навлиза повече в правото на личен живот. Ако вие не сте разпознаваема като журналист, никой не би имал право да ви снима в ресторанта, в двора на вилата ви, да наднича в спалното ви бельо… Вие можете да го осъдите за това, дори и ако изнесеното от него е вярно, защото е навлязъл в личното ви пространство. Но ако сте разпознаваема, той може да прояви повече любопитство и една здравословна за обществения интерес папаращина – да види в какви коли се возите, кои са приятелите ви, партньорите… Личното пространство при публичните фигури е доста стеснено. Приема се по силата на едно култово дело отпреди 30 г. срещу Австрия, в което бе решено, че публичните фигури доброволно се поставят под светлината на прожектора, на фокуса на общественото внимание и са поели риска, произтичащ от правото на гражданите, които са ги избрали да се интересуват повече от техния живот и морал. – По делото „Стийл и Морис срещу Великобритания“, отнасящо се до клевета на еколози по обвинение на „Макдоналдс“, европейските съдии пак приемат, че големите компании и шефовете им трябва да търпят повече критика от редовите граждани. – Не познавам това дело. Но това е същият принцип – за стесненото право на личен живот на актьори, спортисти, известни бизнесмени…И най-вече политици. Ние трябва да знаем най-много за тях, защото им се доверяваме и политиката им е определяща за съдбите ни. Една компания за бързи закуски също може да засегне живота ни, като ни храни нездравословно. – Нужна ли е законодателна промяна, за да се осигури възможност на юридическите лица да се защитят от позорящи ги поръчкови репортажи, арести и дела? – Ние преди всичко имаме нужда от ерудирани и независими съдии. В действащото ни право има достатъчно основания и сега да бъде реализирана отговорност, включително чрез позоваване на задължителната за нашия съд практика на съда в Страсбург. Но аз съм реалист и си давам сметка колко бавно става манталитетната промяна и колко трудно се променя съдебната система така, че в нея ерудираните и независими юристи да не са като бели лястовици, а да доминират. Затова смятам, че може би е добре на законодателно ниво – в Търговския закон, в ЗЗД или в ЗОДОВ – да се сложат изрични текстове относно защитата на търговската репутация, които биха улеснили съдиите. Ако съм резервиран към този вариант, то е защото знам, че един добър съдия може да очовечи и най-лошият закон. И обратно – един некадърен и зависим съдия може да профанизира и най-добрия закон. Или просто да не го спазва, макар и в него да пише ясно, че черното е черно и бялото е бяло. Не бива репутацията на фирмите безотговорно да се руши! Затова бих препоръчал преди всичко да се инвестира в подобряване на персоналния състав на съдебната система. И паралелно с това да се въведат някои текстове, които да ускорят тази иначе неизбежна еволюционна промяна. Нашият гост  Михаил Екимджиев е роден през юни 1964 г. в Тетевен. Завършил е право в СУ (1989) Работил е в прокуратурата в Пловдив до 1991 година. Оттогава е адвокат. Над 1000 жалби за нарушени човешки права са минали през кантората, ръцете и ума му. Спечелени са над 200 от делата по тях. ", "date": "2018.10.04", "title": " Адвокат Михаил Екимджиев пред „Труд“: Не бива да се руши безотговорно репутацията на фирмите!\t\t\t"}
{"url": "https://trud.bg/%d1%80%d0%b5%d0%bc%d0%be%d0%bd%d1%82%d0%b8%d1%80%d0%b0%d1%82-%d1%82%d1%80%d0%b5%d1%82%d0%be%d0%ba%d0%bb%d0%b0%d1%81%d0%b5%d0%bd-%d0%bf%d1%8a%d1%82-%d0%b7%d0%b0-%d0%bd%d0%b0%d0%b4-93-%d0%bc%d0%bb/", "text": "Изцяло е възстановена проходимостта на моста между търговищките села Буховци и Острец, който беше в силно влошено експлоатационно състояние, а тротоарната конзола в аварийно. Това съобщиха от областната управа в Търговище след извършена проверка от областния управител Митко Стайков на хода на ремонтите работи на третокласния републикански път между селата Мировец-Буховци-Острец-Надарево-Дългач и Певец. В момента се полага последният износващ пласт на настилката в участъците, в които се работи. На места вече са поставени и бордюри, като предстои направата на отводнителни съоръжения, полагане на хоризонтална маркировка и монтиране на вертикална сигнализация. Целият третокласен път обхваща 29 км, а стойността на ремонтите по него е над 9,3 млн. лв., осигурени от държавния бюджет. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.04", "title": " Ремонтират третокласен път за над 9,3 млн. лв. в Търговищко"}
{"url": "https://trud.bg/%d1%82%d0%b0%d0%b2%d0%b0%d0%bd%d1%8a%d1%82-%d0%bd%d0%b0-%d0%bf%d0%b5%d0%bd%d1%81%d0%b8%d0%b8%d1%82%d0%b5-%d1%81%d1%82%d0%b0%d0%b2%d0%b0-1200-%d0%bb%d0%b5%d0%b2%d0%b0-%d0%be%d0%b1%d0%b7%d0%be%d1%80/", "text": "Още 40 млн. лв. за енергийни помощи От 1 юли 2019 г. таванът за всички пенсии се вдига на 1200 лв., независимо кога са отпуснати. Това обяви министърът на финансите Владислав Горанов след среща със синдикатите в Ми­нистерски съвет. “Има изкривявания, натрупани в годините, в пенсионната формула, свързани както с индивидуалния коефициент, така и с превърнатия осигурителен стаж за някои категории работници. Периодите, от които се изчисляват пенсиите в различните години, са се променяли и са лимитирали, разкъсана е връзката между осигурителния принос и изчисления размер на пенсиите”, обясни министър Горанов. По думите му увеличението на тавана до 1200 лева ще реши 90% от проблема с увеличаването на размера на пенсиите, но няма да допусне неоснователно получаване на незаработени пенсии, които са изчислени на база на натрупаните промени в пенсионната формула в размери, които не са свързани с приноса на хората.  “Планираме и промени в пенсионната формула, които ще изчистят до голяма степен натрупаните несъвършенства”, каза още Горанов. Срещата със синдикатите бе заради поскъпването на стоки и услуги. Одобрени бяха три предложения. Освен вдигането на тавана на пенсиите, бе потвърдено, че с 10% ще бъдат увеличени заплатите на всички в бюджетната сфера, както и че енергийните помощи за най-бедните семейства ще скочат с 50%. За последната мярка ще са необходими около 40 млн. лв.   Намаляват хората с пари за старини Броят на новите пенсионери у нас намалява, показват данните на Националния осигурителен институт. През 2017 г. общият брой на хората с новоотпуснати първи пенсии е 97 637 или с 9441 (8,8%) по-малко в сравнение с 2016 г. Спад има и при пенсионираните военни и полицаи – те са с 4832 души или със 72,2% по-малко за година. В същото време се увеличава средната възраст на пенсионерите с новоотпуснати пенсии –от 57,76 години през 2016 г. на 58,30 години през 2017 г. Това е свързано с настъпилите демографски промени във възрастовата структура на населението като цяло и с въведените стимули за удължаване на активния трудов живот, посочват в анализа си от НОИ. Той отчита още нарастване на средния основен размер на новите пенсии с близо 3,7% през 2017 г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.04", "title": " Таванът на пенсиите става 1200 лева (обзор)\t\t\t"}
{"url": "https://trud.bg/%d0%ba%d0%b0%d0%ba-%d1%84%d0%b5%d1%80%d0%b4%d0%b8%d0%bd%d0%b0%d0%bd%d0%b4-%d0%bf%d1%80%d0%be%d0%b8%d0%b3%d1%80%d0%b0-%d0%be%d0%b1%d0%b5%d0%b4%d0%b8%d0%bd%d0%b5%d0%bd%d0%b8%d0%b5%d1%82%d0%be-%d0%bd/", "text": "Царят абдикира преди 100 години – на 3 октомври 1918 г. Управлението на Фердинанд е оценявано от цялата историческа и мемоарна литература като изключително пагубно и разрушително за България, а политиката му по време на трите войни – Балканската, Междусъюзническата и Първата световна, като некадърна, хазартна, престъпна и предателска. Тези констатации са потвърдени и в мотивите на съда, разследващ причините и виновниците за националните катастрофи. Само монархическият имунитет, наложен с неписан закон от епохата на абсолютните монархии, го спасява от най-тежката наказателна санкция. Фердинанд не успя да стане „император на „Нова Византия“, нито да помогне на Германия в крайно агресивните й амбиции да стане първа сила на планетата. В преследването на тези налудничави цели той проигра безвъзвратно и престъпно невероятно благоприятните възможности за обединението на българския народ. А с неговото оттегляне от престола „настъпва края на една епоха, нравствено най-мизерна и политически най-ужасна.“ Това твърди големият изследовател Петър Тодоров в двутомника си „Погромите на България“. Единодушна, крайно отрицателна оценка на неговото управление дават най-видни историци, политици, близкото до него обкръжение, както и целият български народ. За Фердинанд историята е отредила мястото на персона, причинила неизмерими и непоправими вреди на България. Затова всякакви усилия на неговите наследници да оспорят престъпното му поведение по време на войната 1912-1918 г. са не само напразни, но и абсурдни. Никой и с нищо не може да заличи, пренебрегне или фалшифицира петте чудовищни престъпни акта, които извършва Фердинанд през този съдбовен период. Първият престъпен акт. Според чл. 4 от тайната конвенция между България и Сърбия, подписана на 9 юни 1912 г. във Варна, изрично се казва: „Ако България и Сърбия …обявят война на Турция, то всяка от тях трябва да изпрати 100 000 човека на Вардар…“ В навечерието на войната – 15 септември, се случва нещо невероятно. Подписва се ново споразумение, според което „цялата сръбска армия ще действа на македонския военен театър, а целокупната българска армия ще действа в долината на Марица.“ Смайващо и недопустимо военно и политическо късогледство. България сама предоставя невероятно благоприятната възможност на Сърбия да завладее цяла Вардарска Македония и да измами българската страна. Освен това българската армия се изправя срещу 400-450-хилядна турска армия, докато Сърбия и Гърция воюват срещу 70 000 турски войски, дислоцирани в Македония. Грубата намеса на Фердинанд при съгласуване на съюзните договори и военни съглашения със Сърбия и Гърция е маниакалната му амбиция за величие и слава. Лаврите от една победоносна война ще бъдат приписани единствено на българския цар. Освен славата, той се страхува, че чуждо военно присъствие би осуетило плановете му за завладяването на Цариград и провъзгласяването му за император на „Нова Византия“. В резултат на това „престъпно безумие“, както го наричат съвременниците, България дава пет пъти повече жертви от трите й съюзника, но получава седем пъти по-малко територии от Македония. Втори престъпен акт. Армията на Османската империя е сразена само за 28 дни и Високата порта моли за мир. В резултат на безпримерния героизъм в краката на българския войник е най- мракобесната империя, от която столетия трепери континента. Европа е смаяна от подвига и воинските качества на българската армия. Европейските столици са доволни от българските победи, защото Балканската война няма да предизвика по-голям военен конфликт, за който великите сили не са готови. Българското правителство е във възторг. На България се гарантира територия от 171 хил. кв. километра с широк излаз на Бяло море и линията Мидия – Енос. Единственият недоволен обаче е Фердинанд. Той дори е гневен на турската молба за мир, защото иска война, за да завладее Цариград и да се провъзгласи за император. Само 12 дни след тежка кръвопролитна битка българската армия е хвърлена в нова, още по-страшна, и то по изричното нареждане на Фердинанд. „Да се нападнат час по-скоро турците при Чаталджа“ е категоричен той, грубо и безцеремонно пренебрегвайки мнението на щаба на армията, според когото: 1. Духът на войниците, поради лоша прехрана и болести, е сериозно понижен; 2. Липсва тежка артилерия, крайно необходима срещу силно укрепените позиции на Чаталджа; 3. Санитарното състояние е лошо; 4. Трета армия все още не е пристигнала от фронта; 5. Българската армия няма план за водене на бойните действия и не разполага със сведения за неприятелските позиции. Фердинанд не желае и да чуе за изложените аргументи. Обсебен от грандомания и налудничави амбиции, той лично разпорежда на един от неговите генерали – заместник-главнокомандващия ген. М. Савов, да се атакува Чаталджа. Бутонът на поредния безумен акт е натиснат. Генералите Радко Димитриев и Иван Фичев са единодушни. „Нашият цар е луд“. Резултатите са очаквани. Българската армия претърпява първият неуспех в Балканската война. А България губи невероятната възможност да приключи с обединението на българския народ. Поведението на Фердинанд в тази фаза на Балканската война, според основни разпоредби на наказателното право, трябва да се квалифицират като изключително тежко престъпление срещу българската държава. Трети престъпен акт. По настояване на великите сили в Лондон започват преговори с участието на четирите балкански съюзници и Турция. Европа полага усилия да ограничи ескалирането на конфликта, което е в интерес на целия континент. По нареждане на Фердинанд България прекъсва преговорите за мир, защото монархът иска още война и …Цариград. Въпреки новите десетки хиляди нови жертви на фронта, българската страна не само не получава нищо повече от това, което й е предложено от големите европейски държави, но е изправена пред реалната заплаха да загуби всичко. Тази поредна недопустима и крайно некомпетентна намеса на Кобурга при воденето на военните операции и преговорите за мир не може да има друга правна квалификация освен пореден престъпен акт. Четвърто престъпно безумие. „Високомерието, злобата и чувството за мъст окончателно замътняват съзнанието на Фердинанд, който с дадената на 16 юни 1913 г. заповед за нападение на съюзниците, хвърля България във война на четири фронта – безпрецедентен случай в световната история. България е разгромена, унижена и разпокъсана. Както винаги, победителите не страдат от сантиментални чувства и най-малко изпитват състрадание към победените. Алчността им е задоволена на сто процента, а грабежът „узаконен“ от Букурещкия договор. Фердинанд проиграва всичко, което може да се проиграе с поредното престъпно деяние. Пети престъпен акт. Лицемерието и митът, че Фердинанд служел на българските национални интереси, рухва, когато той предлага България за съюзник на Австро-Унгария и Германия. А в началото на войната вече е съгласуван лично от него договора с Германия. Въпреки категоричното мнение на най-авторитетните български генерали и почти всички пълномощни министри, че Германия ще загуби войната, Фердинанд вкарва България в Тройния съюз. При съотношение на силите четири държави срещу целия свят, втората национална катастрофа бе неизбежна. Това му деяние не може да има друга квалификация от юридическа гледна точка освен престъпление срещу държавата и то при крайно отегчаващи вината обстоятелства. Тъй като тази престъпна дейност се извършва многократно от едно и също лице, т.е. Фердинанд, то той трябва да бъде третиран като престъпник рецидивист. Защо Фердинанд не бе детрониран от престола още през 1913 г. , а му бе дадена възможност да доунищожи докрай плодовете на българското оръжие и да погребе завинаги националните идеали на българския народ? Блестящ отговор на този въпрос дава Добри Ганчев, негов учител по български език. „Не зная за какво ще го споменават (Фердинанд) грядущите поколения, ала ние, които преживяхме погрома, доживяхме туй страшно падение – ние няма да го забравим. Фердинандовата самозабрава се крепеше върху нашето унижение пред него. Нашата сервилност, нашата робска покорност и послушност издигнаха този неуравновесен тип. Мигахме пред самодоволството му, пред глупешките му махове, дори и пред пороците му.“ Смразяваща констатация, която не се нуждае от коментар. Тя потвърждава обаче, че отговорност за престъпното управление на Фердинанд носи и българската политическа прослойка, а не българските генерали, както твърдят някои днешни фалшификатори на историята. Неоспорим факт е, че благодарение на българската армия и нейното командване бе спасена дори в последните дни на Първата световна война, не само честта на България, но и нейното съществуване.                                                    ", "date": "2018.10.04", "title": " Как Фердинанд проигра обединението на българите\t\t\t"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%bf%d1%80%d0%b8%d1%80%d0%b0%d0%b2%d0%bd%d1%8f%d0%b2%d0%b0%d0%bc%d0%b5-%d0%b7%d0%b0%d0%bf%d0%bb%d0%b0%d1%82%d0%b8%d1%82%d0%b5-%d0%bd%d0%b0-%d0%b4%d1%83/", "text": "Приравняваме заплатите на духовниците от всички вероизповедания с тези на учителите. Това заяви премиерът Бойко Борисов след среща с представители на Св. Синод. Борисов   във връзка с предложените промени в Закона за вероизповеданията. На срещата са обсъждани основните точки, по които Св. Синод има съображения относно законопроектите. На нея присъстваха Негово Светейшество Българският патриарх Неофит и синодалните митрополити, които споделиха своите съображения и опасения относно двата законопроекта, внесени в Народното събрание. От страна на политически партии там бяха Цветан Цветанов от ГЕРБ, Искрен Веселинов от „Обединени патриоти“, Йордан Цонев от ДПС, както и директорът на дирекция „Вероизповедания” Емил Велинов. Премиерът Борисов изрази желанието си законопроектът да бъде изработен и изготвен максимално добре и да не създава конфликт между Църквата и държавата. По думите му всички разисквания по двата проектозакона трябва да минат в диалог със Св. Синод и правните експерти на БПЦ-БП. „Разбрахме се със Синода да не изтегляме законите. Между първо и второ четене, през тези близо 20 дни, с работната група, в която още днес се включват 5 митрополити, да отрегулираме всичко, което сме се разбрали, за да може на второ четене да се приеме закон, който да бъде приемлив“, съобщи премиерът. „Г-н Цонев много ясно го каза – че се мъчат от 90-а година държавата да си поеме грижата за вероизповеданията и неслучайно ние приравняваме заплатите с учителските заплати. Защото това са проповедниците в едната и в другата религия, които ще обучават, възпитават, учат на ценности и морал“, коментира Борисов. „Щом се качват учителските заплати, толкова се качват съответно на свещеници, ходжи и т.н.“, допълни той. „Никой никога не е мислил и не мисли техните доходи, които си получават от дарения, продажба на свещи и т.н., да им ги взима, събира, проверява и т.н. Това, което държавата дава, целево, по еврофондове и директно от бюджета, разбира се, че ние ще му осъществяваме контрол и те нямат нищо против това“, обясни премиерът. „Относно анонимните дарения говорихме до колко и как те да ни дадат праг. И тук не става въпрос само за Българската православна църква, а и за другите вероизповедания. Този Закон регулира всичко. Разбрахме се за минимален праг от 15 милиона допълнително, които се дават, за да може да има за свещеници и за заплати“, допълни Борисов. В края на срещата Негово Светейшество подари на премиера Бойко Борисов икона на св. Климент Охридски с пожеланието богодаруваният и благодатен български светец да се моли, закриля и дава мъдрост и сили както на премиера, така и на неговия дом. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.10.04", "title": " Борисов: Приравняваме заплатите на духовниците от всички вероизповедания с тези на учителите"}
{"url": "https://trud.bg/%d0%b7%d0%b0%d0%bc-%d0%ba%d0%bc%d0%b5%d1%82%d1%8a%d1%82-%d0%b5%d0%b2%d0%b3%d0%b5%d0%bd%d0%b8-%d0%ba%d1%80%d1%83%d1%81%d0%b5%d0%b2-%d0%bf%d0%b0%d0%b2%d0%b5%d1%82%d0%b0%d1%82%d0%b0-%d0%bf%d1%80%d0%b5/", "text": "През ноември възстановяват трамваите по линии 10, 12 и 18 Обновените настилки на улица “Граф Игнатиев” в София ще бъдат пренаредени, ако се установят дефекти след ремонта. Това заяви зам.-кмет по транспорта в Столична община Евгени Крусев. Той напомни, че обектът в момента не е готов в никоя своя част, а фирмата, ангажирана със строителния надзор, регулярно прави препоръки за отстраняването на дефекти. Задачата на надзора е до крайния срок за обекта, който е през март догодина, да следи за отстраняването на тези дефекти. Срокът обаче е донякъде плаващ, защото ще се вземат под внимание независещи от строителите фактори, затруднили ремонта, като например обилният дъжд, валял през юли. Столичната община може да се произнася, едва когато й се предаде даден участък като готов, посочиха от градската управа. Оттам няма да приемат обект с некачествено изпълнение и да платят за него. Ако при предаването на обновената улица “Граф Игнатиев”, има криви плочки, те ще бъдат пренаредени, категоричен бе Крусев. За определяне на качеството, обаче още е рано, тъй като по ремонта предстоят дейности като фугиране, посочи той.  Засега Крусев има забележки във връзка с организацията на процеса на ремонта. Той увери, че при реконструкцията за над 20 млн. лв. са заложени най-високите възможни санкции от 240 хил. лв. на ден за просрочие и 1,2 млн. лв. за лошо строителство. Заради съмненията в качеството на материалите, които се поставят пред църквата “Свети Седмочисленици”, зам.-кметът увери, че при ремонта на района се използват само материали със сертификат за качество и след лабораторно изследване. Настилката не е от мрамор, както граждани се опасяваха, а от бетонови павета. Проектантът Иво Пантелеев съобщи, че плочките са като тези на площада пред галерията “Ленбаххаус” в Мюнхен. Той увери, че проектът за целия ремонт се изпълнява без отклонения. Крусев допълни, че Общината цели през ноември да тръгнат трамваите по линии 10, 12 и 18. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.10.04", "title": " Пренареждат дефектните плочки по „Графа“\t\t\t"}
{"url": "https://trud.bg/%d0%b5%d0%bd%d0%b5%d1%80%d0%b3%d0%be-%d0%bf%d1%80%d0%be-%d0%bf%d1%80%d0%b5%d0%b4%d1%83%d0%bf%d1%80%d0%b5%d0%b6%d0%b4%d0%b0%d0%b2%d0%b0-%d0%b7%d0%b0-%d0%b8%d0%b7%d0%bc%d0%b0%d0%bc%d0%b0-%d1%81-%d0%b3/", "text": "В Центровете за обслужване на клиенти на Енерго-Про постъпиха жалби от потърпевши, които описват нов начин за измама, предупредиха от пресцентъра на компанията. Схемата е следната: клиентът получава обаждане от скрит номер с предупреждение, че електромерът му е разпломбиран и трябва да плати някаква сума, за да не му спрат тока, накрая телефонният разговор завършва със звучен смях. Служители на Енерго-Про са установили, че в случая става дума за използване на шегаджийско гугъл приложение. Енерго-Про предоставя на своите клиенти няколко начина за уведомяване за прекъсване на електроснабдяването вследствие на ненавременно плащане на сметки – чрез имейл, смс или по пощата. В случаите, в които служители на дружеството се свързват с клиенти по телефона за просрочени задължения, те се представят с име и длъжност, като ги съветват да заплатят сметките си за ток на официално обявените за това места – в центровете за обслужване на клиенти, на каси на партньори или по банков път. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.04", "title": " Енерго-Про предупреждава за измама с гугъл приложение\t\t\t"}
{"url": "https://trud.bg/%d0%b9%d0%b5%d0%bd%d1%81-%d1%81%d1%82%d0%be%d0%bb%d1%82%d0%b5%d0%bd%d0%b1%d0%b5%d1%80%d0%b3-%d0%bd%d0%b0%d1%82%d0%be-%d0%bf%d1%80%d0%b5%d0%b4%d1%83%d0%bf%d1%80%d0%b5%d0%b6%d0%b4%d0%b0%d0%b2%d0%b0/", "text": "След като Нидерландия обяви, че е осуетила руска  срещу Организацията за забрана на химическите оръжия (ОЗХО), генералният секретар на НАТО Йенс Столтенберг предупреди Москва да спре с „безразсъдното“ си поведение, предава AFP. „Русия трябва да спре с безразсъдния си модел на поведение, включително използването на сила срещу своите съседи, опит за намеса в изборните процеси и широко разпространени кампании за дезинформация“, предупреди норвежкият политик. Столтенберг добави, че НАТО напълно подкрепя действията, насочени към изобличаване на руската роля в международната кибервойна – обвинение, което отправиха Великобритания и Австралия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.10.04", "title": " Йенс Столтенберг: НАТО предупреждава Русия да спре с „безразсъдното“ си поведение"}
{"url": "https://trud.bg/%d0%be%d1%82%d0%ba%d1%80%d0%b8%d1%85%d0%b0-%d0%b1%d0%bb%d0%b8%d0%b7%d0%be-40-%d0%ba%d0%b8%d0%bb%d0%be%d0%b3%d1%80%d0%b0%d0%bc%d0%b0-%d0%ba%d0%b0%d0%bd%d0%b0%d0%b1%d0%b8%d1%81-%d0%b2-%d0%b4%d0%be%d0%bc/", "text": "След проведени оперативно- издирвателни мероприятия, служители на сектор „Криминална полиция“ при РУ- Габрово са задържали 35-годишен мъж.  При извършените процесуални  действия в обитавания от него имот в с.Златевци, е установено, че  същият е засадил и отглежда  растения от вида на конопа, с общо тегло на листната маса 28 кг, която при направения полеви наркотест реагира на наркотичното вещество „канабис”. Установено е също, че мъжът държи и зелена суха листна маса с общо тегло 11.3 грама, която реагира на наркотичното вещество „канабис”. На лицето е наложена мярка „задържане“ за срок до 24 часа. По случая е образувано досъдебно производство. В сряда, при проведена операция за противодействие на престъпления, свързани с разпространение на наркотични вещества , криминалисти са задържали 28-годишен габровец. При извършените процесуални действия в обитавания от него имот в с. Малини е установено, че лицето е засадило и отглежда  растения от вида на конопа, с общо тегло на зелената листна маса 1020 гр., която при направения полеви наркотест  реагира на наркотичното вещество „канабис”. В къщата към имота допълнително е намерена и иззета зелена суха листна маса с общо тегло 77 гр., която при направения полеви наркотест  също реагира на наркотичното вещество „канабис”. На лицето е наложена мярка „задържане“ за срок до 24 часа. По случая в РУ Габрово е образувано досъдебно производство по чл. 354 А от Наказателния кодекс. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.04", "title": " Откриха близо 40 килограма канабис в дома и двора на габровец\t\t\t"}
{"url": "https://trud.bg/%d0%be%d1%80%d0%b3%d0%b0%d0%bd%d0%b8%d0%b7%d0%b8%d1%80%d0%b0%d1%82-%d0%b2%d1%82%d0%be%d1%80%d0%be-%d0%b8%d0%b7%d0%b4%d0%b0%d0%bd%d0%b8%d0%b5-%d0%bd%d0%b0-%d0%b5%d1%81%d0%b5%d0%bd%d0%b5%d0%bd-%d1%84/", "text": "Изложението „Есенен фермерски пазар – Свищов“ ще се проведе за втора поредна година в крайдунавския град. Стопанската академия „Д. А. Ценов“, Катедра „Аграрна икономика“, със съдействието на Община Свищов, Национален съюз на земеделските кооперации в България, Българска асоциация „Биопродукти“, Фондация за околна среда и земеделие са организатори на атрактивното събитие. Проявата е насрочена за два поредни дни.На 5 октомври от 10.30 часа, в Заседателна зала – Ректорат на свищовския ВУЗ официално ще бъде открита Кръгла маса на тема: „ Проблеми и перспективи за развитие на земеделието в България“. Във втория ден – 6 октомври от 11,00 ч., на площад „Алеко“, ще бъде открито изложението на производителите, което ще бъде съпроводено с национална фолклорна програма. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.04", "title": " Организират второ издание на Есенен фермерски пазар в Свищов"}
{"url": "https://trud.bg/%d0%bc%d0%be%d1%82%d0%be%d1%80%d0%b8%d1%81%d1%82-%d0%b7%d0%b0%d0%b3%d0%b8%d0%bd%d0%b0-%d0%bf%d1%80%d0%b8-%d1%82%d0%b5%d0%b6%d0%ba%d0%b0-%d0%ba%d0%b0%d1%82%d0%b0%d1%81%d1%82%d1%80%d0%be%d1%84/", "text": "Мотоциклетист е загинал след катастрофа, станала около 14 часа в района на село Оброчище в посока Балчик – съобщават очевидци от МГ „Добруджа”, предаде „Канал 3“. Водачът е управлявал мотора с висока скорост и не е успял да вземе завой, като е излязъл от пътя. Преминаващи автомобили са спрели на мястото, за да окажат помощ, но младият мъж е бил с прободна рана на врата. Повикана е спешна помощ, като линейката е пристигнала 17 минути след подаването на сигнала. Пристигналият екип на Спешна помощ само е констатирал смъртта на мъжа.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.10.04", "title": " Моторист загина при тежка катастрофа край село Оброчище"}
{"url": "https://trud.bg/%d0%bd%d0%b8%d0%b4%d0%b5%d1%80%d0%bb%d0%b0%d0%bd%d0%b4%d1%81%d0%ba%d0%b8%d1%82%d0%b5-%d0%b2%d0%bb%d0%b0%d1%81%d1%82%d0%b8-%d1%81%d0%b0-%d0%be%d1%81%d1%83%d0%b5%d1%82%d0%b8%d0%bb%d0%b8-%d1%80%d1%83/", "text": "Нидерландските власти са осуетили руска кибератака срещу Организацията за забрана на химически оръжия (ОЗХО) в Хага през месец април и са изгонили от страната четирима агенти на Москва, предава AFP, като се позовава на съобщение от правителството на европейската страна. Съгласно разпространената информация, руснаците са паркирали превозно средство с оборудване край хотел, разположен в непосредствена близост до централата на ОЗХО. „Нидерландското правителство смята, че действията на тези разузнавачи е изключително тревожно“, заяви пресконференция холандският министър на отбраната Анк Бийлевелд, като подчерта, че „обикновено не разкриваме такъв вид контраразузнавателни операции“. Нидерландия обяви публично самоличността на предполагаемите руски агенти и подчерта, че операцията им е наредена от руското военно разузнаване. Уточнява се, че операцията на нидерландските власти е била подпомогната от Великобритания. Министерството на външните работи на Нидерландия е привикало руския посланик в страната заради хакерската атака, предава TACC. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.10.04", "title": " Нидерландските власти осуетили руска кибератака срещу ОЗХО\t\t\t"}
{"url": "https://trud.bg/%d1%82%d1%83%d1%80%d1%81%d0%ba%d0%b8-%d1%81%d1%8a%d0%b4-%d0%bf%d1%80%d0%b8%d0%b7%d0%bd%d0%b0-%d1%8f%d0%bf%d0%be%d0%bd%d0%ba%d0%b0%d1%82%d0%b0-%d0%bd%d0%b0%d0%be%d0%bc%d0%b8-%d0%b7%d0%b0-%d0%b7%d0%b0/", "text": "Турски съд призна Наоми Секаи Мори за законна дъщеря на покойния щангист Наим Сюлейманоглу. Според решението Наоми, чиято майка е японка, ще има право да носи името на покойния си баща и да се ползва от всички права като негова законна дъщеря и наследница, предаде БТВ. Това признание идва 27 години след раждането на Мори, която досега се водеше за незаконна дъщеря на щангиста и много малко хора знаеха за нейното съществуване. На смъртния си одър преди една година легендата на тежката атлетика в България, Турция и по света Наим Сюлейманоглу заръча на близките си да открият японската му дъщеря и да я включат като негова законна наследница. С усилията на турския посланик в Токио и близките на покойника Наоми беше намерена. Поради отказа на майката на други две дъщери на Сюлейманоглу – Селин и Сезин, родени съответно през 2000 и 2001 г. да включат и Наоми Секаи Мори в завещанието му, японката заведе дело за бащинство. През юли беше извършена ексхумация на тялото и от взетите проби бе установено, че Секаи е биологична дъщеря на щангиста. Секаи Мори също присъства на ексхумацията, но отказа да направи каквито и да е изявления. Турският съд днес се произнесе по делото и сега остава да се види дали другите му дъщери ще обжалват решението. Освен Секаи Мори покойният щангист има още три дъщери, припознати за негови законни деца. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.10.04", "title": " Турски съд призна японката Наоми за законна дъщеря на Наим Сюлейманоглу"}
{"url": "https://trud.bg/%d0%ba%d0%b8%d1%80%d0%b8%d0%bb-%d0%b0%d0%bd%d0%b0%d0%bd%d0%b8%d0%b5%d0%b2-%d0%bd%d0%b0%d0%bc%d0%b0%d0%bb%d1%8f%d0%b2%d0%b0%d1%82-%d0%bf%d1%80%d0%be%d1%81%d1%80%d0%be%d1%87%d0%b5%d0%bd%d0%b8%d1%82/", "text": "Намаляват просрочените задължения на държавните болници, каза министърът на здравеопазването Кирил Ананиев по време на заседанието на ресорната парламентарна комисия. Към 30 юни тази година те са в размер на 141 млн. лева, което спрямо същия период на миналата година е намаление с 13 на сто. Министър Ананиев посочи, че за тази година са предвидени 90 млн. лева за спешна помощ, за дейностите по медицинска експертиза, за лечебни заведения в отдалечени райони, за психиатрична помощ и други. Във всяко от тези направления министърът отчете увеличение на отделяните от министерството средства спрямо 2017 г. Ананиев увери, че и през 2019 г. ще има увеличаване на заплатите в центровете за спешна помощ, като посочи, че кумулативно от 2014 г. досега възнагражденията на работещите в тези центрове са увеличени с над петдесет процента. В отговор на журналистически въпроси, свързани с неработещата апаратура в Центъра по хемодиализа във Видин, министър Ананиев обеща да направи коментар, след като приключи назначената от него проверка. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.04", "title": " Кирил Ананиев: Намаляват просрочените задължения на държавните болници"}
{"url": "https://trud.bg/%d0%b7%d0%b0%d0%bc%d0%b5%d1%81%d1%82%d0%bd%d0%b8%d0%ba-%d0%bd%d0%b0-%d0%b3%d0%bb%d0%b0%d0%b2%d0%b5%d0%bd-%d0%bf%d1%80%d0%be%d0%ba%d1%83%d1%80%d0%be%d1%80-%d0%bd%d0%b0-%d1%80%d1%83%d1%81%d0%b8%d1%8f/", "text": "При катастрофа с хеликоптер в Костромска област е загинал заместник главният прокурор на Русия Саак Карапетян, съобщава ТАСС. Карапетян е бил на борда заедно с още един пътник и пилота. Всички са загинали. Според пресслужбата на губернатора на Костромска област заместник главният прокурор и спътникът му отивали на лов. Образувано е дело. Инцидентът се разследва. Според представител на руската главна прокуратура Карапетян е надзиравал делото „Скрипал“ и е отговарял за връзките с британците. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.04", "title": " Заместник-главен прокурор на Русия загина в катастрофа с хеликоптер"}
{"url": "https://trud.bg/%d0%b5%d1%81-%d0%be%d1%81%d1%8a%d0%b4%d0%b8-%d1%80%d1%83%d1%81%d0%ba%d0%b0%d1%82%d0%b0-%d0%ba%d0%b8%d0%b1%d0%b5%d1%80%d0%b0%d1%82%d0%b0%d0%ba%d0%b0-%d1%81%d1%80%d0%b5%d1%89%d1%83-%d0%be%d0%b7%d1%85/", "text": "Европейският съюз осъди четвъртата кампания на Москва за кибернетично разследване, предава AFP, като припомня, че по-рано в четвъртък Москва бе обвинена за   срещу Организацията за забрана на химическите оръжия (ОЗХО). Председателят на Европейската комисия Жан-Клод Юнкер, председателят на Европейския съвет Доналд Туск и Върховният представител на ЕС по външните въпроси и политиката за сигурност Федерика Могерини осъдиха предполагаемия „опит на Русия да подкопае целостта на ОЗХО“. „Този агресивен акт демонстрира презрение към тържествената цел на ОЗХО, която работи за изкореняването на оръжията по света под мандата на ООН“, се казва в изявление на тримата лидери на Брюксел. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.10.04", "title": " ЕС осъди руската кибератака срещу ОЗХО"}
{"url": "https://trud.bg/%d1%80%d1%83%d0%bc%d0%b5%d0%bd-%d1%80%d0%b0%d0%b4%d0%b5%d0%b2-%d0%b4%d0%be%d0%b2%d0%b5%d1%80%d0%b8%d0%b5%d1%82%d0%be-%d0%b2-%d0%b8%d0%bd%d1%81%d1%82%d0%b8%d1%82%d1%83%d1%86%d0%b8%d0%b8%d1%82%d0%b5/", "text": "Доверието на обществото в институциите може да бъде възстановено само ако те отговорят на очакванията за справедливост и ефективни резултати. Доверието е необходимост и за осъществяване на промените, които гражданите отдавна очакват в правосъдието, върховенството на закона и гарантирането на свободата на медиите. Това заяви държавният глава Румен Радев, който разговаря днес на „Дондуков“ 2 с докладчиците на Комисията по мониторинг на Парламентарната асамблея на Съвета на Европа /ПАСЕ/ – Жолт Немет, представител на групата на Европейската народна партия, и Франк Швабе, представител на социалистите, демократите и зелените  в Асамблеята, съобщиха от пресслужбата на държавния глава. „Както младите българи, които учат, работят и търсят възможност за реализация в европейските държави, така и гражданите и възрастните хора в България, поставени в унизително положение, очакват по-високи доходи и подобряване на качеството на живот. Ефективната борба с корупцията и независимото правораздаване са задължителни условия за това“, подчерта още Румен Радев. Президентът беше категоричен, че приобщаването на българите зад граница с въвеждането на дистанционно електронно гласуване следва да бъде осъществявано при наличието на гаранции срещу опитите за външна намеса и контролиран вот в българските избори. Докладчиците на Комисията по мониторинг на ПАСЕ поставиха по време на срещата въпроса за постоянното „пропадане“ на България в класациите за свобода на словото, като според проучването на „Репортери без граници“ от т.г. страната ни е на 111-о място в света, последна по този показател в ЕС, включително и след държавите от Западните Балкани. Президентът подчерта, че липсата на законова рамка, обхващаща дейността на всички видове медии в България, както и неясните критерии, по които се финансират много медии и техните собственици, създават предпоставки за зависимости, автоцензура и изтласкване на професионализма от различни интереси. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.04", "title": " Румен Радев: Доверието в институциите може да бъде възстановено само ако те отговорят на очакванията за справедливост и ефективни резултати"}
{"url": "https://trud.bg/11-%d0%b3%d0%be%d0%b4%d0%b8%d1%88%d0%bd%d0%be-%d0%bc%d0%be%d0%bc%d1%87%d0%b5-%d0%b1%d0%b5-%d0%b1%d0%bb%d1%8a%d1%81%d0%bd%d0%b0%d1%82%d0%be-%d0%bd%d0%b0-%d0%bf%d0%b5%d1%88%d0%b5%d1%85%d0%be%d0%b4%d0%bd/", "text": "11-годишно момче беше ударено на пешеходна пътека в Ямбол. Петокласникът пресичал на връщане от училище, когато го връхлетял лек автомобил. Детето е откарано е в ямболската болница без опасност за живота, със счупен крак, предаде БТВ. Инцидентът станал малко преди 14 часа, на едно от най-оживените кръстовища в града. По първоначална информация, 27-годишният шофьор е ударил детето, което в момента преминавало на пешеходна пътека. Пробите на водача за алкохол и наркотици са отрицателни. Продължават процесуално-следствените действия на мястото на инцидента. Живеещи в квартала поискаха пътния участък, който е близо до училище, да бъде обезопасен допълнително, защото колите ежедневно преминавали с висока скорост. Аз дочух този удар, след удара последва един писък и изскочих навън, видях Стивън и го хванах, защото дуги коли продължаваха да минават, а той лежеше на пешеходната пътека, шофьорът обаче не видях, разказва Димитър Димитров, кото станал очевидец на инцидента и дал първа помощ на момчето.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.04", "title": " 11-годишно момче бе блъснато на пешеходна пътека в Ямбол, докато се прибира от училище"}
{"url": "https://trud.bg/%d1%86%d0%b0%d1%86%d0%b0%d1%80%d0%be%d0%b2-%d0%b2%d1%8a%d0%b7%d0%bb%d0%be%d0%b6%d0%b8-%d0%bd%d0%b0-%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%bd%d0%be%d1%82%d0%be-%d1%81%d0%bb%d0%b5/", "text": "Под ръководството на Районна прокуратура – Бяла Слатина се провежда разследване по повод тежкото пътно-транспортно произшествие от 2.10.2018 г. в село Търнак, община Бяла Слатина, при което шофьор на лек автомобил,  , вследствие на което са му причинени тежки и животозастрашаващи наранявания. Това съобщиха от пресслужбата на държавното обвинение. По предложение на директора на Национална следствена служба Борислав Сарафов, главният прокурор г-н Сотир Цацаров с постановление от днес – 4.10.2018 г., възложи разследването по делото да се извършва от следователи от Националната следствена служба.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.04", "title": " Цацаров възложи на националното следствие случая с пияния шофьор, блъснал 11-годишно дете в село Търнак"}
{"url": "https://trud.bg/%d0%be%d0%b1%d0%b5%d1%80%d1%82%d0%b0%d0%bd-%d0%be%d0%b1%d0%b5%d1%89%d0%b0-%d0%b4%d0%b0-%d0%be%d1%81%d1%82%d0%b0%d0%bd%d0%b5-%d0%b7%d0%b0-%d0%b4%d1%8a%d0%bb%d0%b3%d0%be-%d0%b2-%d0%bb%d0%b5/", "text": "Голямата звезда на „Левски“, французинът Габриел Обертан, обеща да остане още дълго в отбора. Офанзивният футболист е с изтичащ в края на сезона договор, но призна, че е въпрос на време да бъде подписан нов. А всичко по подновяването на контракта вече е уточнено до голяма степен.  „Спас Русев знае, че желанието ми е да остана в клуба – обясни бившият играч на „Манчестър Юнайтед“ по време на награждаването му за играч №1 на 10-ти кръг за представянето си срещу ЦСКА (1:0). – Има детайли за изглаждане, но те са формалност и е въпрос на време новият договор да стане факт. Не виждам причина да си тръгвам от клуба. Имаме нов треньор и играчи, които допринесоха за с качества. По-добри сме отпреди година. Обстановката в клуба е добра, а това е определящо за един футболист дали иска да продължи да играе за даден отбор. Чувствам, че феновете също оценяват труда ми.“  Не е тайна, че Обертан бе в обтегнати отношения с предишния наставник на „сините“, италианецът Делио Роси.  „Проблеми не сме имали, само различни виждания за футбола. Това е всичко.”  А опитният играч сподели, че учи български и вече знае основни неща, за да комуникира със съотборниците си. Освен това той допълни, че играчи от юношеските формации на „Левски“, а също и от първия тим, го търсят за съвети.  „Идвам от първенство, където физическата подготовка е много важна. С Георги Шейтанов и Атанас Кабов често тренираме във фитнеса.”", "date": "2018.10.04", "title": " Обертан обеща да остане за дълго в „Левски“"}
{"url": "https://trud.bg/%d0%bf%d1%80%d0%b0%d0%b2%d0%b8%d1%82%d0%b5%d0%bb%d1%81%d1%82%d0%b2%d0%be%d1%82%d0%be-%d0%b8%d0%bd%d0%b8%d1%86%d0%b8%d0%b8%d1%80%d0%b0-%d0%bd%d0%b0%d0%b4-1500-%d0%bc%d0%b5%d1%80%d0%ba%d0%b8-%d0%b7/", "text": "Правителството одобри пакет от общо 1528 мерки за промяна и подобряване на административното обслужване за гражданите и бизнеса, съобщиха от правителствената информационна служба. Промените са вдъхновени от наблюдения на администрацията „отвън“ и са базирани на данни от посещения в 3700 точки за предоставяне на услуги от всички централни администрации и техните териториални звена, включително всички областни, общински и районни администрации. За първи път във фокуса попадат и т.нар. доставчици на обществени услуги – болници, детски градини, училища, висши училища, библиотеки, музеи, пощи, електроразпределителни дружества, ВиК, топлофикационни дружества и др. Планът за привеждане на мерките в действие изисква до края на годината министрите да организират заличаване или вписване в Административния регистър на предоставяните административни услуги, а в срок до 31 март 2019 г. да изготвят и внесат за одобрение от Министерския съвет проектите за изменения на закони и подзаконови нормативни актове във връзка с предприетите промени. Заместник министър-председателят, отговорен за административната реформа, ще внася отчет за изпълнението на мерките на всеки три месеца. Прилагането им ще бъде проследявано и чрез проучване по метода „Таен клиент“.  Мерките са групирани условно в пет направления: Услуги за бизнеса за намаляване на регулаторната тежест В тази група влизат услуги за удостоверения и справки, които администрацията ще набавя вътрешно и по служебен път чрез обмен на информация, достъп до регистри и др. Например ще има възможност за служебно предоставяне на информация за наличие или липса на задължения към общините чрез проверка в информационната система по чл.5а от ЗМДТ, поддържана от Министерството на финансите. Такава служебна проверка ще може да се прави и за данъчните оценки, включително при заявяване и получаване от нотариус. Друга масова услуга, която се предоставя над 500 000 пъти годишно – удостоверението за характеристики на земеделски земи – ще се извършва чрез служебна проверка в районите с кадастрална карта. Администрацията ще проверява служебно и разрешения за строеж, удостоверения за въвеждане в експлоатация, ще прави справка за наличието на персонал (без да се представят трудови договори). Ще бъде премахнато изискването за подпечатване на заявления на юридически лица с печат, освен ако това изрично не е предвидено в закон. Предвижда се също увеличение в срока на валидност на издадени документи (лицензи, разрешения, регистрации и др.), например Акредитация на органи по сертификация на продукти и услуги от Българската служба за акредитация, както и намаляване на сроковете за издаване на някои документи. За 68 услуги са формулирани препоръки за намаляване на сроковете и съобразяването им с изискванията на АПК. Услуги за гражданите за качество на обслужването  В тази група са включени мерки за обслужване на едно гише, намаляване на изискваните от администрацията удостоверения и прилагане на служебното начало, комплексно административно обслужване. Така например по отношение на документите за образование ще бъде засилено служебното начало и ще отпадне необходимостта от предоставяне на дипломи за средно и висше образование, както и дипломи, придобити в чужбина. По аналогия с отпадането на декларирането на нов автомобил, подаването на данъчни декларации в общините при придобиване на имот ще бъде преустановено. При изповядване на сделка нотариусът ще вписва сделката в Имотния регистър, а общините ще бъдат уведомявани служебно. За издаването на удостоверение за раждане ръководителите на лечебните заведения ще уведомяват по електронен път общините, а те ще издават удостоверението на базата на уведомлението, без да се заявява услугата отново. Ще се разгледа и опция удостоверение за раждане и препис-извлечение от акт за смърт да могат да се получават директно от лечебното заведение, а не да се ходи в общината. Ще се създаде възможност за издаване на удостоверение за наследници, в което не се вписват всички наследници, а само едно отделно лице, за което се удостоверява, че е наследник. По този начин това удостоверение ще важи безсрочно. Ще отпадне необходимостта от смяна на регистрационните табели на автомобили при смяна на постоянния адрес на собственика и при закупуване на автомобил с регистрация в друга област. Ще бъде премахната шестмесечната валидност на скиците, издавани от общините. Те ще стават безсрочни и ще важат до промяна. Заличаване на административни услуги , включително такива, които са незаконосъобразни (без правно основание). Предложени са 322 услуги за заличаване от Регистъра на услугите. Част от тях ще продължат да бъдат извършвани като дейности от съответните администрации. Например се предвижда да отпадне дублирането на регистрация на собственици на пчели и пчелни семейства, която сега се извършва и от общински администрации, и от Българската агенция по безопасност на храните. Вписване на услуги  – предимно услугите на болници, училища, електроразпределителни дружества, ВиК, топлофикационни дружества и други организации, предоставящи обществени услуги. Това е първата стъпка за прилагане от тяхна страна на предвидените преди години законови приложения, които изравняват някои стандарти за техните услуги с тези на администрацията. Така например статут на услуги ще получат десетки и сега извършващи се дейности като издаване на академични справки и свидетелства за специализации; свързване, проверки за редовност, възстановяване на подаването на комунални услуги като водоснабдяване, електроснабдяване и газоснабдяване; сключване на застрахователен договор, издаването на негов дубликат, заявяването на застрахователна претенция, както и много други. Трансформиране на услуги във вътрешно-административни Това означава, че администрациите ще стандартизират и синхронизират сходни услуги, които предлагат. Така ще бъдат премахнати различията в сроковете и процедурите, в броя и вида на изискваните документи и данните, които се попълват от гражданите. По този начин се установява пряка комуникация между администрациите и гражданинът спира да бъде посредник и куриер между тях. Предложени са 158 удостоверителни административни услуги, които следва да се предоставят единствено като вътрешно-административни, като се прекрати заявяването на услугата от отделни лица и организации. Сред тях са сключването на договор за присъединяване на обекти на клиенти към електрическата, към газопреносна и/или газоразпределителна мрежи. Издаването на удостоверение за внесени осигурителни вноски за осигурителен стаж за периода на обучение във висше или полувисше училище и за времето на докторантура, издавано от НОИ, също ще бъде вътрешно-административна услуга. Това важи и за удостоверението за български произход, издавано от Държавна агенция за българите в чужбина. За тази услуга ще отпаднат Акт за раждане и Документ за доказване на българския произход на заявителя. Когато тези документи са издадени от български орган, същите ще могат да бъдат изискани служебно от съответната администрация. По същата логика редица услуги се предвижда да преустанови изискването за представяне на решение на ТЕЛК/НЕЛК. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.04", "title": " Правителството инициира над 1500 мерки за промяна и подобряване на административното обслужване"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%bf%d1%80%d0%be%d1%82%d0%b5%d1%81%d1%82%d0%b8%d1%80%d0%b0-%d0%bf%d1%80%d0%b5%d0%b4-%d1%81%d1%8a%d0%b4%d0%b0-%d0%b5/", "text": "Една ефективна и една условна присъда постанови състав на Варненския окръжен съд с председател Светла Даскалова на двама от седемте обвиняеми за смъртта на четирима строителни работници, издъхнали под руините на хотел „Вероника“ в комплекс „Слънчев ден“. Драмата се разигра на 8 април 2015 г. при основната реконструкция на хотела. След работно време срещу обещани 5000 лв. и без инструктаж за безопасност Тодор Тодоров, Борислав Стефанов, Манол Манолов, Йосиф Стефанов и Рашко Ангелов склонили да срежат с къртачи част от носещите колони на първия етаж на сградата. Според обвинителния акт операцията не е фигурирала в технологичния план за реконструкция. Малко след старта й хотелът рухнал. Под руините му бяха погребани четирима от работниците. Оцеля само Рашко Ангелов. След дълго разследване делото започна през юли 2017 г., като на съд бяха пратени 7 души от четири фирми, наети като изпълнител, подизпълнители и надзорник на обекта. След разпит на 43 свидетели, 12 вещи лица и преглед на 4200 страници материали и 8 тома класьори съдът призна за виновен управителя на „Дигинг“ ЕООД Георги Георгиев за причиняване по непредпазливост на смъртта на работниците. За това, че е приел да разруши хотела и разрешил ползването на опасната технология, той бе осъден на 3 г. затвор. Условна присъда от 3 г. с 5-годишен изпитателен срок получи Пламен Николов от другата фирма подизпълнител „Бултранспорт груп“. Двамата трябва да платят солидарно по 100 000 лв. на всеки от осемте граждански ищци – роднини на жертвите, както и разходите по делото, постановиха магистратите. Те оневиниха останалите петима подсъдими – служители във фирмата- изпълнител на обекта „Планекс“ ООД и компанията надзорник „Инекс консулт“ ООД. Делото ще бъде обжалвано пред Апелативния съд от зачернените семейства на загиналите, стана ясно след финала на заседанието. „За убийство на куче дават по-тежки наказания. Процесът бе несправедлив. Ако сега аз изляза и убия някого, дали ще лежа само 3 г., или ще ме пуснат като невинна?!“, не скри огорчението си Анастасия, майка на загиналия Манол Манолов. „100 000 лв. няма да върнат живот, синът ми има 3 деца, сираци останаха и в другите семейства. Не искаме пари, а справедливи наказания“, категорична бе тя. „Ще обжалваме решението с искане за отмяна на оправдателната част от присъдата“, допълни Милен Янков, адвокат на родителите на Йосиф Стефанов. Протестът на Окръжната прокуратура във Варна срещу присъдата ще бъде внесен чрез Варненския окръжен съд в Апелативния съд, съобщиха от държавното обвинение. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.04", "title": " Процесът за смъртта на четирима работници под руините на хотел „Вероника“ приключи с две присъди и петима оправдани\t\t\t"}
{"url": "https://trud.bg/%d0%b2%d1%80%d0%b5%d0%bc%d0%b5%d0%bd%d0%b0-%d0%bd%d0%b0-%d0%bd%d0%b0%d0%bc%d0%b5%d1%81%d0%b0/", "text": "Темата за външната намеса в чуждия демократичен процес е от най-сериозните в международния дневен ред последните години. Отново стана модерно, така да се каже! Не че опитите за манипулиране на избори са нещо ново, но спрямо нормите, които съвременното глобално общество смяташе че си е поставило, изпъкването му на светло отново дойде като студен душ. Вярно е, че от края на първото десетилетие на века насам същото това общество се беше залутало безпътно в търсене на обща идентичност. За която не всички бяха готови, а на други просто не им уйдисваха правилата и раздадените карти. Когато Арабската пролет през 2011 г., изригна със силата на социалните медии, помете утвърдени с десетилетия режими и промени завинаги живота на милиони жители на Близкия Изток и Северна Африка, на Запад демократичната общественост се възхищаваше от тласъка за промяна и влиянието на технологичния напредък и „Туитър“. Други сили несъмнено още оттогава са започнали подготовката на всякакви възможни сценарии за бъдещо приложение на социалните медии с враждебна цел. Колкото по-зависими стават хората от нещо, толкова по-лесни са за манипулиране. А че социалните медии и технологиите, ще вървят ръка за ръка с демократичните процеси, вече беше повече от ясно. Серията глобални скандали започна с избирането на Доналд Тръмп за президент на САЩ през 2016 г. и вероятната руска намеса в предизборната кампания в ущърб на опонента му Хилъри Клинтън. Доклад на американските специални служби през 2017 г. официално обяви, че заповедта за това е била издадена от президента на Русия Владимир Путин. Успоредно на това в САЩ върви и разследването на специалния прокурор Робърт Мюлер, което цели да установи кои и дали приближени на Тръмп са имали директни контакти и са се възползвали от руско „ноу-хау“ по време на предизборната кампания. Главите, които паднаха около разпитите на специалния прокурор, вече нямат чет. Но от чисто техническа гледна точка на въпроса дали е имало външна намеса в американският демократичен процес, отговорът е да! Прекалено е лесно, за да е не, както се оказа! Дали руските хакери са имали държавна директива и протекции, може би никога няма да разберем със сигурност. Москва, разбира се, отрича всякаква намеса. Кой друг се е възползвал от различните възможности, тепърва ще се доизяснява. Но можем да кажем, че обвиненията за манипулация на чуждия демократичен процес вече са си почти официален похват в новите международни отношения. За които няма никакви съмнения, че се наложиха с избирането на Доналд Тръмп за обитател на Белия дом. Ведно с въвеждането на „Туитър“ за трибуна, от която да води политиките си. Ако не знаете, за това време от социалната мрежа увеличиха възможния обем на индивидуалните послания от 140 на 280 знака – може би, за да може да се доизказва американският президент, защо не?! А за пример, че обвиненията в изборни манипулации са норма в редовния жаргон на дипломацията, когато Доналд Тръмп обвини миналата седмица пред Общото събрание на ООН Китай, че се намесва в предстоящите през ноември междинни избори в САЩ за Конгрес, шеговитият коментар на руския външен министър Сергей Лавров на пресконференция два дни по-късно беше в духа на „е, поне не сме ние този път“. Преди да отговори на друг въпрос: „не, ние бяхме заети с манипулирането на избори в Каталуния“. Ха-ха! Иначе, за да бъдем честни, Тръмп няма никакви основания да се жалва от Китай. В крайна сметка, той започна търговската война с Пекин, със серия след серия санкции от началото на годината. И както посочих в коментара си от миналата седмица  , във война всички удари са позволени. Включително, стратегическото пренасочване последните месеци на китайските изкупвачи на соя, на която Китай е най-големия световен потребител и вносител, от аграрния пояс в Средния Запад на САЩ към Южна Америка. Дори тази част на континента да няма капацитета напълно да задоволи китайските нужди, годишен износ на соя за 15 млн. долара, има как да ощети северноамериканските производители. От примерно конкретен щат, който твърдо е подкрепил Тръмп на изборите през 2016 г., но притиснати от икономическите обстоятелства, няма да имат причини да гласуват за неговата Републиканска партия на предстоящите избори през ноември. Проста аритметика нали?! Пекин даже съвсем официално си е закупил миналата седмица четири страници в най-четения вестник в щата Охайо, „Де Мойн Реджистър“ за огромна публикация, посветена на ползите от добрите търговски отношения между САЩ и Китай. Не е точно предизборна пропаганда в полза на Демократическата партия, която се надява в резултат на вота през ноември на обрат в съотношението на силите в Камарата и Сената, което пък от своя страна да позволи възможно задвижване на процедура по импийчмънт на Доналд Тръмп, но почти. Най-забавното в цялата история е, че американският посланик, който Тръмп изпрати по заслуги в Пекин, е бившият губернатор на Охайо, Тери Бранстад. Който отговори на китайската платена публикация отново през „Де Мойн Реджистър“ в неделния му брой, обвинявайки Пекин в нечестна пропаганда. Макар че хората са си платили съвсем почтено, ще кажете и ще сте прави. Подобно на покупката на уж „безобидни“ реклами във „Фейсбук“ от анонимни хакери в полза на даден политически кандидат срещу дребни пари, но с огромен ефект върху неподготвения разум на избирателите.   За козината на вълка И като говорим за изборни манипулации – помните ли „Кеймбридж Аналитика“? Британските програмисти, които бяха разкрити, че са използвали „Фейсбук“ данните на над 80 милиона потребители за насочена предизборна пропаганда в полза на Доналд Тръмп през 2016 г.? Е, компанията вече я няма. Като такава. Сега се казва „Дата Пропиа“. С трима от 10-те бивши служители на „Кеймбридж Аналитика“. И неприкрито работи вече в полза на републиканците на предстоящите избори в САЩ. И гласи стратегия за преизбирането на Доналд Тръмп през 2020 г.", "date": "2018.10.04", "title": " Времена на намеса\t\t\t"}
{"url": "https://trud.bg/%d0%b3%d0%be%d0%bb%d0%bc%d0%b0%d0%b9%d1%81%d1%82%d0%be%d1%80%d1%8a%d1%82-%d0%bd%d0%b0-%d0%bf%d1%8a%d1%80%d0%b2%d0%b0-%d0%bb%d0%b8%d0%b3%d0%b0-%d1%8f%d0%b2%d0%bd%d0%be-%d0%bd%d0%b5-%d1%81%d1%8a%d0%bc/", "text": "Станислав Костов, водещият голмайстор на „Левски“ и Първа лига, така и не получи повиквателна за националния отбор на България. Нападателят има шест попадения от началото на сезона, но това не бе достатъчно да му осигури място в състава на „лъвовете“ за двубоите с Кипър и Норвегия.  „За всеки един футболист е чест да носи фланелката на България – обясни Костов, награден за най-добър играч на 9-ти кръг. – Явно не съм готов за националния отбор.“  На въпрос дали „сините“ ще търсят реваншизъм в предстоящия двубой със „Славия“ за загубената купа, таранът призна: „Срещу тях по традиция играем по-трудно. В онзи мач ни излъгаха с дузпи, играха дефанзивно и постигнаха своето. Очаквам и сега да се защитават по този начин.“  В същото време стана ясно, че „сините“ ще изиграят контрола в паузата на първенството. Тимът ще приеме втородивизионния „Локомотив“ (София) на 13-ти октомври, а часът ще бъде уточнен допълнително.", "date": "2018.10.04", "title": " Голмайсторът на Първа лига: Явно не съм готов за националния"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4-%d1%81-%d0%bf%d0%be%d0%b7%d0%b4%d1%80%d0%b0%d0%b2%d0%b8%d1%82%d0%b5%d0%bb%d0%b5%d0%bd-%d0%b0/", "text": "Кметът на Благоевград с поздравителен адрес по случай 106 г. от Освобождението на Горна Джумая и Пиринска Македония. Уважаеми съграждани, Честит 5 октомври! Преди 106 години справедливостта възтържествува – Горна Джумая и Пиринска Македония са свободни! Те застават редом до останалите части на България, онези, освободили се 34 години по-рано от турското робство. Преди 106 години молитвите на нашите предци са чути, надеждите са оправдани, борбата – възнаградена.  5 октомври е рождение, живот, възкресение! Да помним и почитаме! Да отдадем заслуженото на предците си! Да завещаем неподправена историята на децата си! 5 октомври е пример, че само когато сме обединени, сме силни. Вечна памет на героите! Д-Р АТАНАС КАМБИТОВ КМЕТ НА ОБЩИНА БЛАГОЕВГРАД АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.04", "title": " Кметът на Благоевград с поздравителен адрес по случай 106 г. от Освобождението на Горна Джумая и Пиринска Македония"}
{"url": "https://trud.bg/%d0%b0%d0%bd%d0%b3%d0%bb%d0%b8%d0%b9%d1%81%d0%ba%d0%b0%d1%82%d0%b0-%d0%bb%d0%b5%d0%b3%d0%b5%d0%bd%d0%b4%d0%b0-%d0%b3%d0%b0%d1%80%d0%b8-%d0%bb%d0%b8%d0%bd%d0%b5%d0%ba%d0%b5%d1%80-%d0%b7%d0%b0%d0%b4/", "text": "Има ли човек, който все още мисли, че има по-велик футболист от Лионел Меси? Питам съвсем сериозно! Думите са на английската легенда Гари Линекер, който ахна от аржентинския идол при победата на „Барселона“ с 4:2 над „Тотнъм“ пред 82 000 зрители на „Уембли“. Кой би спорил с Линекер? Меси вкара два гола, игра все едно от това му зависи печеленето на шеста „Златна топка“. А Англия може само да трепери. Девет гола срещу „Арсенал“, шест срещу „Манчестър Сити“, три срещу „Челси“, по два срещу „Манчестър Юнайтед“ и „Тотнъм“ – няма друга нация, която толкова да страда от футболния гений. „Видяхме едно средно представяне на Меси – каза Маурисио Почетино, треньорът на „шпорите“. – Когато играе така, винаги е по-добър от всички останали. Когато започнеш от 0:1 във втората минута, ясно е, че планът ти се е обърнал с главата надолу.“ Филипе Коутиньо вкара въпросното попадение в началото, но думите му бяха насочени изцяло към Меси: „Всичко, което прави на терена, е непредвидимо. Да играя заедно с Лео е чест. Той винаги измисля нещо ново. Меси е най-великият в историята на футбола.“ „Уембли“ е любимият стадион на „Барселона“. На 20 май 1992 година първият „дриймтим“, воден от Христо Стоичков, спечели дебютната Шампионска лига. След това през 2011-а с гол на Меси отборът победи „Манчестър Юнайтед“ с 3:1 във финала. „Винаги е трудно да гостуваш в Шампионската лига – каза скромно Лео. – Най-важното е, че играхме, както искахме. Още от началото наложихме стила и волята си.“ Ерик Ламела, един от голмайсторите за „Тотнъм“ в мача, се похвали с най-ценния подарък в живота си – фланелката на Меси. „Баща ми щеше да ме убие, ако не я бях поискал“, призна английският национал. От началото на сезона в Шампионската лига аржентинският идол има 5 гола в два мача. Меси стартира с хеттрик срещу ПСВ „Айндховен“, който бе негов осми в турнира. Аржентинецът не бе номиниран сред тримата най-добри в анкетата на ФИФА за №1 на 2018-а. Но с формата му изведнъж се превърна във фаворит за „Златната топка“. Френското списание „Франс Футбол“ все още не е започнало гласуването. А след Мондиал 2018 актуалният първи на ФИФА Лука Модрич се представя повече от сиво в „Реал“. „Лео е различен, от друга планета е“, каза друга хърватска суперзвезда и актуален ас на „Барселона“ Иван Ракитич, който също се разписа срещу „Тотнъм“ на „Уембли“. А най-великолепното определение за Меси направи английската легенда Рио Фърдинанд. „Той играе все едно има дистанционно в ръката си – каза бившият защитник на „Манчестър Юнайтед“. – Меси може да направи двойно подаване и с гредата.“", "date": "2018.10.04", "title": " Има ли по-велик от Меси?"}
{"url": "https://trud.bg/%d1%81%d0%b5%d0%bb%d0%b5%d0%ba%d1%86%d0%b8%d0%be%d0%bd%d0%b5%d1%80%d1%8a%d1%82-%d0%b8%d0%b2%d0%b0%d0%bd-%d0%bf%d0%b5%d1%82%d0%ba%d0%be%d0%b2-%d0%b1%d0%b5%d1%88%d0%b5-%d1%82%d1%80%d1%83%d0%b4%d0%bd/", "text": "Селекционерът Иван Петков обяви, че женският национален отбор е изпълнил целта ни на световното първенство в Япония. „ Изиграхме добър мач, тази победа ни класира за следващата фаза, а това беше основната ни задача – заяви Петков. – Беше трудно за отбора след тежкия мач, който изиграхме срещу Китай вчера. Тогава загубихме, но днес стигнахме до успеха и сме щастливи. Сега трябва да мислим за първия ни двубой от следващата фаза.“ Нася Димитрова пък смята, че „лъвиците“ имат сили да изненадат и фаворитите в следващата група. „ Всичко зависи от настроението, а и сякаш срещу силните отбори играем по-добре и се надявам в Осака да покажем възможностите си – призна блокировачката. – Срещу китайките си пролича, че когато играем свободно и без напрежение, нещата се получават.“", "date": "2018.10.04", "title": " Селекционерът Иван Петков: Беше трудно, но изпълнихме задачата"}
{"url": "https://trud.bg/%d0%bc%d0%b2%d0%bd%d1%80-%d0%bd%d0%b0-%d1%80%d1%83%d1%81%d0%b8%d1%8f-%d0%be%d0%bf%d1%80%d0%b5%d0%b4%d0%b5%d0%bb%d0%b8-%d0%be%d0%b1%d0%b2%d0%b8%d0%bd%d0%b5%d0%bd%d0%b8%d1%8f%d1%82%d0%b0-%d0%bd%d0%b0/", "text": "Министерството на външните работи на Руската федерация определи като „шпиономания“ обвиненията на Нидерландия за предполагаема   на Москва срещу Организацията за забрана на химически оръжия (ОЗХО), предава TACC. По-рано в четвъртък нидерландските власти съобщиха, че са осуетили руска кибератака срещу ОЗХО в Хага през месец април и са изгонили от страната четирима агенти на Москва. Самоличността на четиримата бе обявена публично и бе подчертано, че операцията им е наредена от руското военно разузнаване (ГРУ). След това МВнР на Нидерландия привика за обяснение руския посланик в европейската страна. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.04", "title": " МВнР на Русия определи обвиненията на Нидерландия като „шпиономания“"}
{"url": "https://trud.bg/%d1%81%d0%b5%d0%b4%d0%b5%d0%bc-%d0%bc%d0%b0%d1%87%d0%b0-%d1%80%d0%b5%d1%88%d0%b0%d0%b2%d0%b0%d1%82-%d0%b1%d1%8a%d0%b4%d0%b5%d1%89%d0%b5%d1%82%d0%be-%d0%bd%d0%b0-%d0%bc%d0%be%d1%83%d1%80%d0%b8%d0%bd/", "text": "Следващите седем мача ще дадат отговор дали Жозе Моуриньо ще остане треньор на „Манчестър Юнайтед“. Но също така могат да се окажат тотален провал на сезона. Под ръководството на Специалния „червените дяволи“ играят грозен футбол и са в серия от четири поредни двубоя без победа. Въпреки това шефовете искат да дадат последен шанс на Моуриньо в мисията да няма поведе уволнени треньори след ерата на сър Алекс. Серията започва с домакинство на „Нюкасъл“, което е в графата „абсолютно задължителни“. Но в следващия месец „Юнайтед“ трябва да се изправи два пъти с „Ювентус“ на Кристиано Роналдо в Шампионската лига, както и да срещне шампиона „Манчестър Сити“ и „Челси“ във Висшата лига. Ако оцелее в тази серия, Жозе няма да бъде гонен. Много от футболистите са на нож с Моуриньо, което прави изборът на титулярен състав особено труден. Рой Кийн, бивш капитан на „Юнайтед“, нападна играчите и защити треньор в битката за надмощие в съблекалнята на „Олд Трафорд“.", "date": "2018.10.04", "title": " Седем мача решават бъдещето на Моуриньо"}
{"url": "https://trud.bg/%d0%b6%d0%b5%d0%bd%d0%b0-%d0%be%d0%b3%d1%80%d0%b0%d0%b1%d0%b8-%d1%86%d1%8a%d1%80%d0%ba%d0%b2%d0%b0-%d0%b2-%d0%bf%d0%b5%d1%89%d0%b5%d1%80%d0%b0/", "text": "40-годишна жена от Пещера е откраднала 180 лева от църквата „Света Петка“ в града, съобщи  . Тя е успяла да влезе в помещението за продажба на свещи и взела парите, които били там. Полицията веднага реагирала на сигнала за кражба и жената е открита за по-малко от едно денонощие. Районната прокуратура ще поиска постоянен арест за жената, тъй като тя е с криминално минало и през август тази година е изтърпяла поредната си присъда за грабеж. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.04", "title": " Жена ограби църква в Пещера"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d1%83%d0%b4%d0%be%d1%81%d1%82%d0%be%d0%b8-%d1%81-%d0%be%d1%80%d0%b4%d0%b5%d0%bd-%d1%81%d0%b2-%d1%81%d0%b2-%d0%ba%d0%b8/", "text": "Усилията на проф. д-р Жак Манян дадоха голям импулс за засилване на връзките между България и Франция в областта на медицината, образованието и науката. Със своята дейност той доказа, че хуманизмът няма граници. Това заяви президентът Румен Радев на церемония в Гербовата зала на „Дондуков“ 2, на която връчи орден „Св. Св. Кирил и Методий“ първа степен на проф. д-р Жак Манян – виден учен, преподавател и изтъкнат отолог и невроотолог в световен мащаб, съобщиха от пресслужбата на държавния глава. Проф. д-р Манян е основател на специалността невроотология. През годините развива своята академична и клинична дейност в Марсилия, Франция. У нас е организирал и участвал в множество научно-практически курсове, което е дало възможност за обучение, усъвършенстване и осъвременяване на оперативните умения на десетки български лекари оториноларинголози. При връчването на държавното отличие президентът Румен Радев изказа благодарност за усилията и всеотдайността, с които видният френски учен е работил за повишаването на квалификацията на нашите медици. Връчването на това държавно отличие е само едно от признанията за цялостната дейност на проф. Манян за повишаването на подготовката на българските лекари и за въвеждането у нас на европейски и световни стандарти в тази специфична област на медицината, заяви държавният глава. Президентът Радев открои заслугите на проф. Манян за възстановяването на Балканското дружество по оториноларингология, хирургия на глава и шия, както и за учредяването на „Черноморско дружество по отология“. „Благодаря Ви за подкрепата за нашите лекари, за утвърждаване на връзките между България и Франция в областта на медицината, науката и образованието“, заяви Румен Радев. За мен е голяма гордост да получа този орден, гордея се и с моите български приятели оториноларинголози, заяви проф. Манян. По думите му, след като с колегите си в България са дали тласък на развитието на отологията и невроотологията, страната ни се е превърнала в лидер в тази област сред страните на Балканите и Черноморския регион. С голямо удоволствие ще помагам и занапред за развитието на медицината в България, заяви проф. Манян. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.04", "title": " Президентът удостои с орден „Св. Св. Кирил и Методий“ изтъкнатия учен и преподавател проф. д-р Жак Манян"}
{"url": "https://trud.bg/%d1%80%d0%b8%d1%81%d1%83%d0%bd%d0%ba%d0%b8-%d0%bd%d0%b0-%d1%85%d1%80%d0%b8%d1%81%d1%82%d0%be-%d1%85%d0%b0%d1%80%d0%b0%d0%bb%d0%b0%d0%bc%d0%bf%d0%b8%d0%b5%d0%b2-%d0%b2-%d1%80%d0%b0%d0%ba%d1%83/", "text": "Днес в  Галерия „Ракурси“  бе открита изложба рисунки на  Христо Харалампиев.  Авторът  създава монументална и кавалетна скулптура, изявява се и в областта на рисунката. Парче хартия, малко боички и …. много любов и честност. Рисунката. Тя е дотолкова лична и уникална, че всеки опит да бъде поставена в определени рамки е предварително обречен“, казва Харалампиев. От 1987 г. преподава в Университета по архитектура, строителство и геодезия, София, а от 2001 г. е професор в катедра “Рисуване и моделиране” на този университет.  В периода 1999 – 2004 г. е председател на СБХ.   Представял е редица самостоятелни изложби в най-авторитетните галерии в София, както и в галерии в Аахен, Мюнхен, Бърно и други. Участвал е и в множество колективни изложби. Носител е на редица престижни награди за работата си.  Негови творби са притежание на НХГ, СГХГ, Асоциация “Арт Диалог”, Франция, Ателие-галерия “Светлин Русев”, художествени галерии в страната, частни колекции в чужбина.", "date": "2018.10.04", "title": " Рисунки на Христо Харалампиев в „Ракурси“"}
{"url": "https://trud.bg/%d0%bc%d0%be%d0%ba-%d0%b8%d0%bd%d1%82%d0%b5%d1%80%d0%b5%d1%81%d0%b8%d1%82%d0%b5-%d0%bd%d0%b0-%d0%b1%d0%be%d0%ba%d1%81%d1%8c%d0%be%d1%80%d0%b8%d1%82%d0%b5-%d0%bd%d1%8f%d0%bc%d0%b0-%d0%b4%d0%b0-%d0%bf/", "text": "Ще се опитаме интересите на боксьорите да не пострадат, въпреки управленските проблеми в АИБА – обявиха от МОК след решението на Международната федерация да издигне за президент Гафур Рахимов (Узбекистан), разследван за организирана престъпност. Преди това МОК заплаши бокса с изхвърляне от програмата за игрите Токио 2020. А след заседанието си в Буенос Айрес декларира, че има вероятност АИБА да не бъде призната от МОК и нова организация да администрира олимпийския турнир в Япония.  АИБА ще избира президент в Москва на 3 ноември, след което МОК ще каже тежката си дума.", "date": "2018.10.04", "title": " МОК: Интересите на боксьорите няма да пострадат"}
{"url": "https://trud.bg/%d1%81%d0%bf%d0%b5%d1%86%d0%b8%d0%b0%d0%bb%d0%b8%d0%b7%d0%b8%d1%80%d0%b0%d0%bd%d0%b0%d1%82%d0%b0-%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0-%d0%b8-%d0%b3%d0%b4%d0%b1%d0%be/", "text": "Днес, 4 октомври 2018 г., Специализираната прокуратура и ГДБОП започнаха проверки в две специализирани болници за онкологично лечение, съобщиха от държавното обвинение. Предмет на проверките са данни за извършвани злоупотреби с медикаменти за лечение на раково болни. Проверява се документация, доставки, наличности и приложения на скъпо струващи лекарства за терапия и профилактика. Специализираната прокуратура ще предостави информация за резултатите от проверките след тяхното приключване. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.04", "title": " Спецпрокуратурата и ГДБОП проверяват две онкоболници за злоупотреби с медикаменти"}
{"url": "https://trud.bg/6-%d0%bc%d0%b5%d1%81%d0%b5%d1%86%d0%b0-%d0%b7%d0%b0%d1%82%d0%b2%d0%be%d1%80-%d0%b7%d0%b0-%d0%b1%d1%8f%d0%b3%d1%81%d1%82%d0%b2%d0%be%d1%82%d0%be-%d0%be%d1%82-%d1%82%d1%80%d0%b5%d1%82%d0%be-%d1%80%d0%b0/", "text": "Арестантът беглец Петър Петров, който на 26 юни т. г. избяга от Трето районно в Пловдив, получи наказание от 6 месеца затвор при строг режим за това. Той подписа споразумение с прокуратурата, което беше одобрено от Районния съд и влезе в сила веднага. Петър Петров беше задържан със 190 грама марихуана и избяга лесно, защото помолил полицаите да отиде до тоалетната и те го пуснали във WC не за арестанти, а посетители. Помещението било с ключ от вътрешната страна и Петров се измъкнал. Той беше обявен за издирване и на третия ден се предаде на прокуратурата в родния си град Монтана. „Той е спасявал живота си, защото е припадал в ареста. Викали са линейка. Измъкнал се е, защото го е било страх, че няма да оживее“, обясни адвокатът му Васил Костадинов. Това не е първото споразумение на 25-годишния мъж с прокуратурата. Той вече се договори с обвинението да излежи 2 години заради марихуаната, но ще прекара зад решетките общо 3, защото е спипан с дрога в изпитателния срок на едногодишна условна присъда също за наркотици. Петров има и друга присъда от Районния съд в Несебър, защото бил засечен с дрога на Какао бийч. Тъй като всичките му престъпления са извършени в разстояние на няколко дни, наказанията ще се кумулират и той ще лежи общо 3 години. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.04", "title": " 6 месеца затвор за бягството от Трето районно в Пловдив"}
{"url": "https://trud.bg/%d0%b2%d0%be%d0%b4%d0%b5%d1%89-%d1%81%d0%bf%d0%b5%d1%86%d0%b8%d0%b0%d0%bb%d0%b8%d1%81%d1%82-%d0%be%d0%b3%d0%bb%d0%b0%d0%b2%d0%b8-%d0%be%d1%82%d0%b4%d0%b5%d0%bb%d0%b5%d0%bd%d0%b8%d0%b5%d1%82%d0%be/", "text": "Топ специалист по отоларингология в България оглави УНГ- отделението в МБАЛ „Свети Иван Рилски“ в Горна Оряховица. След кончината на досегашния началник на болничното звено д-р Атанас Атанасов, ръководството на болницата покани пловдивския УНГ специалист д-р Стоян Стоянов. 55-годишният медик е завършил през 1991 г. ВМИ – Пловдив. Специализира УНГ болести в Медицинска академия в Пловдив и в ИСУЛ в София. През 2011 г. специализира „Отоневрология“ в ИСУЛ. Основно трудовият му опит е като УНГ- специалист в областта на онкологията, като е работил в Националната онкологична болница в София. Специализира и фониатрия (наука за гласообразуването и патологиите на гласа), отоневрология (медицинска подспециалност между УНГ и неврологията, свързана с проблемите на слухово – вестибуларния рецептор) и аудиология. В момента е в процедура на изготвяне и защита на дисертация на тема „Злокачествени тумори на хипофаринкса“ заради дългогодишни наблюдения и опит. От началото на октомври д-р Стоянов е част от лекарския екип на горнооряховската болница, където пристига от УМБАЛ – Пловдив. Медикът е свързан с района, тъй като баща му е родом от Елена. Самият той има имот в еленското село Тодювци. Целите, които си поставя д-р Стоян Стоянов, са свързани с максималното повишаване на качеството на здравното обслужване на населението, увеличаване на регистрираните в отделението легла, които в момента са 6, както и въвеждането на неприлагани диагностично- терапевтични процедури, включително и оперативни. Сред другите приоритети на д-р Стоянов, са- активно наблюдение на болни съвместно с лекарите от неврологичното отделение и ОАИЛ при общи случаи като обструктивна сънна апнея (б.а.тежко хъркане с прекъсване на дишането), както и профилактика на остри респираторни инфекции. „От осем години това отделение е единственото във Великотърновска област. То има юридическата възможност и потенциал практически да утвърди присъствието си като единственото такова в региона“, коментира д-р Стоянов. Самият той се ангажира с максимално разширена гама от диагностично- терапевтични процедури в областта на УНГ- патологията, които не са прилагани до момента в лечебницата, както и да работи в симбиоза със свои колеги от Пловдив и София. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.04", "title": " Водещ специалист оглави отделението по УНГ в Горна Оряховица\t\t\t"}
{"url": "https://trud.bg/%d0%bd%d0%b0%d1%88%d0%b8-%d0%b5%d0%b2%d1%80%d0%be%d1%88%d0%b0%d0%bc%d0%bf%d0%b8%d0%be%d0%bd%d0%ba%d0%b8-%d1%82%d1%80%d1%8a%d0%b3%d0%b2%d0%b0%d1%82-%d0%b7%d0%b0-%d0%bd%d0%b8%d1%86%d0%b0/", "text": "Европейските шампионки Биляна Дудова и Тайбе Юсеин тръгват за престижния турнир по борба „Анри Деглан“ в Ница, който е през уикенда. На тепиха ще излязат още четири националки, водени от старши треньора Петър Касабов. Надпреварата е последна проверка преди световното в Будапеща (Унгария) от 20 до 28 октомври. В момента и трите ни отбора са на лагери заедно с борците на Венецуела. Мъжете в свободния стил са в Тетевен, жените тренира в Благоевград, а класиците – в Самоков.", "date": "2018.10.04", "title": " Наши еврошампионки ще се борят в Ница"}
{"url": "https://trud.bg/%d0%b7%d0%b0%d0%b2%d0%be%d0%b9-%d0%bd%d0%b0-%d1%81%d1%83%d0%b7%d1%83%d0%ba%d0%b0-%d0%b8%d0%b7%d0%bf%d0%bb%d0%b0%d1%88%d0%b8-%d0%bf%d0%b8%d0%bb%d0%be%d1%82%d0%b8%d1%82%d0%b5/", "text": "Пистата „Сузука“ е сред любимите на пилотите от Формула 1, но някои нововъведения сериозно ги притесниха преди гонката в неделя. Зоната за използване на системата „ DRS”,  която дава възможности за изпреварване, този път не е на старт-финалната права, а на високоскоростния завой „130 R” . „ Може би само „Ред Бул“ има кола, която може да мине оттам с отворено задно крило – смята Ромен Грожан от „Хаас“. – Ние едва ли ще можем да го направим, което само утежнява завоя за нас. Като цяло не съм голям привърженик на  DRS,  но това е единственият начин да имаме изпреварвания на пистата в момента.“", "date": "2018.10.04", "title": " Завой на „Сузука“ изплаши пилотите"}
{"url": "https://trud.bg/%d0%b4%d0%b5%d1%81%d0%b5%d1%82%d0%ba%d0%b8-%d0%b4%d0%b5%d0%ba%d0%b0%d1%80%d0%b8-%d0%b7%d0%b5%d0%bc%d0%b5%d0%b4%d0%b5%d0%bb%d1%81%d0%ba%d0%b8-%d0%bf%d0%bb%d0%be%d1%89%d0%b8-%d1%81%d0%b0-%d0%be/", "text": "Горят десетки декари земеделски площи в южните покрайнини на Пловдив. Пожарът е обхванал ябълкови насаждения, предаде  . До 15.00 часа пламъците и пушеците затрудняваха движението по пътя Пловдив-Марково. Три пожарни автомобила гасят огнището. Вятърът затруднява работата на огнеборците.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.04", "title": " Десетки декари земеделски площи са обхванати от пожар край Пловдив"}
{"url": "https://trud.bg/%d0%b7%d0%b0%d1%82%d0%b2%d0%be%d1%80%d0%bd%d0%b8%d1%86%d0%b8-%d0%bd%d0%b0-%d0%bb%d0%b5%d0%ba-%d1%80%d0%b5%d0%b6%d0%b8%d0%bc-%d0%ba%d0%be%d0%bf%d0%b0%d1%8f%d1%82-%d0%b2-%d0%b4%d1%80%d0%b5%d0%b2%d0%bd/", "text": "10 бронзови монети, фрагменти от кухненска и трапезна керамика и от амфори са първите находки в започналите разкопки в резервата „Марцианополис“ в Девня, съобщи ръководителят на археологическата експедиция д-р Христо Кузов от Регионалния исторически музей във Варна. Проучванията се осъществяват западно от Музея на мозайките, където в земните пластове лежат останките на късноантична сграда. Датировката на намерените артефакти – монети и битова керамика – е от IV-V век след Христа. Все още не е ясно дали монетите са сечени в Марцианопол, тепърва те ще бъдат обработени и анализирани от нумизмат. „При навлизане в дълбочина на културните пластове се очакват да излязат още монети и други находки от римската епоха. На място се разкриват и няколко бази от колоните на портика на късноантичното жилище“, добави още д-р Кузов. Разкопките се извършват от затворници на лек режим, след като Министерството на културата отпусна 15 хил. лева за археологически проучвания на историческия обект, припомниха от общината. Изкопните работи ще обхванат площ от около 70 кв. м. и ще достигнат до 3 метра дълбочина. Кметът на Девня Свилен Шитов, който следи експедицията отблизо, заяви, че общината ще инвестира собствени средства в проучването на древния град Марцианопол, чиито останки лежат под съвременния кв. „Река Девня“. Това ще се случи след откриването на неделен пазар в същия квартал. Всички постъпления от такси и наеми ще се изразходват целево за разкопки в резервата, който е един от най-добре запазените в България и пощадени от иманярски набези. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.04", "title": " Затворници на лек режим копаят в древния Марцианопол\t\t\t"}
{"url": "https://trud.bg/%d0%bb%d1%8a%d0%b2%d0%b8%d1%86%d0%b8%d1%82%d0%b5-%d0%bd%d0%b0%d0%ba%d0%b0%d0%b7%d0%b0%d1%85%d0%b0-%d0%b1%d0%b8%d0%b2%d1%88%d0%b8%d1%8f-%d1%81%d0%b8-%d1%82%d1%80%d0%b5%d0%bd%d1%8c/", "text": "Женският национален отбор по волейбол се класира за втората фаза на световното първенство в Япония, след като спечели с 3:1  ( -23, 25, 21, 21 )  директната битка с Канада за четвъртото място в група „В“. „Лъвиците“ натриха носа на бившия си селекционер Мачрело Абонданца, който води „кленовите листа“. На италианския специалист не помогна и фактът, че преди световното организира турнир в родината си, на който имаше възможност да разузнае българския тим. Мачът бе изключително равностоен в първите два гейма, които бяха решени само с по две точки разлика. След това „лъвиците“ успяха да разбият канадското посрещане, а Нася Димитрова заби цели 3 аса. Тя и Гергана Димитрова бяха най-резултатни с по 17 точки, а Мария Каракашева добави 16 т. Клера ван Рик и Отъм Бейли отговориха с по 18 т. за северноамериканките. Именно звездата Ван Рик се пречупи в края на четвъртата част и прати две атаки в аут, с което даде четири мачбола за българките, а те реализираха втория. „ Пропуснахме голям шанс, особено в последните точки на геймовете“, призна Абонданца след мача. Тимът ни обаче ще има изключително тежка задача в следващата група „ F”.  Там чакат отборите на Русия, САЩ и Тайланд, а „лъвиците“ влизат в потока с три загуби от Италия, Китай и Турция.", "date": "2018.10.04", "title": " „Лъвиците“ наказаха бившия си треньор"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d1%80%d0%b8%d1%81%d0%be%d0%b2-%d0%bf%d1%80%d0%b8%d1%81%d1%82%d0%b8%d0%b3%d0%bd%d0%b0-%d0%bd%d0%b0-%d0%b4%d0%b2%d1%83%d0%b4%d0%bd/", "text": "Премиерът Бойко Борисов кацна в Одеса. Министър-председателят е на двудневно посещение в Украйна. В рамките на визитата си министър-председателят ще проведе среща с украинския президент Петро Порошенко. Заедно с него Борисов ще направи и инспекция на ремонтирания път М15 Одеса – Рени. Министър-председателят ще участва в тържественото честване на 160-ата годишнина от създаването на Болградската гимназия „Г. С. Раковски“, на която правителството отпусна 150 хиляди лв. безвъзмездна финансова помощ по повод годишнината й. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.04", "title": " Премиерът Борисов пристигна на двудневно посещение в Украйна"}
{"url": "https://trud.bg/%d0%b4-%d1%80-%d0%bf%d0%b5%d1%82%d1%8a%d1%80-%d1%86%d0%b0%d0%bd%d0%ba%d0%be%d0%b2-%d0%b5-%d0%bd%d0%be%d1%81%d0%b8%d1%82%d0%b5%d0%bb%d1%8f%d1%82-%d0%bd%d0%b0-%d0%b3%d0%be%d0%bb%d1%8f%d0%bc%d0%b0%d1%82/", "text": "Държавният глава Румен Радев приветства днес на церемония в Гербовата зала на „Дондуков“ 2 лауреатите в президентската инициатива Награда „Джон Атанасов“ за 2018 гoдина. Пред гостите на церемонията президентът открои  обществената значимост на разработките на младите български изследователи в областта на компютърните науки, много от тях подкрепени с патенти, съобщиха от прессекретариата на държавния глава. „Това, което правите носи и голяма отговорност, защото моделира обществените отношения и допринася за сигурността и бързата обработка на бази данни, без които вече е немислимо да функционира държавата –  образованието, здравеопазването, околната среда и дава своя принос за развитието на електронното управление у нас“,  подчерта Румен Радев. Президентът благодари и на участниците от националните отбори по информатика и информационни технологии, спечелили челни места в националните и международни състезания и олимпиади, проведени през годината. Д-р Петър Цанков  – пост-докторант по компютърни науки, Швейцарски технологичен университет в Цюрих е носителят на голямата Награда „Джон Атанасов“ за 2018 година. Основната цел на изследванията на Петър Цанков е създаването на нови методи за автоматизирана защита на съвременни софтуерни системи, включително на „умни договори“ за блокчейн, програми обработващи лични данни, компютърни мрежи, и други. Резултатите от тези изследвания водят до създаването на иновативни системи, които се използват масово както в академичните среди така и в индустрията. Петър Цанков създава Securify https://securify.ch, първата система за цялостна проверка на сигурността на „умни договори“. Носител на отличие Грамота „Награда Джон Атанасов“ в категорията Награда „Джон Атанасов“ е д-р Димитър Лукарски – доктор по математика от Karlsruhe Institute of Technology, Германия, пост-докторска специализация в Uppsala University, Швеция. Разработките на д-р Лукарски са в направление изследване на възможностите различни видове алгоритми за решаване на големи и разредени матрици да се представят паралелно. Д-р Мария Георгиева е вторият носител на отличие Грамота „Награда Джон Атанасов“ в категорията Награда „Джон Атанасов“. Тя е доктор по алгоритми и криптография от L’Université de Caen, Франция и асистент-изследовател в лаборатория по математика към Ecole Polytechnique Fédérale de Lausanne (EPFL), Швейцария. Най-големите научни постижения на д-р Георгиева са свързани с хомоморфна криптография на принципа на евклидови решетки. Д-р Георгиева има осем патентни предложения в областта на криптографията и информационната сигурност Със сертификат в категорията Награда „Джон Атанасов“ президентът отличи Иван Иванов – магистър по изкуствен интелект, ФМИ – Софийски Университет и мениджър софтуерно инженерство във Facebook, Лондон. През 2017 г. г-н Иванов ръководи екипите на Facebook, които създават единната платформа за human-in-the-loop computation. Ръководил е и екипи на Facebook, занимаващи се с решаването на основни проблеми в създаването и функционирането на географски бази данни, както и в областта на борбата с фалшивите профили в социалната платформа. Автор е на 2 патента: Systems and methods for efficient data sampling and analysis и Exhaustive places fetching. Доц. д-р Красимир Кордов е вторият носител на сертификат в категорията Награда „Джон Атанасов“. Той е доктор по информатика и доцент в Шуменски университет „Епископ Константин Преславски. Основните му научни интереси са в областта на компютърната сигурност и са свързани със защитата на информация чрез изграждането на криптографски алгоритми, в резултат на които са реализирани научни разработки, които са основа на публикации в редица международни списания, по-голямата част от които са с импакт ранг или импакт фактор. На церемонията в Гербовата зала на Дондуков 2 президентът Радев връчи и грамоти “Джон Атанасов – ученици и техните преподаватели”. Носителите на отличието са трима: Александър Кръстев и неговият преподавател Елена Димитрова от Математическата гимназия „Д-р Петър Берон“ във Варна. Александър Кръстев е носител на златен медал от Национален пролетен турнир по информатика – Велико Търново и сребърен медал на Национален есенен турнир по информатика – Шумен 2017 г., златен медал от Международната олимпиада по информатика в Япония и на златен медал от Балканската олимпиада по информатика в Тимишоара, Румъния. Радослав Димитров и на неговата преподавателка по информатика Бистра Танева в МГ „Акад. К. Попов“ в Пловдив. Радослав Димитров е носител на сребърен медал на Националната олимпиада по информатика, заема второ място на Националния пролетен турнир по информатика, а след това и първо място на Национален есенен турнир по информатика „Джон Атанасов“, носител е и на бронзов медал от Международната олимпиада по информатика, провела се в Япония, както и на сребърен медал от Балканската олимпиада по информатика в Тимишоара, Румъния. Александър Иванов и преподавателката му Диана Балева в МГ „Гео Милев“ в Плевен, които представят България в състезанията по информационни технологии в страната и чужбина. Александър Иванов е първи с финален резултат 90 точки за своя проект Task Tester (категория – приложни програми) в индивидуалното класиране на Националната олимпиада по информационни технологии през 2018 г.  в Търговище. Държавният глава връчи и сертификати в същата категория на младежи, представящи елитни учебни заведения от цялата страна. На церемонията в Гербовата зала на Дондуков 2 президентът Радев връчи и грамотите „Джон Атанасов – дебютен пробив в компютърните науки“ за  ученици и студенти, постигнали през последната година високи резултати с авторските си проекти, както и сертификати „Джон Атанасов – проект с висок обществен принос“, които отличават индивидуални и екипни проекти. Носители на сертификати за проект с висок обществен принос са Ива Цолова и Йоана Колева, съавтори на платформата JAMBA, проект на Фондация “Соушъл фючър”, която има за цел да осигури равен достъп до информация, образование и старт на кариерата. Със сертификати бяха отличени и Мартин Димитров и Лиляна Деянова – съавтори на платформата CIVI, както и Йордан Джамбазов,  технологичен ръководител на проекта „Университет с отворен код“, който помага на професионалисти и учащи се да доказват и развиват своята академична и кариерна идентичност отвъд национални и институционални рамки, предоставяйки им дигитален портфейл за съхранение на техните достижения, базиран върху дистрибутирана блокчейн технология. С грамота за дебютен пробив в компютърните науки държавният глава отличи Ивайло Желев, ученик в ППМГ „Васил Левски“, Смолян за проекта  „Обезшумяване на дигитални изображения“, който се фокусира върху редуцирането на дигиталния шум, присъстващ в радиографските изображения и приложение в обработката на  рентгенови снимки и астрономически фотографии. Отличие в същата категория получиха и Иван Даниелов Иванов, ученик в Американски колеж, гр. София за научния му проект в сферата на изкуствения интелект – „Подобряване производителността на унитарни рекурентни невронни мрежи и тяхното приложение за решаване на различни проблеми от действителността“, както и Николай Пашов – Ученик в 91 НЕГ „Проф. Константин Гълъбов“ в София за проектите: „Оптичен кардиограф“, „Farseer – Изготвяне на 3D Модели с Лазер и Камера“ и „Идентифициране на мозъчни клетки посредством Ненадзиравано Машинно Самообучение с Автоенкодер и Клъстеризация“. В същата категория Румен Радев връчи и сертификати на младежи, представящи елитни учебни заведения от цялата страна. В словото си на церемонията президентът Румен Радев изтъкна големия брой участници в тазгодишното издание на инициативата. „Това ни дава основание за гордост и надежда. Немалка част от Вас работят и учат по света, но където и да сте в институти, научни центрове и звена, Вие го правите с мисъл за България и се връщате тук с плодовете на Вашия труд“, подчерта още президентът. Държавният глава и неговата съпруга Десислава Радева поздравиха лауреатите в президентската инициатива Награда „Джон Атанасов“ за 2018 гoдина. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.04", "title": " Д-р Петър Цанков е носителят на голямата Награда „Джон Атанасов“ за 2018 година"}
{"url": "https://trud.bg/%d1%80%d0%b0%d0%b7%d0%bf%d1%80%d0%be%d0%b4%d0%b0%d0%b2%d0%b0%d1%82-%d0%bf%d0%bb%d0%be%d1%87%d0%ba%d0%b8%d1%82%d0%b5-%d0%be%d1%82-%d0%b1%d1%80%d0%b8%d1%82%d0%b0%d0%bd%d1%81%d0%ba%d0%b8%d1%8f-%d0%bf/", "text": "Предстои ремонт за 8 милиона паунда и настилката ще бъде сменена Хиляди автентични плочки, изтъркани от обувките на най-важните хора във Великобритания и не само, се продават. Срещу 200 паунда може да си купите плочка в добро състояние, която близо два века е красила пода на британския парламент. В Уестминстърския дворец предстои ремонт, затова подовата настилка се разпродава за спомен. Дизайнът й е създаден около 1840 година след като шест години по-рано в двореца възниква голям пожар и унищожава почти всичко вътре. Тогава се налага основен ремонт и с изработката на плочките се заема британският архитект Огъстъс Пудин. Той измисля и дизайна на по-голямата част от елегантния интериор на сградата. Пудин положил около 75 хил. плочки, декорирани с неоготически букви. Те се простират на пода на шест зали и още няколко коридора из британския парламент, включително в Централното лоби и Кралската галерия. Архитектът бил толкова уверен в качеството на произведенията си, че дори гръмко твърдял, че това са най-добрите плочки на света. Не се е оказал особено прав, защото след по-малко от два века се налага да бъдат подменени. Ремонтът ще струва 8 млн. паунда и предстои да бъде завършен през 2019 г. Много от тях вече са били сменени през годините, тъй като бомбардировките от Втората световна война нанасят сериозни щети на емблематичната сграда. През 2010 г. съвременни реплики заменят изтърканите места от настилката.  Въпреки че част от печалбите ще отидат за благотворителност, идеята бе посрещната доста противоречиво. Депутатите продават парчета от парламентарното имущество – не точно тухла по тухла, но плочка по плочка – казва Дан Хикс, професор по археология от Оксфордския университет.", "date": "2018.10.04", "title": " Разпродават плочките от британския парламент\t\t\t"}
{"url": "https://trud.bg/%d0%bc%d1%83%d0%bb%d1%82%d0%b8%d0%ba%d1%83%d0%bb%d1%82%d0%b8-%d0%ba%d0%b8%d0%bd%d0%be-%d0%bf%d1%80%d0%b0%d0%b7%d0%bd%d0%b8%d0%ba-%d0%b2-%d1%81%d0%be%d1%84%d0%b8%d1%8f/", "text": "Филми за всички вкусове Четвъртият кино-литературен фестивал CineLibri 2018 (10-24 октомври) ще зарадва публиката с празнични галавечери, посветени на различни култури. Селекцията включва изобилие от заглавия, а събитията се реализират със съдействието на посолствата на Бразилия, Аржентина, Япония, Франция, Нидерландия, Ирландия, Финландия, Италия и Израел. Бразилската галавечер е на 13 октомври с премиера на “Филмът на моя живот” на режисьора Селтън Мело, вдъхновен от творчеството на Антонио Скармета, Холандската галавечер оказва чест на един от най-превежданите нидерландски писатели в света – Херман Кох. Събитието ще се състои на 17 октомври в присъствието на писателя, който лично ще открие премиерата на документалния филм “Истинският Херман Кох”. Вълнуваща среща на живо очаква почитателите на класните психологически трилъри. На 18 октомври израелският писател Дрор Мишани, автор на романа “Липсващото досие”, който вече има българско издание, ще се срещне с публиката и ще даде старт на прожекцията на едноименния филм. Дело на режисьора Ерик Зонка, екранизацията е с участието на Ромен Дюри и Венсан Касел. Отново на 18 октомври ще се състои галавечер на Ирландия, в рамките на която ще бъде излъчен филмът “Тайното писание” с Руни Мара и Ванеса Редгрейв. Специален акцент в програмата на фестивала са събитията с френския режисьор и сценарист Беноа Жако. На 19 октомври той ще открие прожекцията на най-новия си филм – “Ева” с Изабел Юпер и Гаспар Юлиел, а на 20 октомври е прожекцията на “Сбогом, кралице моя” – пищна творба с три награди “Сезар” и още седем номинации. Аржентинската галавечер ще предложи филма “Има ли любов, има и омраза”, а японската галавечер е на 23 октомври и ще зарадва почитателите на Харуки Мураками. Събитието е част от Дните на японската култура в България и включва прожекция на поетичната драма “Тони Такитани”, създадена по мотиви от разказ на големия японски писател.", "date": "2018.10.04", "title": " Мултикулти кино празник в София"}
{"url": "https://trud.bg/%d0%b1%d0%bb%d0%be%d0%b3-%d1%89%d0%b5-%d1%80%d0%b0%d0%b7%d0%ba%d0%b0%d0%b7%d0%b2%d0%b0-%d0%b7%d0%b0-%d1%81%d0%bb%d1%83%d1%87%d0%b0%d0%b8-%d0%bd%d0%b0-%d1%81%d0%b5%d0%ba%d1%81-%d1%82%d0%be%d1%80%d0%bc/", "text": "Кампанията е вдъхновена от холивудската #MeToo На 9 октомври стартира нов уебсайт под формата на блог, чиято цел е да хвърли светлина върху случаи на секс тормоз в Европарламента, особено от страна на депутати, съобщи „ИЮ Обзървър“. Около 15-20 служители в евроинституцията са поели инициативата, година след пика на обвинения в сексуално насилие в Холивуд, тъй като смятат, че в ЕП никой не се вълнува от пострадалите. „Виждаме, че този въпрос не е приоритет, за разлика от следващите европейски избори“, коментира Жана Понт (28 г.), асистентка на френски евродепутат, която е в основата на идеята. Още когато започва работа в ЕП през 2014 г. тя е подложена от тормоз от германски депутат и днес вече е документирала над 50 подобни случая с нейни колеги. Новият блог обаче ще бъде анонимен – няма да съдържа имена на жертви, нито обвинени. „Целта ни е да покажем на други жертви, че не са сами, както и да запазим политически натиск“, казва Понт. За случаи на сексуално насилие в ЕП отговарят две независими комисии, в които влизат евродепутати, и според Понт хората няма да се обърнат за помощ към колегите на насилниците.", "date": "2018.10.04", "title": " Блог ще разказва за случаи на секс тормоз в ЕП\t\t\t"}
{"url": "https://trud.bg/%d1%81%d0%b2%d0%b5%d1%89%d0%b5%d0%bd%d0%b8%d1%86%d0%b8-%d0%b8-%d1%83%d1%87%d0%b8%d1%82%d0%b5%d0%bb%d0%b8-%d1%81-%d0%b5%d0%b4%d0%bd%d0%b0%d0%ba%d0%b2%d0%b8-%d0%b7%d0%b0%d0%bf%d0%bb%d0%b0%d1%82%d0%b8/", "text": "Въвеждат праг на анонимните дарения Заплатите на духовниците от всички религии ще бъдат изравнени с тези на учителите и ще идват от бюджета. Това се разбра от думите на премиера Бойко Борисов след среща в Светия Синод във връзка със Закона за вероизповеданията, на която присъстваха и политици от ГЕРБ, ДПС и Обединените патриоти. Ден по-рано Висшият клир излезе с остра позиция срещу предложените промени в текстовете, които не са били консултирани с духовниците и според тях са намеса на държавата във вътрешноорганизационните дела на Църквата. По време на разговорите е уточнено държавата да отстъпи и от някои от идеите, сред които религиозните общности да декларират пред Сметната палата банковите си сметки и даренията си. Политиците и духовниците се разбраха промените в закона да бъдат одобрени на първо четене, но между четенията в парламента да има максимален срок, така че исканията на синода да бъдат удовлетворени. Забрана на анонимните дарения също ще се смекчи, като вероятно ще бъде предвиден праг. Държавата осигурява средства от 15 милиона лева за финансиране на всички духовни служители на вероизповеданията в страната, уточни Борисов. По думите му от 90-та година се правят опити държавата да поеме грижата по вероизповеданията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.10.04", "title": " Свещеници и учители с еднакви заплати (обзор)\t\t\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-256/", "text": "2.7 млрд. лв. изгорели заради зеления рекет Красен Станчев и екип представиха експертен доклад за последните 10 години. По 1 милион лева на ден е ощетявана държавата заради отложени или спрени проекти.         Осъденият кмет на Брезово води куп дела, за да си запази поста Безпрецедентно общинската избирателна комисия отказа да го освободи, въпреки че има влязла в сила в присъда. Казусът още е висящ, защото се чака произнасянето на ВАС.         Мащабните ремонти ще приключат в срок и качествено Общината няма да вдига размера на данъците и през 2019 година, казва кметът на Стара Загора Живко Тодоров в интервю за „Труд“.           Заплакала е гората за Индже войвода Истинското име на легендарния хайдутин е Стоян. Константин Иречек отбелязва, че според народните песни той бил най-справедливият сред разбойниците – новата статия на проф. Пламен Павлов от поредицата „Мистериите на българските земи“.         “Сатанинските строфи” и семената на разделението Три десетилетия след като романът на Салман Рушди възпламени мюсюлманския гняв и разтърси света, ние все още учим правилните уроци – анализ на Кенан Малик, “Гардиън”.       ГРУбият Силует на Сергей Скрипал. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.04", "title": " Вижте акцентите в броя на вестник „Труд“ в петък, 5 октомври 2018"}
{"url": "https://trud.bg/2-7-%d0%bc%d0%bb%d1%80%d0%b4-%d0%bb%d0%b2-%d0%b8%d0%b7%d0%b3%d0%be%d1%80%d0%b5%d0%bb%d0%b8-%d0%b7%d0%b0%d1%80%d0%b0%d0%b4%d0%b8-%d0%b7%d0%b5%d0%bb%d0%b5%d0%bd%d0%b8%d1%8f-%d1%80%d0%b5%d0%ba%d0%b5/", "text": "Близо 2.7 милиарда лева за 10 години е загубила държавата от забавени или нереализирани инвестиционни проекти, блокирани от съдебните жалби на група еколози. Данните са от  , оглавяван от председателя на Института за пазарна икономика Красен Станчев. В презентацията на проучването участваха финансистът Димитър Чобанов и експертът Любомира Димитрова. За изследването от 115 страници, обхванало периода от 2007 до 31 януари 2018 г, са ползвани и данни на Националния статистически институт. Разработката е озаглавена „Икономически анализ на разходи, предизвикани от забавяне или отмяна на процедури, проекти и инвестиционни намерения, включително пропуснати ползи от обжалване и нереализиране на проекти в областта на опазването на околната среда”. Според основните изводи от забавени проекти за среден срок от 2.5 години, през последното десетилетие временно пропуснатите ползи за държавния бюджет и фиска са 1.145 милиарда лева. Когато към тях се добавят и спрените инвестиции, тоест тези, по които няма движение от 5 години, чиято стойност е 498 милиона лева, сумата набъбва до 1.643 милиарда. В изследването има и графа „Окончателни загуби”, в която са включени неосъществени инвестиции на „Дънди прешъс металс – 269 млн лв, 416 млн лв от проучвателната фаза на концесията на Шеврон в Нови Пазар, проваленета инвестиция за златодобив в Трън – 380 млн лв., спряната концесия в Генерал Тошево за 120 милиона и забавената концесия в Брезник за 140 млн. лв. „Налице са и потенциално невъзвръщаемите загуби от радикални реформи (ограничаване на правата на инвеститори, собственици и др.), които са 1.440 млрд.лв.”, пише в доклада. Така сумата набъбва до стряскащите 2.677 милиарда лева, които няма как да бъдат компенсирани и са изгубени за българската икономика. „За посочените години загубата от отлаганията на проекти е близо 1 млн. лв. на ден”, обясни Красен Станчев. Той добави, че относно графата със спрените проекти (тези по които няма движение над 5 години), за основа са ползвани изгубените съдебни дела, както и резултатите от проведените референдуми в Генерал Тошево и Трън. Именно там „зелените” проведоха лъжлива кампания и заблудиха обществеността. Саботирани инвестиции за 6 милиарда лева, изпуснати десетки хиляди работни места Сумарно отложените инвестиции за периода 2007-2017 г. се оценяват на над 6 милиарда лева, пише още в доклада. „Тази загуба е изчислена въз основа на допускането, че засегнатите инвестиционни проекти, които са свързани с околната среда, представляват приблизително 3 % от инвестициите в икономиката за разгледания период. За база за изчисленията са използвани данни от НСИ за общите разходи за придобиване на дълготрайни материални и нематериални активи с екологично предназначение за периода 2010-2013 г.”, пишат експертите. Според тях потенциалните работни места, които не са разкрити заради забавените или спрените инвестиции у нас, са над 32 000. „При случаите от 2.5 години нереализираната заетост е оценена 22 181 работни места за целия период на изследването. Налице е допълнително нереализирана заетост от 10 875 места за същия период при още закъснение на част от проектите в бъдеще”, пише в доклада. Ударите по Пирин, Витоша и АМ „Струма“ В доклада са разгледани и казусите със забавянето на Плановете за управление на Национален парк „Пирин” и Природен парк „Витоша”, както и опитът за блокиране на лот 3.2 от автомагистрала „Струма” през Кресненското дефиле. Относно Пирин, ако ситуацията не се промени, това ще доведе до загуби в държавния бюджет от близо 2 милиона лева. Това ще е пропуснатата полза за все още нереализираното повишаване на концесионните такси за ски зона „Банско”. Отделно бизнесът в Пиринско рискува оборот от 158 млн. лева, ако не се направят нужните промени, които „зелените” блокират. Подобна е и ситуацията с Витоша, където под „екологичен” натиск всичко е в застой. „Според общата статистика на пътнотранспортните произшествия за последните пет години загиналите на автомагистрали са средно около 3.2-3.3 пъти по-малко от тези, които умират на първокласни пътища. Тоест забавянето на строителството на магистрала „Струма” в частта само на Кресненското дефиле плаща цената в човешките животи. При „Струма” закъснението е 12 години. На година в дефилето загиват между 5 и 10 души, като при наличие на магистрала те биха били три пъти по-малко”, пише в доклада. На въпрос на „Труд” Красен Станчев обясни, че няма как да се даде адекватна оценка за загубите на семейства на жертвите в Кресненския пролом, но експертният екип се е опитал да направи анализ на ситуацията. „Оценяваме каква би била ситуацията със смъртността, ако имаше магистрала през дефилето – тогава там жертвите щяха да намалеят 3 пъти. Не е лошо, когато се смятат убитите от автомобили таралежи и други бозайници (това е аргументът на „зелените” да не се реализира участъкът по проектното трасе – б.а.), да се взимат предвид и хората”, каза Станчев. Конкретните казуси  От екипа, изготвил анализа, обясниха, че той категоризира и оценява преките, непреките и предизвиканите разходи за икономиката, фиска и обществото, възникнали от забавяне на инвестиционни намерения поради оспорване на процедури в областта на околната среда. За целта са разгледани договори и проекти, придобили така наречената „гражданственост”. „Анализирани са конкретни казуси, свързани със забавени или отложени проекти и планове в областта на туризма, пътната инфраструктура, за пречиствателни станции за отпадъчни води в района на Черноморието. Анализирали сме отложени инвестиции в находища на полезни изкопаеми – Ада Тепе до Крумовград (злато), Трън (злато и сребро), „Генерал Тошево” и „Брезник” (природен газ). Както и планове за управление на Национален парк „Пирин” и Природен парк „Витоша”, строителството на автомагистрала „Струма” и други”, заявиха членовете на екипа.", "date": "2018.10.04", "title": " 2.7 млрд. лв. изгорели заради зеления рекет (ОБЗОР)\t\t\t"}
{"url": "https://trud.bg/%d0%bc%d0%b0%d0%b3%d0%b8%d1%87%d0%b5%d1%81%d0%ba%d0%b8%d1%8f%d1%82-%d1%82%d1%80%d0%b8%d1%8a%d0%b3%d1%8a%d0%bb%d0%bd%d0%b8%d0%ba-%d0%bd%d0%b0-%d0%b1%d0%be%d1%80%d1%83%d1%81%d0%b8%d1%8f/", "text": "След 90-те години и магическият триъгълник Красимир Балъков-Фреди Бобич-Джоване Елбер в Германия се радват на негово повторение. Е, все още далече от класата на триото от „Щутгарт“. „ Борусия“ (Дортмунд) създаде свой триъгълник, който отново плаши Европа. „Жълто-черните“ излязоха в Мача на страха срещу „Монако“ и спечелиха с 3:0. Преди година и половина същият дуел, но на четвъртфинал в Шампионската лига, беше почернен от атентат срещу автобуса на немския отбор. Сега „Борусия“ има трио, от което Европа ще трепери – Марко Ройс, Пако Алкасер и детето-чудо Якоб Брун Ларсен. Тримата вкараха по веднъж срещу „монегаските“, а можеха и много повече. „В атака имаме цялата свобода да правим, каквото си поискаме – каза германският национал Ройс. – При нас са момчета като Ларсен и Джейдън Санчо, които са се учили на улицата, но сега са суперталанти. Страхотно удоволствие е да играя с тях.“ Новият треньор Лусиен Фавре определено има на какво да се радва. Неговата „трупа на удоволствието“ вкара 25 гола в девет мача. Особено доволен треньорът трябва да е от резервите си. Те вече са участвали в 11 попадения – вкарани или асистирани. В другия мач от групата „Атлетико“ срази „Брюж“ с 3:1. Така заедно с „Борусия“ е един от четирите отбора в Шампионската лига с 2 победи от два мача. „Антоан Гризман е най-добрият футболист в света – възкликна треньорът Диего Симеоне за френския нападател, вкарал два гола. – Още в края на миналия сезон го казах. Антоан избра да остане в „Атлетико“ и ето ги последиците. Сега е най-важният момент в кариерата му.“ „ Миналия сезон отпаднахме в групата от Шампионската лига, но спечелихме Лига Европа – рече Гризман. – Моя е вината за първата част, защото не можах да съм полезен на отбора с головете си.“", "date": "2018.10.04", "title": " Магическият триъгълник на „Борусия“"}
{"url": "https://trud.bg/%d0%b8%d0%b7%d0%b2%d1%8a%d1%80%d1%88%d0%b8%d1%82%d0%b5%d0%bb-%d0%bd%d0%b0-%d1%82%d0%b5%d0%bb%d0%b5%d1%84%d0%be%d0%bd%d0%bd%d0%b0-%d0%b8%d0%b7%d0%bc%d0%b0%d0%bc%d0%b0-%d0%b6%d0%b0%d0%bb%d0%b8-%d0%bf/", "text": "Извършител на телефонна измама обжалва присъда от 2 години затвор при строг режим, постановена от Районния съд във Велико Търново. Магистратите са признали Тихомир А. от Горна Оряховица за виновен в това, че на 20 юни миналата година около 14 часа, във Велико Търново, ул. „Никола Габровски“, заблюдил 89-годишната И. Н. И. и прибрал от нея 990 лева. Измамата представлява опасен рецидив. Делото в Окръжен съд – Велико Търново е образувано на основание въззивна жалба от защитника на подсъдимия и е насрочено за 11 октомври. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.04", "title": " Извършител на телефонна измама жали присъда от 2 г затвор"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8%d1%82%d0%b5-%d0%be%d0%b1%d1%89%d0%bd%d0%be%d1%81%d1%82%d0%b8-%d0%b2-%d1%83%d0%ba%d1%80%d0%b0%d0%b9%d0%bd%d0%b0-%d0%ba%d1%8a%d0%bc-%d0%b8%d0%bb/", "text": "На среща в селата Бановка и Криничное вицепрезидентът Илияна Йотова разговаря с представители на българските общности и кметове на български села от Болградския район. Във водената от Илияна Йотова делегация участват представители на бесарабските българи в България, съобщиха от пресслужбата на държавния глава. „За първи път държавник на такова високо ниво идва при нас и иска да чуе проблемите ни“, отбелязаха хората. Те се обявиха за по-здрави и ефективни връзки с българската държава, за да може по-категорично българските общности в Украйна да отстояват правата си. На срещите си с вицепрезидента сънародниците ни отново поставиха въпросите за административно-териториалната реформа, която заплашва да размие компактността на българското етническо население, и законът за езика, който крие опасност от ограничаване на изучаването на българския език. Вицепрезидентът бе категорична, че на всички нива на контакти между България и Украйна тези въпроси ще бъдат дискутирани. Жителите на селата ревностно пазят българските си корени. Гордеят се с богати етнографски музеи, които разказват 200-годишната история на бесарабските българи, читалища, културни центрове. Представителите на българските общности изразиха голямо желание да посещават по-често родината на своите деди. С хубавата българска поговорка „Докато езикът е жив, народ не умира“ бе посрещната вицепрезидентът в село Криничное. Там Илияна Йотова положи цветя пред кръста, изграден в знак на почит към българите преселници в Бесарабия. Вицепрезидентът е на посещение в Украйна за срещи с наши сънародници. Предстоят разговори на Илияна Йотова в село Лошчиновка и град Измаил. Утре вицепрезидентът ще приветства ръководството, преподавателите и учениците в Болградската гимназия „Г. С. Раковски“ по повод 160-годишнината от основаването на учебното заведение. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.04", "title": " Българските общности в Украйна към Илияна Йотова: За първи път държавник идва да чуе проблемите ни"}
{"url": "https://trud.bg/%d0%b8-%d0%ba%d0%b0%d0%bd%d0%b0%d0%b4%d0%b0-%d0%be%d0%b1%d1%8f%d0%b2%d0%b8-%d1%87%d0%b5-%d0%b5-%d0%b1%d0%b8%d0%bb%d0%b0-%d0%be%d0%b1%d0%b5%d0%ba%d1%82-%d0%bd%d0%b0-%d1%80%d1%83%d1%81%d0%ba%d0%b8/", "text": "И Канада обяви, че е била обект на руски кибератаки, а като пример посочи проникване в системата на Центъра за етика в спорта и в тази на Световната антидопингова агенция в Монреал, предава AFP, като подчертава, че Москва бе уличена от западните съюзници в една от най-мащабните кибератаки в последните години. „Правителството на Канада твърди с голяма увереност, че разузнавателната структура на руската армия, ГРУ, е била отговорна“ за изброените по-горе кибернетични атаки, се казва в изявление от Министерството на външните работи на северноамериканската държава. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.10.04", "title": " И Канада обяви, че е била обект на руски хакерски атаки"}
{"url": "https://trud.bg/%d1%81%d0%b5%d1%80%d0%b8%d1%8f-%d0%b0-%d0%b7%d0%b0%d0%b4%d0%bc%d0%b8%d0%bd%d0%b0-%d0%b2%d0%b8%d1%81%d1%88%d0%b0%d1%82%d0%b0-%d0%bb%d0%b8%d0%b3%d0%b0/", "text": "След 13 години представителите на Серия А в Шампионската лига отново постигнаха 100% успеваемост. И четирите италиански отбора победиха в мачовете си от груповата фаза на турнира. Това не се бе случвало от 2005 година, когато през ноември същото сториха „Ювентус“, „Милан“, „Удинезе“ и „Интер“. Но сега общата голова разлика на представителите на Ботуша бе далеч по-внушителна – 11:1. Най-убедителен бе „Рома“ на Еузебио Ди Франческо. „Вълците“ сразиха „Виктория“ (Пилзен) с 5:0 в Рим. В същия ден „Ювентус“ не срещна трудности срещу „Йънг Бойс“ за 3:0. В сряда вечер обаче задачата за италианските клубове бе далеч по-трудна. И въпреки това „Наполи“ надви „Ливърпул“ с 1:0 на „Сан Паоло“ с гол в последната минута на Лоренцо Инсиние. На свой ред пък „Интер“ единствен допусна гол, но и това не го спря към крайната цел – обрат за 2:1 в Холандия.  По този начин Серия А вече е втора по сила според ранглистата на УЕФА. Италия събра коефициент 67.440, изпреварвайки Висшата лига на Англия. Разликата обаче е нищожна – 67.177.  Топ 5 пък допълва Германия (61.784) и Франция (51.998), а абсолютен лидер е Ла Лига с 89.283. Най-много комплименти за играта си обаче получи „Наполи“ на Карло Анчелоти. „Небесносините“ поправиха грешната си стъпка в Белград срещу „Цървена звезда“ (0:0) с драматичен успех над „мърсисайдци“.  „Калиду Кулибали сложи в джоба си Мохамед Салах, а Алан Маркес бе господар в средата на терена, неутрализирайки Садио Мане – написа в своя материал „Тутоспорт“. – Дрис Мертенс пък направи поредния си солиден двубой в Шампионската лига.“  Подобно мнение изрази и самият Анчелоти: „Играхме добре през цялата среща, не изпуснахме контрола в нито един момент. Бяхме солидни в отбрана и не дадохме никакъв шанс на „Ливърпул“. Ако бяхме реализирали по-рано, със сигурност щяхме да страдаме в края. Очаквах с нетърпение този мач. Видях с колко качествен състав разполагам.“ Опитният специалист призна, че е имало разочарование в отбора след нулевото равенство в Сърбия, но сега обстановката е далеч по-спокойна. Анчелоти все пак уточни, че пътят до 1/8-финалите е дълъг и развръзката в групата, където е и ПСЖ, тепърва ще настъпва.", "date": "2018.10.04", "title": " Серия А задмина Висшата лига"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%b0%d1%82%d0%b0%d0%bd%d0%b0%d1%81-%d0%ba%d0%b0%d0%bc%d0%b1%d0%b8%d1%82%d0%be%d0%b2-%d1%81-%d0%bf%d0%be%d0%b7%d0%b4%d1%80%d0%b0%d0%b2%d0%b8%d1%82%d0%b5/", "text": "Кметът на Благоевград отправи поздравителен адрес по случай Международния ден на учителя – 5 октомври. Уважаеми учители,  Приемете моите искрени поздравления по повод Международния ден на учителя! Ден, в който отдаваме почит на една от най-отговорните професии.  Вие сте хората, които превръщат плахите, неуверени деца в личности с характер, устрем и цел. Вие сте възпитатели и родители, приятели и примери. Благодарение на Вашия труд, професионализъм, любов, нашите деца се превръщат в лидери на града и страната!  Бъдете здрави, вдъхновени, със сили и самочувствие да водите децата на България към светли бъднини! Д-р Атанас Камбитов,  Кмет на община Благоевград   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.04", "title": " Кметът Атанас Камбитов с поздравителен адрес по случай Международния ден на учителя"}
{"url": "https://trud.bg/%d0%bc%d0%b0%d0%ba%d0%b3%d1%80%d0%b5%d0%b3%d1%8a%d1%80-%d0%b8%d0%b4%d0%b2%d0%b0%d0%bc-%d0%b7%d0%b0-%d0%b6%d0%b8%d0%b2%d0%be%d1%82%d0%b0-%d1%82%d0%b8-%d1%85%d0%b0%d0%b1%d0%b8%d0%b1/", "text": "Конър Макгрегър и Хабиб Нурмагомедов направиха открита тренировка преди боя в събота в Лас Вегас. Ирландецът, който е бивш шампион на UFC в две различни категории, не спря да хвърля закани към руснака, настоящ абсолютен първенец в лека категория. „Готов съм за всякаква борба и техника – обяви Макгрегър, който влезе в октагона първи. – Идвам да живота на този човек и ще го взема! Бързо ще изляза от клетката…“  Хабиб се появи малко по-късно и бе, както обикновено, твърде сдържан: “Благодаря за подкрепата, братя. А на останалите обещавам да ме заобичат след три дни.“  Двубоя е в събота в Лас Вегас.  Макгрегър има 24 срещи, от които 21 победи и 3 загуби. А Хабиб не познава поражение от 26 мача.", "date": "2018.10.04", "title": " Макгрегър: Идвам  за живота ти, Хабиб!"}
