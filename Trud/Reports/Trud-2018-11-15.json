{"url": "https://trud.bg/%d1%82%d0%b5%d1%80%d0%b5%d0%b7%d0%b0-%d0%bc%d0%b5%d0%b9-%d0%b2%d1%8f%d1%80%d0%b2%d0%b0%d0%bc-%d1%87%d0%b5-%d0%ba%d1%83%d1%80%d1%81%d1%8a%d1%82-%d0%ba%d0%be%d1%8f%d1%82%d0%be-%d1%81%d1%8a%d0%bc/", "text": "Британската министър-председателка Тереза Мей се зарече да се бори за постигнатото от нея споразумение с Брюксел за развода с ЕС, като посочи, че то е в интерес на избирателите, предаде Ройтерс. „Ще го отстоя ли? Да!“, – каза тя. – Моята работа е да постигна най-доброто споразумение за Великобритания и моя работа е да постигна споразумение, което е в национален интерес.“ „Вярвам със всяка своя фибра, че курсът, която съм поела, е правилният за нашата страна и за нашия народ“, подчерта Мей на пресконференция в официалната си резиденция на Даунинг стрийт. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.15", "title": " Тереза Мей: Вярвам, че курсът, която съм поела, е правилният за нашата страна"}
{"url": "https://trud.bg/%d1%82%d0%b8%d0%b9%d0%bc-%d0%be%d1%82%d0%bf%d1%80%d0%b0%d1%82%d0%b8-%d0%bd%d0%b8%d1%88%d0%b8%d0%ba%d0%be%d1%80%d0%b8-%d0%be%d1%82-%d0%bb%d0%be%d0%bd%d0%b4%d0%be%d0%bd/", "text": "Доминик Тийм (Австрия) разби с 6:1, 6:4 Кей Нишикори (Япония) в първия мач от последния кръг на група „Лейтън Хюит“ на АТП финалите в Лондон. Загубата изхвърли японеца от турнира, но може да се окаже по-ценна за Роджър Федерер, отколкото за австриеца, тъй като между тримата се получи „въртележка“. Маестрото от Швейцария късно снощи игра с лидера Кевин Андерсън (ЮАР) и само сет му беше необходим, за да си осигури място на полуфиналите. Междувременно АТП обяви официално, че ще организира нов отборен турнир, с който ще бъде откриван сезона при мъжете. Надпреварата ще се нарича АТП къп, а първото издание ще е на 3-12 януари 2020-а в три австралийски града. Наградният фонд пък ще е внушителните 15 млн. долара.", "date": "2018.11.15", "title": " Тийм отпрати Нишикори от Лондон"}
{"url": "https://trud.bg/%d0%b5%d0%ba-%d0%b4%d0%b0%d0%b2%d0%b0-294-%d0%bc%d0%bb%d0%bd-%d0%b5%d0%b2%d1%80%d0%be-%d0%b7%d0%b0-%d0%b6%d0%bf-%d0%bb%d0%b8%d0%bd%d0%b8%d1%8f%d1%82%d0%b0-%d0%bf%d0%bb%d0%be%d0%b2%d0%b4%d0%b8%d0%b2/", "text": "Европейската комисия (ЕК) отпуска 293,4 млн. евро за подобряване на железопътната линия между Пловдив и Бургас. Финансирането идва по линия на Кохезионния фонд. “Благодарение на този проект, финансиран от ЕС, българите ще могат да пътуват за по-кратко време и при повишена безопасност. Те също така ще усетят и ползите от по-доброто качество на въздуха, тъй като проектът насърчава екологосъобразната мобилност в страната”, коментира комисарят по въпросите на регионалната политика Корина Крецу. Времето за пътуване на влаковете между Бургас и Пловдив ще се съкрати с 40 минути благодарение на рехабилитацията, заради която влакът ще може да достигне 130-160 км/час. Предвиждат се редица мерки за повишаване на безопасността по линията, благодарение на нови системи за сигнализация и телекомуникации и замяна на съществуващите железопътни прелези с 29 надлеза, пешеходен надлез и подлез.", "date": "2018.11.15", "title": " ЕК дава 294 млн. евро за жп линията Пловдив – Бургас\t\t\t"}
{"url": "https://trud.bg/%d0%bd%d0%b0%d0%b9-%d0%bd%d0%b8%d1%81%d0%ba%d0%b0-%d0%b1%d0%b5%d0%b7%d1%80%d0%b0%d0%b1%d0%be%d1%82%d0%b8%d1%86%d0%b0-%d0%be%d1%82-10-%d0%b3-%d0%bd%d0%b0%d1%81%d0%b0%d0%bc/", "text": "Най-ниското ниво на безработицата през октомври за последните 10 години отчете Агенцията по заетостта. Показателят е 5,9 %, като такава стойност за този период от годината не е отбелязвана от 2008 г. В сравнение със септември тази година се наблюдава минимално увеличение от 0,3%. Броят на регистрираните безработни през месеца е общо 193 хил. души. Малко над 36 хил. са новорегистрираните през месеца, като от тях 1932 са били неактивни, т.е. не са били нито заети, нито учащи, и не са търсили работа. Малко над 4000 са тези, които са се регистрирали в бюрата по труда през октомври след завръщане от сезонна работа в чужбина. Заявените работни места на първичния пазар на труда са над 14 хил., като 81.3% от тях са в частния сектор. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.11.15", "title": " Най-ниска безработица от 10 г. насам"}
{"url": "https://trud.bg/%d0%bf%d1%80%d0%be%d1%82%d0%b5%d1%81%d1%82-%d1%81%d1%80%d0%b5%d1%89%d1%83-%d0%be%d0%bf%d1%80%d0%b0%d0%b2%d0%b4%d0%b0%d0%b2%d0%b0%d0%bd%d0%b5%d1%82%d0%be-%d0%bf%d0%be-%d0%b4%d0%b5%d0%bb%d0%be%d1%82/", "text": "Прокуратурата ще внесе протест срещу оправдателните присъди по делото “Алабин”. Това обяви наблюдаващият обвинител Милко Момчев. 12 години след трагедията в центъра на София, при която загинаха две млади жени, процесът приключи на първа инстанция късно вечерта в сряда без доказана вина. Мотивите на съдебния състав с председател Величка Маринкова ще станат известни след около месец и когато се запознаят с тях, прокурорите ще протестират пред Софийския апелативен съд. Сградата се срути на 19 септември 2006 г. и уби Деница Ченишева (26 г.) и Петрина Христова (24 г.). Прокурор Момчев призна, че разследването е било затруднено заради непрецизен оглед, малкото очевидци и техните противоречиви показания. Подсъдими по делото са собственикът на сградата Георги Кирчев, инж. Петър Петров, контролирал ремонта и Николай Симеонов от инвеститорския контрол и строителят Манчо Антонов, който от години живее в чужбина и делото срещу него се води задочно.  ", "date": "2018.11.15", "title": " Протест срещу оправдаването по делото „Алабин“\t\t\t"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%b7%d0%b0%d0%bc%d1%8a%d0%bb%d1%87%d0%b0-%d0%bf%d0%be-%d0%ba%d0%b0%d0%b7%d1%83%d1%81%d0%b0-%d0%b4%d0%b6%d0%b8/", "text": "В момента на повдигането на обвиненията са предоставени 1000 страници с обяснения за законния произход на парите, твърдят от компанията След като в сряда от Специализираната прокуратурата обявиха, че са повдигнати обвинения на двама души по казуса “Джи Пи Груп”, днес от държавното обвинение отказаха да дадат каквато и да е допълнителна информация. На “Труд” бе отказан и коментар на заявеното още същия ден в официалната позиция на компанията. Според официалното съобщение на прокуратурата двете обвинения на хората, чиито имена не се посочват, са за това, че от началото на 2014 г. до 7 октомври 2018 г. двамата са се сговорили да извършат данъчни и финансови престъпления с цел имотна облага в особено големи размери. На единия от тях е повдигнато и обвинение за пране на пари. Досъдебното производство е образувано след пресичането на опит на съдружник в “Джи Пи Груп” да нареди 14 млн. евро по банкова сметка в чужбина. Сумата е запорирана от прокуратурата и за случая съобщи главният прокурор Сотир Цацаров на 15 октомври. В сряда от спецпрокуратурата обявиха, че въпросната сума е акумулирана от различни банкови сметки в лична сметка на съдружника в “Джи Пи Груп”, който наредил превеждането им в друга негова лична сметка в чужбина. “Извършването на финансови и банкови операции е обичайна дейност, която не съдържа никакви елементи на престъпление”, обявиха от “Джи Пи Груп”. От компанията още преди месец са заявили пред прокуратурата желанието си за пълно съдействие на разследването, но до момента не са потърсени за официална информация. “В подкрепа на горното твърдение в момента на повдигането на обвиненията на прокуратурата са предоставени повече от 1000 страници доказателствен материал за законния произход на средствата”, пише още в съобщението на “Джи Пи Груп”, според което прокуратурата до момента по случая не е представила никакви доказателства съобразно изискванията на Наказателно-процесуалния кодекс.", "date": "2018.11.15", "title": " Прокуратурата замълча по казуса „Джи Пи Груп“\t\t\t"}
{"url": "https://trud.bg/%d1%85%d0%b8%d0%bb%d0%b0%d1%80%d0%b8-%d0%ba%d0%bb%d0%b8%d0%bd%d1%82%d1%8a%d0%bd-%d1%89%d0%b5-%d0%be%d1%82%d0%b3%d0%be%d0%b2%d0%b0%d1%80%d1%8f-%d0%bd%d0%b0-%d0%be%d1%89%d0%b5-%d0%b2%d1%8a%d0%bf%d1%80/", "text": "Хилари Клинтън трябва да отговори на още въпроси под клетва по отношение на своите имейли, обявиха от консервативна група за наблюдение, пише електронното издание на вестник Washington Examiner „Съдът отсъди късно днес, че Хилари Клингън трябва отговори на още въпроси за имейлите, включително важни такива за това, как е създала своята система за имейли“, заяви председателят на групата „Съдебни наблюдатели“ Том Фитън чрез съобщение в „Туитър“ след заседание на федералния съд. Съдия Емет Съливан е председателствала заседанието, което произтича от Закона за свобода на информацията по отношение на спорните трудови взаимоотношения с дългогодишния помощник на Клинтън Хума Абедин, която получава статут на „специален правителствен служител“, което й позволява да работи и на друго място, докато служи в Държавния департамент. „Съдебни наблюдатели“ се опитаха да получат още отговори от бившия държавен секретар след нейните писмени показания под клетва през октомври 2016 година за нейната „Clinton.com, non-state.gov“ имейл система.  Според решението на Съливан, Клинтън ще трябва да отговори на два въпроса в рамките на 30 дни:“Опишете как е създадена системата clintonmail.com, включително кой реши да създаде системата, датата, на която е решено да се създаде системата, защо е създадена, кой я е създал и кога е започнала да функционира“, „По време на явяването си пред Избраната комисия за Бенгази в Камарата на представителите на САЩ на 22 октомври 2015 година вие свидетелствахте, че от 90 до 95 процента от вашите имейли „бяха в държавната система“ и „ако те искат да ги видят, те със сигурни са можели да го направят“. Посочете основанията за това изявление, включително фактите, на които разчитахте, за да подкрепите това заявление, кога и как разбрахте тези факти и, ако сте разбрали за тези факти от или чрез друго лице, идентифицирайте лицето, което ви запозна с тези факти. В телефонен разговор с Washington Examiner Фитън, който заяви, че към него в съдебната зала се е присъединил само Майкъл Бекеша, член на юридически екип на „Съдебен наблюдател“, заяви, че решението е „страхотно развитие“.  Но, както заяви Фитън, е „скандално“, че две години след идването на администрацията на Тръмп Министерството на правосъдието и Държавния департамент продължават да „защитават Хилари Клинтън“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.15", "title": " Хилари Клинтън ще отговаря на още въпроси за скандала с имейлите"}
{"url": "https://trud.bg/%d0%bf%d0%bb%d0%b0%d1%89%d0%b0%d0%bc%d0%b5-%d0%bf%d0%be%d0%b2%d0%b5%d1%87%d0%b5-%d0%b7%d0%b0-%d1%85%d1%80%d0%b0%d0%bd%d0%b0-%d0%b8-%d0%b7%d0%b4%d1%80%d0%b0%d0%b2%d0%b5/", "text": "Увеличават се харчовете за алкохол и цигари Ръстът на доходите на българите изостава от този на разходите, показва проучване на Националния статистически институт за третото тримесечие на тази година. Общият доход средно на лице от домакинството е нараснал със 7,7% през юли – септември спрямо същото тримесечие на 2017 година, достигайки 1541 лева. В същото време разходите се увеличават с 9,8% спрямо година по-рано, достигайки 1518 лева. Една трета от парите ни отиват за храна, а 16,5 на сто – за сметките за жилището. За данъци и социални осигуровки отделяме 12,3% от дохода си, а за транспорт и съобщения – 11,7%. Спрямо година по-рано разходите за храна и безалкохолни напитки нарастват с 9,8% (от 416 на 457 лева), за здравеопазване – с 10,2% (от 66 на 73 лева), а тези за жилища се увеличават с 1,9% (от 245 на 250 лева). Повишение с 14,7% на годишна база се отчита и при разходите за транспорт и съобщения (от 155 на 178 лева), за алкохол и цигари – с 4,4% (от 58 на 60 лева), за свободно време, културен отдих и образование – с 19,8% (от 87 на 104 лева) и за данъци и социални осигуровки – с 13,3% (от 165 на 187 лева). Най-голям дял от дохода ни продължава да е от работна заплата, следвана от пенсиите, а едва 7,7% се пада на самостоятелната заетост. В номинално изражение доходите от работна заплата нарастват до 851 лева от 778 лева година по-рано, което е ръст от 9,4%. Доходите от пенсии се увеличават до 421 от 371 лева, или с 13,4 на сто. Намаляват обаче парите от социални обезщетения и помощи от 43 на 35 лева. Няма съществени промени в потреблението на основни хранителни продукти на българите, отчита НСИ. средно на лице от домакинството в сравнение с година по-рано. Увеличава потреблението на месо и на кисело мляко, а намалява консумацията на плодове и зеленчуци, на хляб и тестени изделия. Без промяна остава потреблението на захар. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.15", "title": " Плащаме повече за храна и здраве\t\t\t"}
{"url": "https://trud.bg/%d1%82%d0%be%d0%ba%d1%81%d0%b8%d1%87%d0%b5%d0%bd-%d0%b5-%d0%b4%d1%83%d0%bc%d0%b0%d1%82%d0%b0-%d0%bd%d0%b0-2018-%d0%b3%d0%be%d0%b4%d0%b8%d0%bd%d0%b0/", "text": "Оксфордският речник на английския език избра прилагателното „токсичен“ (toxic) за дума на годината, съобщи ТАСС. Търсенията на „токсичен“ през 2018 година са се увеличили с 45 процента.  Освен като „отровен“, думата може да бъде преведена като „рисков“ във финансовия сектор. Тя се използва както в пряк, така и в преносен смисъл. През 2018 година най-често прилагателното е употребявано в словосъчетанието „токсични химикали“. Следват „токсична мъжественост“ и „токсично вещество“. Интересът към „токсичен химикал“ беше предизвикан от делото „Скрипал“ за отравянето на бившия руски разузнавач и дъщеря му във Великобритания. Изразът „токсична мъжественост“ е свързан с темата за сексуалните посегателства, която стана актуална след редица скандали, включително и за вече назначения върховен съдия Брет Кавано. Популярността на израза нарасна и благодарение на движението срещу сексуални посегателства #Аз също. В английския език думата е навлязла от латинския през 17-и век. В латинския пък е заимствана от гръцкия, в който изразът toxicon pharmacon означава смъртоносна отрова, в която древните елини са топели своите стрели. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.15", "title": " „Токсичен“ е думата на 2018 година\t\t\t"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b0%d0%bd%d0%b3%d0%b5%d0%bb%d0%ba%d0%be%d0%b2%d0%b0-%d0%be%d1%82%d0%ba%d1%80%d0%b8-%d1%82%d1%83%d1%80%d0%b8%d1%81%d1%82%d0%b8%d1%87%d0%b5%d1%81/", "text": "За мен е удоволствие да Ви приветствам с „Добре дошли“ на откриването на туристическото изложение, което се провежда в рамките на Международния конгрес на световните цивилизации и историческите маршрути. С тези думи министърът на туризма Николина Ангелкова постави началото на борсата, която се провежда в периода 15-16 ноември в София, съобщават от Министерството на туризма. Тя подчерта, че събития като тези са прекрасен пример за добра практика, която може да привлече вниманието към страната ни и това да стане благодарение на представянето на многообразието на туристически ресурси, с които разполага България. В откриването на събитието се включиха заместник-генералният секретар на Световната организация по туризъм ХаймеСанклементе, както и редица делегати от Международния конгрес на световните цивилизации и историческите маршрути, ръководители на туризма, представители на публичния и частния сектор в отрасъла и свързаните с него индустрии, кметове и експерти. Туристическото изложение е разположено в центъра на столицата – в Софийското Ларго. На територията на комплекса Антична Сердика над 15 общини представят потенциала на своите райони като туристически дестинации. Страната ни има изключително богата култура, традиции и обичаи, коментира министър Ангелков. И допълни, че е изключително важно да ги съхраним и представим пред света непокътнати и да полагаме усилия да популяризираме това богатство и България като целогодишна туристическа дестинация. Уверявам Ви, че Министерството на туризма ще продължи да подкрепя инициативи, утвърждаващи авторитета както на националните ни продукти, така и на страната като международна туристическа дестинация, заяви министърът. Тя благодари на всички участници във форума, а на посетителите пожела приятни мигове на изложението. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.15", "title": " Министър Ангелкова откри туристическо изложение, част от Международния конгрес на световните цивилизации и историческите маршрути"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bf%d0%b5%d1%82%d0%ba%d0%be%d0%b2-%d0%b8%d1%81%d0%ba%d0%b0%d0%bd%d0%b8%d1%8f%d1%82%d0%b0-%d0%bd%d0%b0-%d0%bc%d0%b0%d0%b9%d0%ba%d0%b8%d1%82%d0%b5/", "text": "Правителството не чака, а действа по отношение на исканията на майките на децата с увреждания. Исканията им се удовлетворяват, правителството предприе законодателни инициативи, с които да се гарантират правата на хората с увреждания. Това каза социалният министър Бисер Петков пред  „По отношение на покачването на цените на някои от горивата, говоря за тези за отопляване на бита, вероятно следващата седмица ще бъде прието решение, с което на всички, които получават целеви помощи за отопление ще бъдат изплатени допълнително по 100 лева, с които да се компенсира увеличението на цените на някои горива – твърдо гориво, дърва въглища и повишение цената на газта“, заяви Петков. По този начин ще бъде компенсирано и другото увеличение, което в резултат от това увеличение се наблюдава по стоковата верига. Бюджетът за 2019 предвижда съществен ръст на социалните разходи, този бюджет е разработен на основата на ръст на минималната работна заплата. Предвидено е с 9,8% да нарасне тя и да стане 560 лева от януари, добави той. „Предвидени са и разходи за подкрепа на социално слабите, най-големият ръст в социалното министерство е по отношение на хората с увреждания. Там бюджетът включва допълнително над 150 милиона лева. Предвидена е една сума от 30 милиона лева, 50% ръст от сегашната сума за енергийно подпомагане на около 200 000 българи, които доходите не им позволяват да си осигурят „топлото“, каза социалният министър. Предвижда се и подпомагане на общините в трансферите за финансиране на социалните услуги, които са държавно делегирани дейности. За следващата година е предвидено за тази цел да се изплатят 260 милиона лева, което е с повече от 30 милиона спрямо тазгодишната сума, коментира Бисер Петков. По-добрата осигуряемост и събирането на осигурителни вноски подпомага и издаването на еднократна помощ преди двата по-големи зимни празника, както и за великденските на българските пенсионери, каза социалният министър. Той бе категоричен, че държавата няма намерение да се променя законодателството относно бременност и майчинство. Българското законодателство предоставя по-благоприятни условия от минималните стандарти, които европейската директива гарантира. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.11.15", "title": " Министър Петков: Исканията на майките на деца с увреждания се удовлетворяват"}
{"url": "https://trud.bg/%d1%81%d0%b0%d0%bc%d0%be%d1%83%d0%b1%d0%b8%d0%b5%d1%86-%d1%81%d0%ba%d0%be%d1%87%d0%b8-%d0%be%d1%82-%d0%b2%d0%b8%d0%b0%d0%b4%d1%83%d0%ba%d1%82-%d0%b1%d0%b5%d0%b1%d1%80%d0%b5%d1%88/", "text": "Мъж на видима възраст 60-65 години се самоуби, след като скочи от виадукт “Бебреш” на магистрала “Хемус”, научи “Труд”. Трагедията се е разиграла около 18,30 ч в сряда. Около половин час преди това мъжът наел такси в София да го закара до Ботевград. Когато стигнали до моста казал, че му е прилошало и иска да спрат. Оставил телефона си в колата и казал, че излиза на чист въздух. Внезапно се прехвърлил през парапета и полетял в пропастта. Таксиметровият шофьор веднага съобщил за трагедията на телефон 112. По светло днес сутринта са били проведени допълнителни огледи на мястото, където е паднало тялото. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.15", "title": " Самоубиец скочи от виадукт „Бебреш”"}
{"url": "https://trud.bg/%d0%bf%d0%b5%d1%82%d1%8a%d1%80-%d0%b8%d0%b2%d0%b0%d0%bd%d0%be%d0%b2-%d0%bf%d1%80%d0%be%d0%b1%d0%bb%d0%b5%d0%bc%d1%8a%d1%82-%d0%bd%d0%b0-%d0%b0%d0%bc%d0%b5%d1%80%d0%b8%d0%ba%d0%b0%d0%bd%d1%81%d0%ba/", "text": "Има едно абсолютно недооценяване на това как трябва да се измерват чуждестранните инвестиции – най-лесният показател е обемът, но той не разкрива цялостната инвестиционна картина. Проблемът на американския бизнес е, че той идва в Европа по определен начин, каза пред  шефът на Американската търговска камара Петър Иванов. „Начинът, по който те идват е през дружества в Холандия или в Ирландия. Причината не са само данъци, причината е, че те искат да имат правна система, която познават и е близка до американската и знаят, че ще им защити инвестициите, независимо в коя държава от Европа инвестират”. Холандия, традиционно, има една правова система, не случайно съдът по правата на човека е в Хага, те имат една традиция в правораздаването, правна рамка и законодателство, което е много близо до американското. Това също е много важно. Повечето компании имат юристи, които са подготвени по американското право и те не искат да попадат на места, където трябва да практикуват всякакво различно право, обясни Петър Иванов. Източна Европа вече не е развиващ се пазар, повечето страни вече са в ЕС, допълни той. „Бум на инвестиции има, когато всичко се инвестира от нулата, на зелена поляна, а това отдавна не е така. Съответно се търсят други зелени поляни и този процес е донякъде логичен”. Той обясни за американските инвестиции, че, тъй като минават или през Ирландия или през Холандия, има едно статистическо подценяване и заедно с Института за пазарна икономика, с много методология, изследване и въпросници, са решили да изследват точно тези инвестиции. Оказва се, че те са подценени 2 – 3 пъти. Около 4 млрд и 500 млн. са инвестициите през годините, откакто се води статистика, каза той и допълни, че американските инвестиции през последните години идват във високотехнологичните сектори. Те са в основно в 4 сектора – производство, селско стопанство и от хай тек селско стопанство, почти 24%, в производство на електроенергия и информационни технологии. „Правосъдната система и липсата на реформи основно пречат пред инвестициите. Ние имаме ниски данъци, което непрекъснато се изтъква, и това е добре, корпоративният данък и подоходният данък, който е за физическите лица също е добре, защото така се стимулират качествените кадри да остават, също е добре, но правосъдната система задължително трябва да решим, ако искаме хората да обръщат внимание на нашата държава”, каза още Петър Иванов. По думите му, българинът освен, че се подценява, много често се недооценява. „При нас хората са иновативни, намират различни подходи. Възпитанието и културата ни ни научава да оцеляваме и да търсим различни начини. Ето една хубава черта от нашата психология, което дава това качество, което е необходимо”. Според него ние сме известни като много прагматичен народ и това понякога ни изиграва лоша шега. В Израел децата на тестовете по математика са четвърти отдолу нагоре, но, когато запитат децата могат ли да решат някакъв сложен проблем математически, изведнъж децата от тази държава стават номер едно. Тоест, много е важно човек да има положителна перспектива за това какво може да свърши, защото, ако има отрицателна и негативна нагласа, той никога няма да стигне там, където трябва да бъде, каза Петър Иванов. Това е много прост пример, който дава част от нашата народопсихология, която всички трябва да променим, допълни той. „Важно е да вземем първото решение, каквото и да е то, една стъпка в правилната посока, защото сме се нагледали на много стратегии, идеологии, изхарчени средства за правни рамки и накрая нямаме нито една стъпка в правилната посока“. По думите му това е хубаво да научим като нация. „Нашата история е била тежка, и не случайно имаме този генотип. Нациите наследява ДНК-то по същия начин, както и хората. Ние сме го разбрали, но по-важното е да го преодолеем, което смятам, че ще бъде страхотно в нашия народ”, каза Петър Иванов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.15", "title": " Петър Иванов: Проблемът на американския бизнес е, че той идва в Европа през дружества в Холандия или в Ирландия"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-284/", "text": "Свалят цените на горивата с нови мерки Предложенията са на Българската петролна и газова асоциация. Искат да отпадне влагането на биодобавки през зимата. Фирмите от сектора ще продължат да работят с минимална печалба.       “Гражданска отговорност” няма да поскъпва Подготвяме текстове, които да ограничат възможността да се търсят обезщетения от разширения кръг роднини за вече приключили случаи, казва Менда Стоянова, председател на Комисията по бюджет и финанси в НС, в интервю за „Труд“.         КАТ и ДАИ в акция “Заблуда” Побъркват ни от преразкази на 3 още непубликувани проектозакона – коментар на Цветан Гемишев.         “Затворникът от Иф” избяга в Будапеща Бившият премиер и лидер на ВМРО-ДПМНЕ Никола Груевски, обвиняем по четири дела и осъден на две години затвор по едно, избяга и потърси политическо убежище в Унгария – анализ на Костадин Филипов.         Мелодично могъщество Силует на Енио Мориконе. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.15", "title": " Вижте акцентите в броя на вестник „Труд“ в петък, 16 ноември 2018"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d0%b8%d1%82%d0%b5-%d0%b1%d0%be%d1%80%d0%b8%d1%81%d0%be%d0%b2-%d0%b8-%d1%86%d0%b8%d0%bf%d1%80%d0%b0%d1%81-%d0%b4%d0%b8%d1%81%d0%ba%d1%83%d1%82%d0%b8%d1%80/", "text": "Министър-председателят Бойко Борисов е в Солун за участие в Третата среща на високо равнище, посветена на европейската перспектива, свързаността, индустриалното развитие и сътрудничеството със Западните Балкани, съобщават от МС. Форумът се организира от Съюза на индустриалците на Северна Гърция и се домакинства от премиера на южната ни съседка Алексис Ципрас. При старта на срещата на високо равнище премиерите Борисов и Ципрас дискутираха конкретни проекти в секторите транспорт и енергетика, които са от жизнено значение за целия регион. А преди форума българският министър-председател проведе двустранна среща с вицепремиера на Румъния Ана Бирчал, на която обсъдиха увеличаването на перспективите за развитие на бизнеса и икономическия растеж в страните от Балканите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.15", "title": " Премиерите Борисов и Ципрас дискутираха проекти в секторите транспорт и енергетика"}
{"url": "https://trud.bg/%d0%b7%d0%b0%d0%bf%d0%b0%d0%b4%d0%bd%d0%b8%d1%82%d0%b5-%d0%b1%d0%b0%d0%bb%d0%ba%d0%b0%d0%bd%d0%b8-%d0%bf%d0%be%d1%81%d1%8f%d1%85%d0%b0-%d0%b2%d1%8f%d1%82%d1%8a%d1%80/", "text": "100 г. след Първата световна война В седмицата, в която честваме 100-годишнината от приключването на Първата световна война, неволно се налагат паралелите между онова време и сегашната ситуация. Тогава, както и сега, една от великите сили не е в състояние да удържи хегемонията си. Светът е изповядвал една и съща буржоазно-капиталистическа идеология, основана на печалбата и изгодата. Международните организации не функционират и липсва световен форум, където чрез нормите на международното право да се решават конфликтите. Почти всички международни или двустранни договори са денонсирани. Регулациите в световната търговия нямат никаква стойност, водят се открити търговски войни, изолация и санкции. Информационно-пропагандната машина е задвижена с цел демонизирането на опонента, следи се всяка новина и тя се трансформира в удобна пост-истина, дезинформацията и лъжата са ежедневни. Военните приготовления са открити, заплахата от употреба на военна сила често директно се изговаря от световните лидери. В колониалните територии и региони специалните операции, подкрепата за местните племена – проксита и военното противопоставяне тече с пълна сила, дават се и жертви от самите преразпределящи влиянието си световни сили, като това се оправдава с грешки и недоразумения. Ситуацията е почти идентична, даже припокрива пълния спектър от елементите на Хибридната война, въпреки че сега ни я налагат с помощта на маркетингова стратегия за нов продукт на иначе стар пазар. Преразпределението на влияние и оформящите се съюзи засягат много и Балканите. Както и тогава, така и сега всеки се опитва да вкара раздробените балкански държави в своя предимно военен (маските отдавна са свалени) съюз. Балканската тема отново е актуална. След неуспешния референдум в Македония за приемането на договора от Преспа, премиерът Зоран Заев спешно премина към план „Б“-прокарване на Договора в Парламента. Осъщественото в екстрен порядък преориентиране (рекрутмънт) на депутати от опозиционната ВМРО-ДПМНЕ за недостигащите 8 от общо 9 гласа сработи и първият етап за влизането на страната в НАТО беше преодолян. Какво следва оттук нататък? Македония трябва да промени Конституцията си. Процедурата изисква мнозинство от две трети (най-малко 80 от 120 души) за две от стъпките в парламента. Първия етап – решение, че са необходими поправки в Конституцията. За приемането на всяка отделна промяна се изисква одобрението само на 1/2 народни представители. След това пакетът се гласува отново наведнъж – това е друг етап. И тогава отново са нужни 2/3 от гласовете в законодателния орган. Проблеми могат да възникнат при последната фаза и то от албанските партии – Алианс за албанците и „Беса“ искат и други конституционни поправки. Една от тях е албанската общност да бъде записана като държавнотворен народ на Македония, а не е известно дали дори рекрутираните 8 депутати от ВМРО-ДПМНЕ биха подкрепили подобно искане. Приемането в НАТО зависи и от Гърция. Там подкрепата за договора с Македония не е абсолютна – наближават европейски и редовни избори. Вече беше дадена и първата политическа жертва. Външният министър Никос Коцияс подаде оставка. Лидерът на националистите от „Независими гърци“ и противник на договора Панос Каменос заплаши, че ще напусне коалицията. Каменос в качеството си на министър на отбраната изненадващо предложи създаването на нов балкански военен съюз включващ Гърция, България, Албания, а по-късно и Сърбия. Това буквално остави без думи всички политици в региона, ЕС и НАТО. Не без основание незабавно премиерът Ципрас пое поста външен министър. Ципрас в момента разчита на мнозинство от трима депутати (153-ма от 300). Още по-сложно е положението в Косово, където усилията на президентите на Сърбия и на Косово – Вучич и Тачи да постигнат споразумение, дори на базата на размяна на територии, се оказаха неуспешни. Новината е, че Косово реши да създаде свои собствени въоръжени сили. Това стана възможно с акт на Парламента, където в отсъствието на сръбските депутати бяха приети три закона, които реформират Косовските сили за сигурност във въоръжени сили. За момента се предвижда общата численост да бъде от 5000 души военни и резерв около 3000. След войната от 1999 г. в новообразувалото се държавно формирование Косово ролята на отговорни за сигурността беше възложена на 4000 военни от силите на КФОР. Дълги години НАТО се придържаше кам тази формула на сигурността там и не допускаше създаване на собствени косоварски въоръжени сили. Фактът,че тази позиция е вече променена, е показателен. На настоящия етап са предвидени около 300 млн. евро за срок от три години за закупуване на въоръжение, екипировка и бойна техника. Темата е толкова чувствителна, че беше обсъдена в кратък разговор между президента на Русия Владимир Путин и косовският лидер Тачи в Париж по време на честването на края на Първата световна война. Според съобщения от косоварска страна Путин е потвърдил позицията си за пряк диалог между Белград и Прищина и ако бъде постигнато споразумение, Русия ще го приветства. Въпреки заявената подкрепа за решаване на спора с Косово, при евентуално положително развитие на този процес Русия вижда опасността от приемането и на Косово в НАТО. Тогава по примера на прецедента такъв вариант се очертава и за Босна и Херцеговина. Затова проведените миналия месец избори там имаха особено значение. Изборите бяха за четирима президенти – трима федерални и един на Република Сръбска, и още за двама вицепрезиденти, 5 парламентарни камари и 10 законодателни тела на кантонално ниво. Изключително сложната система е следствие на Дейтънското споразумение, което през 1995 г. сложи край на войната в бившата югославска република. Като резултат, сърбите влязоха в колективното президентство чрез Милорад Додик, а партията му спечели най-много гласове в цялата държава. Противник на Дейтъпското споразумение, Додик заложи на национализма с американски лозунг „Република Сръбска преди всичко!“. Додик едва ли ще тръгне да разбива Босна и Херцеговина и да отделя Република Сръбска, а по-скоро ще се стреми към реални изпълними цели, като връщане на правомощия, отнети от Република Сръбска и прехвърлени на федерално ниво. Освен около Додик, много по-голям конфликт в БиХ се очертава около недоволството сред най-малката по численост от трите основни общности в страната – хърватската. Там с помощта на мюсюлманските избиратели умереният кандидат Желько Комшич победи хърватския националист Драган Чович в битката за хърватски съпрезидент на Босна. Националистическата хърватска формация – Хърватска демократична общност на Босна и Херцеговина спечели вота сред босненските хървати с огромно мнозинство. Но лидерът є Драган Чович загуби от живеещия в Сараево Желько Комшич заради това, че във федерацията мюсюлманите и четири (!) пъти по-малобройните от тях хървати имат право да гласуват и за кандидатите на бошняците, и за тези на хърватите. Този брутален политически инженеринг взриви хърватската общност и подкрепяният от Загреб хърватски претендент Чович заплаши с безпрецедентна криза. Принципно хърватите и бошняците имаха консенсус по въпроса за интеграцията на БиХ в ЕС и НАТО и бяха основният двигател на този процес. Сега се очертава те да бъдат заети със спорове за подялба на властта, разделение, омраза. Новият представител на босненските мюсюлмани в колективното президентство е Шефик Джаферович от партията на досегашния член на този орган – Бакир Изетбегович. Номинацията обаче е възприемана този път от сърбите и хърватите като заявка за етническа доминация в БиХ. В политическата платформа на бошняка е издигнат лозунга за „реинтеграци“, което те тълкуват като промяна на Дейтън. Всяка една реинтеграция или промени на каквито и да било граници в Босна и Херцеговина е подмяна на същността на мирното споразумение. Както става ясно, 100 години след Първата световна война над Балканите отново задухаха ветрове, които могат да се превърнат в бури. Точно от тук в Сараево започва и Световната война когато сръбски терорист убива австро-унгарския престолонаследник Франц Фердинад, но и тогава конфликтът е имал скрити по-дълбоки причини.", "date": "2018.11.15", "title": " Западните Балкани посяха вятър\t\t\t"}
{"url": "https://trud.bg/%d0%b1%d0%b0%d0%b2%d0%bd%d0%be-%d1%81%d0%bb%d0%b0%d0%b2%d0%bd%d0%be-%d0%b8-%d0%bf%d1%80%d0%b5%d0%b4%d0%b8-%d1%80%d1%83%d0%bc%d1%8a%d0%bd%d0%b8%d1%8f/", "text": "Единадесет години членство в Европейския съюз, 17 доклада по механизма за наблюдение и проверка, наложен безпрецедентно на България и Румъния през 2007 г., като условие за приемането им в лоното; осем правителства управлявали страната ни за този период, тонове хартия с препоръки от Брюксел и още толкова с манкиране от наша страна и какво да се заблуждаваме, уважаеми… греда! Ако ми простите футболната терминология. Че проверките на Брюксел отдавна се превърнаха в политически инструмент за натиск, на който го държи, би трябвало да е ясно на всеки отдавна. С наближаването на изборите за Европейски парламент догодина, този път повече отвсякога. Съгласете се, къде видяха у нас „траен напредък“ в осигуряването на независима съдебна система, борбата с корупцията и организираната престъпност от Брюксел, след като никой нормален българин (да ме прощават ненормалните), освен управляващите от политическата класа, не го забелязва, ще остане загадка за поколенията. Сериозно! И за пореден път да сме благодарни на румънците, че опраха пешкира вместо нас и отнесоха голямото сочене с пръст. Да не говорим, че злата съдба май им е отредила да са едно от мажорните бойни полета на предизборни сблъсъци между големите европейски политически семейства помежду им от една страна и евроскептиците срещу всички, от друга преди вота в края май. И това не е просто лично наблюдение. На горките власи им предстои европейско председателство от 1 януари. И откровено казано, хаосът, който очаквахме да предизвика у нас нашето, е нищо в сравнение с прогнозите какво може да донесе то на Румъния. На малко повече от месец от поемането на неформалния рул на ЕС, в една седмица отвъд Дунава получиха едва ли не последно предупреждение от Европейската комисия и резолюция на Европарламента, осъждаща опитите на управляващите да реформират по свой образ и подобие съдебната система. Съзнавате, че след месеци на граждански протести и полицейско насилие, обществената среда в родината на потомците на Влад Тепеш е меко казано напрегната. Идеалната атмосфера за едно добро дестабилизиране на политическата ситуация, така че да налее максимално повече вода в мелницата на евроскептиците, които очаквано ще са във възход на изборите догодина. Което някои от европейците би трябвало да са предвидили все пак. И вероятно част от тях залагат на това. Провал на председателство от Изток по време на предизборна кампания си е направо по поръчка. В контекста на „Брекзит“ и „защо не си останахме на 15?!“ От друга гледна точка българското председателство на ЕС беше едно от малкото сред тези на новите държавите-членки от Централна и Източна Европа, по време на което не падна управляваща партия заради бездарно управление. Викни ура, народе! Но, за разлика от добрите хора в Брюксел, у нас много добре знаем, че не е поради липса на основание, а поради дефицит на демократично мислене. Така де, не се сърдете! Осем правителства за 11 години звучи ли смислено за една „стабилна“ държава. Три от които (с настоящето) на Бойко Борисов и три служебни, за същия период. Както и да я разбираш демокрацията, симптомите на общественото заболяване са повече от видими. Не че в Брюксел (Париж/Берлин) им дреме толкова – докато има „конграчулейшън“ – всичко е наред. Както знаем! Иначе големите европейски политически семейства се готвят за избор. Както обърна внимание първият заместник-председател на Европейската комисия Франс Тимерманс, който представи заключенията от доклада в Страсбург, успоредно на официалното му публикуване в Брюксел. Най-вероятният кандидат на европейските социалисти за „шпиценкандидат“ на вота през 2019 г., обяви че страната ни вече покрива 3 от 6-те показателя, по които се изпитва вече 11 години. За разлика от румънците – които ту водехме напред, ту следвахме, последните 11 години членство в ЕС в общия кюп, но сега ще имат нови осем критерия за покриване. Ужас! Особено когато не си съвсем сигурен как трябва да работи демокрацията и върховенството на закона, заложени като основно изискване за държавите членки. С представянето на доклада Тимерманс официално застана в позицията на „добрия холандец“. Да не се бърка в „Летящия“. За незапознатите една от държавите основатели на ЕС, Холандия, винаги е била основната пречка пред приемането на страната ни в Шенген, със съответстващите привилегии. На което явно заложи и господин Тимерманс, който тълкува препоръките в доклада като успех за нас и провал на румънския „демократичен“ устрем.   Трябва да се трупат точки Тимерманс, един непознат за родната публика, симпатичен холандски чичо, който за първи път, откакто авторът следи събитията, зае различна от шовинистката позиция, типична за политиците от страната му. Разбираемо, човекът трябва да трупа точки. На чийто гръб има. Иначе от цялата тарапана стана ясно, че покрай въведената от нас и румънците практика е напълно възможно „мониторингът“ да се превърне в редовен механизъм за проверка и на по-вехтите държави членки. А вие си мислехте само с четирите букви кирилица върху евро-банкнотите ще се разминете. С инат се създава прецедент! Пък бил той балкански и залудо!        ", "date": "2018.11.15", "title": " Бавно, славно и преди Румъния\t\t\t"}
{"url": "https://trud.bg/%d0%b4%d0%be-5-%d0%b3-%d0%b7%d0%b0%d1%82%d0%b2%d0%be%d1%80-%d0%b7%d0%b0-%d1%82%d0%be%d1%80%d0%bc%d0%be%d0%b7-%d0%b2%d0%ba%d1%8a%d1%89%d0%b8/", "text": "НС прие на първо четене мерки срещу домашното насилие До пет години затвор застрашават насилниците в семейството, които подлагат половинките си на психически тормоз и преследване. Това гласуваха депутатите  на първо четене. Поправките са в Наказателния кодекс и бяха внесени от депутати от ГЕРБ, начело с председателя на парламента Цвета Караянчева. Тя приемала мерките срещу насилието над жени за своя лична кауза. В зала председателят на НС обяви: „Трябва да сме не зрители на домашното насилие, а участници в предот­вратяването му.” С пример тя онагледи законодателните пропуски. Даде пример как момче и момиче след съжителство на семейни начала се разделят след няколко месеца, защото момичето решава да прекрати връзката. Момчето всеки ден оставя роза на колата й. Момичето изпада в стрес, а момчето твърди пред МВР, че нищо лошо не й прави, оставяйки розата. “Да, но това е системно и психическо насилие. Ако не се вземат мерки – това може да прерасне в убийство или самоубийство”, заяви Караянчева. Поправките предвиждат  жертвите на домашно насилие да бъдат уведомявани, ако задържаният извършител на деянието спрямо тях избяга или бъде пуснат на свобода. С проекта се допълват квалифицираните състави на убийството и телесните повреди с цел инкриминиране на всички форми на домашно насилие, които ескалират до посегателство срещу живота или здравето на хората. Освен за физическо посегателство, лишаване от свобода се предвижда и за деяния като преследване, нежелано посещаване на работното място, заплашително поведение за всяване на страх. Преследването извън условията на домашното насилие ще се наказва със затвор до 1 година или пробация.  За принуда за сключване на брак наказанието е от 1 до 6 години, а ако принудата е от родител, друг роднина или настойник – наказанието е от 3 до 8 години. Павел Шопов от “Атака” обяви, че християнството учи мъжете да не бият жените си. Той смята, че в училищата трябва да се въведе вероучение, за да се научат децата на ценности. Тома Биков от ГЕРБ обяви, че има църковен брак и при сключването му свещеникът казал, че “мъжът трябва да обича жената като себе си”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.11.15", "title": " До 5 г. затвор за тормоз вкъщи\t\t\t"}
{"url": "https://trud.bg/%d0%b2%d0%b8%d0%ba%d1%82%d0%be%d1%80-%d0%be%d1%80%d0%b1%d0%b0%d0%bd-%d0%be%d1%82%d0%bd%d0%be%d1%81%d0%bd%d0%be-%d0%be%d1%81%d0%bd%d0%be%d0%b2%d0%b0%d0%bd%d0%b8%d1%8f%d1%82%d0%b0-%d0%bd%d0%b0-%d0%b3/", "text": "Унгарският премиер Виктор Орбан изпрати журналистите от унгарската телевизия „24“ да търсят отговор за случая около бившия македонския премиер Никола Груевски от адвокатите, предава излъчващият на албански скопски телевизионен канал „Алсат – М“. „Това е правен въпрос, отговор искайте от адвокатите“, отговори Орбан на молба да коментира основанията на Груевски за престой в Унгария и защо не е в транзитната зона, докато се разглежда молбата му за предоставяне на политическо убежище. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.15", "title": " Виктор Орбан относно основанията на Груевски за престой в Унгария: Търсете отговор от адвокатите"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d0%bf%d1%80%d0%b5%d0%b4-%d0%b1%d0%b8-%d1%82%d0%b8-%d0%b2%d0%b8-%d0%b4/", "text": "– Добро утро от Министерския съвет. Казвам добро утро на министър-председателя Бойко Борисов. Добро утро. – Бойко Борисов: Добър ден. – Добър ден за вас. В колко станахте тази сутрин?  – В 6:00. – В 6:00 часа? Малко по-късно от мен. Обичайно в толкова ли ставате?  – Максимум в 6:30. – Добре. Рано сутрин обаче няма протести. Как се чувствате, когато под прозорците седмици наред чувате само и единствено „оставка“?  – Е, не е приятно, в никакъв случай. Още повече, когато особено с темата майките на деца с увреждания, които доста поработихме с тях, и се разбрахме и за времето, и за законите, и за промените, влязоха в парламента, видяха, че в новия бюджет има със 150 милиона повече, с едно непремерено и обидно за тях изказване, и по принцип обидно, на Валери Симеонов, ги върна на улицата. Просто действително ми е и мъчно, и ме е яд, защото действително положихме огромни усилия и със социалния, и с финансовия министър. Толкова срещи се проведоха. Извиних се няколко пъти от негово име, но не е приятно. – А защо трябва вие да се извинявате от негово име? Вие ли накарахте Валери Симеонов да се извини?  – Аз се надявам, че той е осъзнал. Надявам се, че го е осъзнал, че с това „уж болни деца“, то е видимо, че са болни. И затова с толкова много пари в новия бюджет искаме да помогнем. – Добре, но „кресливи жени с уж болни деца“? Вие ли го накарахте да се извини, господин Борисов?  – Имахме коалиционен съвет и всички колеги преценихме, след като и аз поднесох от негово име извинения, че трябва да го направи. – Значи той не е искал, така да го разбирам?  – Той излезе и го направи публично. – Но след като вие го помолихте?  – Не само аз, целият коалиционен съвет. – Искрен ли беше според вас в извинението си Валери Симеонов?  – Според мен беше искрен, защото и той има в семейството си човек с увреждания и знам колко трудно и колко тежко го понася. И затова му казах – вкарахме се в тема, която се опитваме да решим, най-добрите решения са станали в последните години за тях, това, което съм поел като ангажимент, се изпълнява и ще се изпълнява и занапред. Пак съжалявам и пак се извинявам, какво да кажа друго? – Ами не знам, нещо трябва да кажете на майките на деца с увреждания.  – Това им казвам. – Те обаче продължават с протестите си и не приемат вече извинения, господин Борисов. Как ще приберете майките на деца с увреждания, заедно с техните деца, от улиците, от протеста?  – Не е в моите възможности да го направя. – Това означава ли, че оставката на Валери Симеонов не стои на дневен ред?  – Оставката на Валери Симеонов стои на дневен ред пред Патриотичния фронт. Той много ясно каза – ако Каракачанов я поиска или Волен Сидеров, заедно, аз имам коалиционно споразумение с Патриотичния фронт, с т.нар. Обединени патриоти. И всяка една от партиите там има помежду си такова споразумение, което ги държи заедно. – Протестите не спират обаче. Обсъжда ли се и в този момент оставката на Валери Симеонов?  – Не. – Това означава, че на него се крепи кабинетът, така ли да разбираме?  – Крепи се на всеки един от нас. – Майките с деца обаче ще продължат да протестират. Вие какво ще правите?  – Пак мога да кажа само, че съжалявам. Съжалявам, че се вкарахме като кабинет в тази драма, след като толкова много усилия положихме. – Протестите обаче прераснаха от тези на майките на деца с увреждания към искане на оставка на целия кабинет, протести срещу високите цени на горивата. Вие изкушихте ли се в някой от тези дни да хвърлите оставка? Правили сте го и преди.  – Правил съм го два пъти. Не веднъж, а два пъти. Но сега първо, самите адресати на протестите, в момента с 20 стотинки ли, колко там, са паднали цените на горивата. Това е пазар. Полагаме огромни усилия да намаляваме цените на горивата, но те не зависят от нас, зависи от пазара. – Възможно ли е цените на горивата да паднат рязко?  – Те падат в момента и ще продължат да падат. – А заради протестите ли падат?  – Не заради протестите, а заради това, че цената на петрола пада. – Някак си всички имаме общото усещане, че те ще продължат да се вдигат. Ако нямаше тези протести, може би това щеше да се случи.  – Те са вързани и когато падаха, нямаше протести в подкрепа, че падат цените на горивата, точно обратното. Сега, когато започнаха да падат, се засилват протестите. Те ще продължат да падат. И затова толкова много съм говорил. И въпреки, че се съобразихме с добива на шистовия газ, в Генерал Тошево конвенционален газ да се добива. Тези държави, които добиват тези суровини – петрол и газ, те са богати държави и затова цените се регулират на практика от борсовите цени. – Е, да, но в рамките на една седмица нещата се промениха. Както цената на петрола се качваше на международния пазар и това беше обяснението, сега пък пада, защото…  – И цените падат. – Не толкова рязко. Досега не са се случвали толкова рязко.  – Не рязко. Винаги така се случва. И аз, понеже помолих Томислав Дончев да ми направи една проверка, имаме няколко решения. И то е точно, за да убедим хората, че държавата в лицето на правителството няма повече възможности това да го направи, защото това означава да намаляваме акциза, а при тези толкова много социални плащания това няма как да стане. И може би да помолим КЗК в това отношение да им разреши на компаниите – на „Шел“, на ОМВ, на „Лукойл“, на „Ромпетрол“, на „“Газпром“, на всички тези, на „Еко“, които са на пазара, всеки ден да си публикуват как си формират цените, за да може всеки един човек да може да го провери. Както сметката за тока, да речем. – Чухме през последните дни обаче – държавата нищо не може да направи. Ето, вие сам казахте обаче за акциза. Съмнения винаги има за картел между конкретните фирми, бензиностанции, доставчици и т.н. Заплатите на хората, доходите на хората са нещото, което изкара още наши сънародници на улицата. Защото направихме сравнение – цената на бензина и на дизела е едно. Но когато ти със своята заплата можеш да купиш конкретно количество тук в България, в други държави купуваш много повече. Заплатите не са ли големият проблем, господин Борисов?  – Затова доходите и увеличаването на доходите е в основата на новия бюджет. 10% увеличение на заплатите, с над 500 милиона повече за общините, увеличение на заплатите с 380 милиона на учителите, над 5 милиарда повече в здравеопазването, със 150 милиона, казах, повече за хората с увреждания, с 20 милиона повече за култура. Мога да изброявам още много. – За бюджета ще говорим след малко. Но ето, сам споменахте около 150 милиона за хората с увреждания.  – Това са увеличение, за което говоря, на доходите. – Сякаш всичко започна обаче и повлече крак след думите на Валери Симеонов като протести на майките на деца с увреждания и след това другите протести, нагнетяване на напрежението. Нека да чуем какво каза само преди две седмици Корнелия Нинова.  Корнелия Нинова: Той каза – ако поискам оставката на Валери Симеонов, ще падне правителството. Тоест между това да подкрепи майките, болните деца, тяхното нещастие и да остане на власт, той избира да остане на власт. Това е големият цинизъм. По този начин той припознава думите на Валери Симеонов и застава на същата позиция. Другото, което прави впечатление, е, че отново погазва всякакви конституционни и демократични правила, твърдейки, че ако падне правителството и не е той, ще настъпи хаос в държавата, ако президентът Радев направи служебен кабинет. Аз мисля, че по-голям хаос от това, в което се намира в момента страната, няма как да стане. Самият Борисов е направил най-големия хаос. Изказването е ужасяващо. Най-нормалното е Валери Симеонов да се оттегли. Ако не иска да го направи, още по-нормално е премиерът да го оттегли. Ако не го направи, значи се припознава и той в неговите думи. Това означава, че целият кабинет трябва да подава оставка. – Припознавате ли се в думите на Валери Симеонов и хвърлили ли сте държавата в хаос, господин Борисов?  – За десети пъти ще кажа – извиних се от името и на правителството, и на всички. Казах, че съжалявам. С кое да се припозная? Тя припознава ли се, че нейните депутати нарекоха народа „дебили“? Тя припознава ли се с това само преди две години мандатът на ДПС какво направи, сега се крият зад Орешарски, в техния мандат какво стана? Във всяка една сфера се повишават доходите, във всяка една сфера. И когато се постави така въпросът за бедността, коя партия подписа за „Белене“ и стоят два реактора за три милиарда похарчени пари? Коя партия върза електромерите на хората за ТЕЦ 1 и ТЕЦ 3 „Мариците“? Коя партия? БСП. А в кой мандат падна КТБ и това струваше 3 милиарда и 700 милиона? Я ги съберете трите цифри, ще излязат близо 7 милиарда. Я тези 7 милиарда да ги разпределим на хората, колко ще излязат? Това е било преди две години. Преди две години, заради същите тези приказки, отидох и им казах – ето, заповядайте, направете правителство. – А сега ще им кажете ли – заповядайте, направете правителство.  – Сега няма защо. Повтарям за хиляден път. – Ако протестите продължат, възможни ли са предсрочни парламентарни избори?  – Протестите се надявам, след като падат цените на горивата, да престанат. Аз уважавам демокрацията и протестите са начин и форма да изразиш своето мнение. Със сигурност много повече хора не харесват една управляваща партия от тези, които са опозиция. Така е в цял свят, навсякъде е така. И факт е, че и другите не ги харесват толкова много, колкото им се иска да ги харесват. Но това е демокрацията и затова протестът е нещо демократично. – Да, но затова пък хората излизат и казват – ние не сме доволни от заплатите, не сме доволни от живота си в България, от корупцията, повсеместна. И са прави, нали така? Прави ли са според вас?  – Затова им казвам, че по време на това управление преди 2 години загубихме 7 милиарда, изброих ги къде – за „Белене“, това, което платихме за централите – „Мариците“ и КТБ. Оттогава досега доходите непрекъснато се увеличават. И те с много по-бързи темпове ще продължат да се увеличават. Аз разбирам те да дават рецепта как ще ги увеличат. – В Народното събрание обаче има игри на кворум. БСП казват, че няма да се регистрират в зала, ДПС също споменаха, че ще използват демократични методи за това да регулират властта. Възможна ли е друга конфигурация в Народното събрание и като управление включително?  – Без да се мине през избори, такова нещо не може да се случи. – Ако вие хвърлите оставка, директно отивате на избори, така ли да разбирам?  – Ако един от параметрите на държавата не беше добър, можеше да се говори за подобно действие. – А нов кабинет с някои от другите участници в Народното събрание? Кабинет на малцинството ви предлагат.  – Е, има всякакви предложения, но не мисля, че трябва да се стига до там. – Преди малко в студиото чухме последната социологическа статистика за това, че доверието към ГЕРБ пада през последните 6 месеца и то с много проценти, а разликата между ГЕРБ и БСП се топи.  – В полза на кой? – В полза на БСП предполагам.  – Не, коя е първа политическа сила днес? – ГЕРБ.  – Благодаря. Две години управление с яростни атаки всеки ден отвсякъде и за две години те не могат да ни стигнат. Примерно, ако вземете Гърция, опозицията води с 11% пред управляващите. Която и друга държава да вземем. Така че нищо различно от това, което в момента хората са ни подредили преди две години, няма. Още повече, след няколко месеца… – Ама яростни атаки заради неща, които може би вие подавате като сигнали. Такава яростна атака нямаше да има, ето, пак се връщаме към Валери Симеонов, или заради други скандали, които избухват и са може би показно за това какво се случва в държавата, как се управлява държавата.  – Аз мисля, че дори Валери, Патриотите и ние горчиво съжаляваме за това, което каза. Това действително изкара… Разбира се, има и платени, разбира се, че има и партийни намеси, но много хора… – Знаете ли за партийна намеса в протестите?  – Е, те се виждат и в медиите. Не бих се вкарал в тази тема. Нормално е, и това е нормално опозицията да подкрепя протестите, защото те във всички случаи подлагат управлението на изпитание. Но именно с подобни изказвания за две години БСП не може да достигне това, за което да претендира за това, че може да управлява. – Добре, ето казахте яростни атаки. Най-простият пример с Търговския регистър – проблемите, които бяха лятото там, бонусите, които се раздават сега. Тази сутрин във вестник „Сега“ прочетох за това, че са раздавани бонуси от 4800 лева. Правилно ли е на фона на 40 лева коледна добавка за пенсионерите? Как ви се струва на вас?  – Разбира се, че не е морално. И затова изпратих Инспектората на Министерство на правосъдието да ги провери. Така че като имаме решение… тече и прокурорската проверка защо се срина регистърът. – Но те ще кажат: ние по закон имаме право да получим бонуси.  – Ами тогава трябва да променим закона. И като го променим закона, ще изпаднем след това в следващия разговор – как да привлечем в държавната администрация можещи, работещи хора? Защото ние се конкурираме с частния сектор. И виждаме какви са разликите в заплатите. В един момент ние не можем да привлечем, а правим електронно управление, качваме електронни регистри. Там на IT специалистите и на хората, които разбират от тази материя, заплатите са в пъти по-високи. Как да привлечем специалисти? – Само си представям как им звучи на хората 700 хиляди лева бонуси за Търговския регистър, 40 лева на пенсионер и то с конкретни условия там, 320 лева, нали така беше? Или пък хора, които чакат да им се отпуши пътя към Червен бряг с три запушени села…  – Така преведено не звучи добре. Но нека да кажем, близо половин милиард по наше време като управляващи сме дали за пенсионерите като коледни и великденски добавки. Половин милиард. Не звучи ли по-добре? Така че нашият единствен проблем е как да привлечем добри специалисти, а ни трябват стотици във всичките тези сфери, където държавата се нуждае, за да облекчи съответно гражданите. – И все пак статистиката на Националния статистически институт показва това, че в бюджетната сфера са като че ли по-високи заплатите и те дърпат и дори изпреварват тези в частния сектор.  – Точно обратното. Поканете работодателските организации, попитайте ги за… – Вчера правихме темата, затова го използвам като повод. Продължава ли войната между институциите, господин Борисов? Между вас и президента Румен Радев?  – Аз не знам ние с какво сме причинили тази фраза – война между институциите. От миналия петък до вчера за първи път президентът няма ден да не е нападал правителството, до вчера, включително ни за конституционните съдии. И аз не можах да разбера тук пък каква е политическата намеса, след като господин Семов ние, моето правителство, навремето го предложи за европейски адвокат, да представлява България. Само че Европа го върна тогава, не го хареса, не знам по каква причина. Знам, но не искам да коментирам. Защо? Къде е политическата намеса? С какво ние нападнахме… – Острата полемика между вас и…  – Ама не, коя е острата полемика? Това е все едно някой да ти удря шамари и да кажат – те се бият. От миналия петък до вторник всеки ден той напада правителството. – Нека да чуем какво каза президентът.  – Така ли е или не? – Да го чуем.  Румен Радев: Свободата на словото е спомен от миналото. Четвъртата власт абдикира от ролята си на коректив. Рухнаха професионалните стандарти в медиите, а с тях и доверието на гражданите в поднасяната информация. Пропагандата задушава плурализма, свободомислието се наказва, възродиха се познатите механизми на партията държава. Демократичните институции атрофират. Решенията се вземат на тъмно, често еднолично. Лобизмът и корупцията пронизват цялата система на държано управление и го правят арогантно, без страх от санкции. Законите се пишат все по-често в интерес на бизнес кръгове и лобита, а не на гражданите. Това пролича и с гласуването на новия данък върху старите автомобили, който засяга огромното мнозинство от хората. Уважаеми депутати, българите притежават стари автомобили не защото са безотговорни към природата, а защото не могат да си позволят нови. Бедността на българите не е грях, за да я облагате с данък. – Нека да коментираме тези няколко неща – възроди се партията държава, решенията се вземат на тъмно и еднолично.  – Да започнем от самото начало. Той нападна медиите. Той ви даде оценка – атрофирани медии. Вие чувствате ли се като атрофирани като медия, БТВ? – Аз лично не се чувствам атрофирал като медия, но говорим за медийната среда.  – Той така започна, многоуважаемият президент. – БТВ не е единствената медия в България.  – Той ясно каза. Коя е медийната среда? Вие не цитирате вестник „Сега“ или сутринта не пуснахте карикатурата? Коя е медийната среда? Кое е атрофирало в медийната среда? Слаби са журналистите? Ами как, да ви обучаваме ли ние? – Тук въпросът не е дали журналистите са слаби или силни, а в каква посока могат да работят, дали работят в добра среда.  – Ти не спориш с мен, ти трябва да спориш с президента. Той ви даде оценката. – Оценка дава обаче и евродокладът. Там слага петно за влошената медийна среда.  – Е, това въпрос към мен ли е? Имам вестник, телевизия, медия ли имам? Въпросът е към вас и вие трябва да излезете и да отговорите кое ви пречи. Ако ние по някакъв начин сме ви повлияли, кажете – правителството, Борисов, той ни пречи, или той ми диктува, или той в слушалката ми казва. – Аз мога да говоря само от мое име.  – Добре, говорете си вие, медиите. Първата тема на изказването на президента не е към нас, тя е към медиите, към медийната среда. Имате си представителни органи, съберете се, посочете и ни поканете дори, и кажете – според нас причините се състоят в този, този, този или този процес. Не ме карайте да се обяснявам аз заради медиите, защото това не е… – Евродокладът обаче го посочи и вие коментирахте вчера. Цитирам ви…  – Посочи, че критикуват хора от съдебната система. – Цитирам вас от вчера: „Някой олигарх си е създал медия, за да защитава това, което е откраднал. Аз съм участвал в публични срещи на най-опозиционните медии“. Сега кой е олигархът, който визирате?  – Олигарси. – Олигарх казвате. Но ето, олигархът си е създал медия, очаква да не го пипаме за това, което си е взел. Кои са?  – Говоря за всички, които имат участие в медиите. – Може би говорите за някой конкретно, за конкретен човек, фигура. Кажете.  – Аз съм участвал, когато са ме поканили всички. А тези, които публично са говорили, че ме подкрепят, не съм участвал. – Говорите за опозиционни медии. Това означава ли, че има проправителствени медии в България?  – Не, няма. Казвам, че има… под опозиционни в случая какво съм имал предвид – които всеки ден ни окарикатуряват, всеки ден пишат срещу правителството и нито един ред добър в рамките на цяла година. Е, не може да не сме направили нищо добро за една година. Толкоз по темата. Искам да коментирам това, което ме попитаха. Темите медии в случая и това, което каза президентът, според мен вашите асоциации трябва да излязат, да се съберат и да видят откъде и защо е останал президентът с това впечатлени, първо. Партията държава е неговата партия. Десетилетия, над сто и колко години, БСП все я има – БКП, БСП, конгреси 45-ти, 46-ти ли са там, не ги броя. Партията държава е неговата партия, която го издигна за президент. ГЕРБ е от 10 години, каква партия държава? – Връщате ли някакви стари механизми на партията държава?  – Кои са старите механизми? – Начинът, по който се ръководи всичко. Това, че решенията се вземат еднолично.  – Че два пъти отивам, казвам – заповядайте, демокрацията ми е най-мила, ето ви управлението, отидете да управлявате. Коя партия, коя държава? Кой друг би го направил – да отиде и да каже заповядайте. Само да е мир, само да е демокрация. Коя партия и коя държава? И в същото време, то точно това ме подведе, затова и казах на нашите кметове, които са на почти всички големи градове – идете, срещнете се, обяснете за този данък, вие го искате, не аз. Най-лесно ми е – спираме с този данък и правим България гробище на старите автомобили на Европа. – Данъкът за старите автомобили в случая, който засегна президентът.  – Да. Идете, говорете с президента, да чуем, да кажем, да обясним. Най ми е лесно да го върна. – Хората с какво впечатление са – живеем ли в най-бедната държава в Европейския съюз?  – Ама как няма да живеем в най-бедната държава, като седем милиарда сме разпръснали само за управлението на БСП преди две години. Как няма да сме най-бедни? В рамките на тези две години доходите непрекъснато се вдигат във всяка сфера, абсолютно във всяка сфера. – Пак си оставаме някъде назад в класациите, господин Борисов.  – Защото сме тръгнали от под водата. Я да видим 90-та година, когато другите държави правеха приватизация, заводите си ги преструктурираха. При нас всичко се наряза на скрап 1990-та до 2000 година. Кой управляваше тогава? Партията държава ГЕРБ? Извинявам се. Визията за България? Какво общо има президентската институция с Визията за България на БСП? Какво общо има? Само че той приема Корнелия Нинова, тя излиза и казва: „Президентът много хареса някои визии“. В същото време господин Радев казва: „Президентската институция е в края на законотворчеството“. Ама Визията за България е една глупост, която още не е и в началото на историята, в началото на процеса не са. И в същото време не иска да се срещне с представители на кметовете, с шефа на бюджетната комисия, с финансовия министър. Казва не, нямам работа да се срещам. – Ето това настървяване между вас двамата…  – Ама ето, аз давам пример. С кое от моите думи вие виждате, че съм обявил война или водя война? Коя? Кажете ми да се поправя. Кое от казаното от мен е нападение срещу президента? – Като връщате лентата назад, кое го е провокирало в началото да ви критикува? Той има ли право като президент според вас да ви критикува за това, което се случва в държавата?  – Да критикува колкото иска. В правото си е и да го прави. Но не може, когато говори за партия държава, да не спомене и БСП. Не може, когато говори за бедността, да не каже, че 100 и колко години, или 50 години управление на БСП, да не би да сме били по-богати? Какви коли карахме ние по време на управлението на БСП? „Москвич“, „Лада“ и се чакаше 12 години, за да си купиш. Ако беше партиец, от партията държава, можеше да си купиш без ред. Нека да коментира всяко едно управление. – Да коментираме това, което искат хората. Хората искат повече пари.  – И това правим. Двойно увеличение на заплатите на учителите, с 10% на полицаи, военни, в затворите, аз на галено ги наричам тъмничарите, нали, които са на Съдебна охрана. На всички. Доктори, медицински сестри, санитари… – Това е единият аспект. Другият е корупцията, усещането за всеобща корупция, господин Борисов. Отбелязано е в доклада. Няма нито един политик, високопоставен, осъден за корупция в България.  – Искрено се надявам и съдебната система да доведе до край процесите, които и срещу олигарси, и срещу изпълнителна власт се водят, и срещу кметове до край. Истински се надявам. – Само с надеждата ли ще си останем?  – Съдебната система е независима. И дори намек не мога да направя… – Споменахте олигарсите. Акция „Олигарх“…  – Няма акция „Олигарх“. – Много активни действия от страна на прокуратурата през последните дни. Къде са Арабаджиеви, Баневи и Митьо Очите?  – Баневи мисля, че ги задържаха. Ще задържат и другите. Във Франция ги търсят, има си ред, по който ще ги задържат. Процесите си вървят. Просто по някои теми трябват години, за да може да се установят всичките тези механизми, които да бъдат обвинени в престъпление. – Кога стана ясно, че тези хора вършат нещо нередно? Защото по време на европредседателството високите гости бяха в техните хотели, нали?  – Ами тези хотели само имаме. Тези хотели само имаме. Къде да ги настаним по време на европредседателството? Всичко беше препълнено. Имаме 3-4 големи хотела, те не стигат само за пет от делегациите. – Баневи и Митьо Очите ще бъдат ли изправени пред българския съд според вас?  – Категорично. – Семейство Баневи обаче казват, че акцията е лично срещу тях. Вие от колко време ги познавате, от колко време се реже този завод на скрап? Според вас защо сега?  – Когато преди 2 или колко години бях в „Полимери“, защото единият от резервоарите знаете, че беше толкова опасен, беше спукан… – Миналото лято бяхте там.  – Миналото лято. Че можеше да отрови Варна. – И колко милиона даде държавата?  – 12 милиона. – А трябва ли да ги дава? Защо ги дава?  – Е, да оставим да… – А къде е бил контролът до този момент?  – Ами питайте партията държава преди нас. – Ама и вие бяхте все пак два мандата управляващи.  – И те затова са арестувани. И те затова са арестувани. Неслучайно всичко това, за което казваме – по-високи доходи, повече пари във всичките сфери, идват от битката с контрабандата и корупцията. Оттам идват парите, те не идват от друго място. От 34% при партията държава контрабанда на цигари, сега е под 5%. Не заслужаваме ли, когато президентът Радев ни дава само негативни оценки, да каже да – ето тук това правителство се е справило по-добре от моята партия. – Как преминава битката с контрабандата? Защото не за първи път се хвалите с нея, но не за първи път критиките са, че има битка с контрабандата, а няма осъдени за контрабанда.  – Защото контрабандата е тема, особено в цигари, горива, алкохол. И неслучайно, когато видяхме, че в алкохола има проблем, започнаха тези масирани проверки вследствие задържане и съдебни процеси в момента, и тези, които ги произвеждат. Защото превенцията кара контрабандистите да не внасят. Ако внесе цигари, ще го хванем, ако внесе алкохол, ще го хванем, захарни изделия ще го хванем, меса ако внесе, ще го хванем, горива ако внесе, ще го хванем. И те затова спират. Контрабандата, която е минала през десетилетията, и си спомняте, че ние наехме по време на управлението на царя най-голямата английска компания, която им управлява митниците, и тя затъна в България. И ние решихме сега да се справим сами. И мисля, че с прокурорите, с БОП-а, с приходните агенции се справяме прекрасно. – Да, но БСП, включително и десните, които не са в управлението, казват – 10 милиарда се губят някъде от контрабанда в държавата.  – Напротив. Къде се губят? От къде? И те, ако са ги губили, защо не ги направиха? – Акциите срещу тези хора, които видяхме в последните дни и месеци, и олигарсите, казахте производителите на алкохол, набелязани ли са конкретни хора или се действа към всички с един аршин?  – Действа се към всички. – Чадър някога разпъван ли е над тези хора през годините, в които и вие сте били в управлението?  – По наше време не. Просто грешката, защото аз винаги признавам и своите грешки, и затова считам, че и президентът, за да бъде обединител, да може да има правото да критикува всички, трябва да критикува и другите, не може да ни критикува само нас. Нашата грешка беше навремето, че аз не можах да наложа волята си над вътрешния и финансовия министър да обединим всички системи – на контраразузнаването, на данъчните, на митниците. Всеки си имаше свои агенти, пазеше си агентите… да не се връщам толкова назад. В момента, в който обединихме масивите, и неслучайно и Тимерманс го каза – битката с контрабандата в България е за пример. Европа даде оценка за тази битка. – Споменавате отново няколко пъти президента. Колко често се виждате и колко често се чувате с него?  – И ще продължаваме. В тази сфера няма да се огънем изобщо, защото точно увеличението на доходите, забогатяването на народа идва от всяка капчица, която трябва да се спре да не капе извън държавния бюджет. – Забогатяването на народа, казвате. Но капчица по капчица, 40 лева за пенсионерите, актуализацията на заплатите…  – Не са 40 лева, 51 милиона са. 51 милиона на данъкоплатците. Общо половин милиард досега. Недейте така. – Добре, но знаете ли какво отеква в главите на хората – на мен ще ми дадат 40 лева, а депутатите са си вдигнали заплатите с 90 по закон, защото така трябва да се актуализира.  – А на президента става 11 000 лева, с 4000 лева повече от моята. Вие казвате – на депутата с 90 лева. А на президента 11 000 лева. Как звучи 11 000 лева с 90 лева? Моята става 7000 лева с над 30 години трудов стаж, иначе е 5000 и нещо. – Сиромахомилството не е нещо, за което…  – Не е. Ето, виждате ли как звучи прочитът от едната или от другата страна. Добре ли звучи? Бедността не е грях, когато взимаш 11 хиляди лв. Не. Заслужава да ги взима. Ако държавният глава не взима, кой да ги взима? – А хората не заслужават ли?  – И те заслужават. Но затова хората трябва да разберат, ако сега счупят държавата, това което е видно увеличение навсякъде, то ще продължи да се мултиплицира и догодина ще стане още повече. Ако се върнем пак назад, само преди две години, да си спомнят хората три млрд. и 700 за КТБ, ще го кажа за втори път. Платихме двата руски реактора, които сега не знаем какво да ги правим, а са похарчени над три млрд. Три млрд. да ги дадем за пенсии, нямаше да са по 40, а ще са по 140 лв. Има ли разлика? – Споменахте „Белене“, там не се ли тупа отново топката – една година ще чакаме пак инвеститори, пак ще пробваме някакво оборудване…  – Да, какво да ги направим? – Защото то стои сега.  – Да, стои, какво да ги направим? Тогава не са ли прогнозирали, че ако са руски реактори, а ние сме в НАТО, в ЕС, това би могло да е проблем чисто геостратегически, политически и т.н., диверсификация, те не са ли знаели тогава? Що са ги напазарували, а ние ги платихме. – Най-актуалните скандали – купуването на българско гражданство, арестите в Държавната агенция…  – 20 арестувани с постоянни мерки, нека купуват пак. – Кой ще е новият шеф на тази агенция?  – 20 души, арестувани, да идат купуват пак. – Да видим накрая какво ще стане, те 20 са арестувани…  – От нас зависи да ги арестуваме. – След съдебните решения…  – Оттам отива в съда. – И какво, пак ще ги пуснат?  – Надявам се, че не. Това е работа на съда. Няма да се намеся там, ако… – Шефът Петър Харалампиев е номинация на Красимир Каракачанов.  – Номинация на Патриотичния фронт. – Добре, пак ли той ще предложи човекът, който да е шеф на тази агенция?  – Завчера говорихме, Обединените патриоти, това е в тяхната квота, мисля, че ще предложат добра кандидатура. Затова временно съм оставил досегашния заместник-директор да изпълнява длъжността. – Имаше директни обвинения на бивши служители на правосъдното министерство и дирекция „Българско гражданство“ за това, че ВМРО директно се финансира от подобна продажба на българско гражданство.  – Е, това ако е така, вицепремиерът по сигурността – Каракачанов, знаейки за операцията, щеше да опита да я потули. Само че не я потули и 20 души са в ареста. – На кой от тримата в малката коалиция, като партньори, имате най-голямо доверие?  – С вицепремиерите работя, защото, дето се вика, сме всеки ден заедно, на Волен Сидеров и на Цветанов вярвам, че държат ПГ в парламента. – Кой ви е най-близък до сърцето от тримата в „Обединените патриоти“?  – Еднакво са ми близки. Ние сме много различни и надали в друга конфигурация въобще щяхме да се съберем и кафе да пием. Но така ни подреди животът и така трябва да се справяме. – Много странна подредба наистина – някои бивши приятели, други бивши опоненти.  – Това направиха българските избиратели, няма по-висше в демокрацията от възможността на хората да избират. И затова така е конструирана – явяваш се на избори, правиш си политическа партия и каквото ти отреди народът. Това е. – Как преглъщате думите, които сте чували в миналото, дори от страна на Волен Сидеров? Тези, които Валери Симеонов казва? Те ли са най…  – Аз вярвам, че те съжаляват, че са ги казвали. Затова аз много си пестя думите. И вие виждате, аз не си позволих нито една квалификация към президента Радев, нито една. С голямо уважение, с голям респект, но просто прави впечатление от всяко едно изказване, че визира само ГЕРБ, а забравя за останалите партии. – Питам за преглъщане, защото с Волен Сидеров се и съдихте включително.  – Съдихме се и така го осъдих, че като платих разходите, бях три хиляди лева на минус. Спечелих делото, платих разходите и бях три хиляди лева на минус. – От заплатата ли си ги платихте?  – Да. Загубих пари, спечелих делото, голяма полза. – Ще издържите ли четиригодишния мандат заедно с Обединени патриоти?  – Мисля че всеки ден трябва да убеждаваме хората, че това се опитваме и правим, е за тяхно добро. – Уплашихте ли се от тези протести, господин Борисов?  – Този път не, защото няма причина. – То понякога, когато няма причина, е по-страшно.  – По-страшно е, не знам дали е по-страшно всъщност. – Защото излиза някой и казва – на мен ми писна от всичко.  – И на мен има дни, в които ми е писнало от всичко. Да не мислиш, че е лесно от осем часа в бТВ… – От всичко в управлението.  – Винаги е имало и анархисти, които искат от улицата да се управлява една държава. Но тя има няколко типа управление – президентска република, парламентарна демокрация. – Щяхте да кажете, че ви е писнало да ви критикуват, така ли?  – Не, казах писнало ми е и на мен… Ето, примерно, само днешния ден мога да го подредя – един час в бТВ – свръхнапрежение, оттук среща с премиера на Черна гора. 9:30 – откриване на конференция за стартиращите предприятия с премиера на Сърбия и премиера на Македония и Черна гора. След това Френско посолство, двустранни срещи със Зоран Заев и другите колеги, и вечерта икономически форум в Солун с Ципрас. – Добре, за футбол има ли време?  – Това е днес. И ако остане един час за футбол, просто иначе ще откача. Да не би да е лесно? – Значи това е мястото, където избивате негативната енергия, така ли?  – Естествено. Аз не обядвам, всички знаят, не закусвам и използвам времето, обедната почивка или… Не виждам да е лошо това. – Споменахме темата за продажбата на българско гражданство. Това нещо се е случвало с години. България много губи от имиджа си, особено пък пред братята македонци. Казахте Зоран Заев. Съгласен ли сте с новото име на Македония?  – Ами единственото, което според мен е добро за България, това е Македония да влезе в Европейския съюз и НАТО, и нашият съсед да е сигурен. И затова максимално помагаме. – Спря ли обаче антибългарското говорене в Македония? Изпълнява ли Македония ангажиментите си към България, така че ние да не се окажем с ограбена история накрая, господин Борисов?  – Никой не може да ни ограби историята. България е толкова силна. – Аз лично се съмнявам. – Дето се вика, на Балканите има толкова история, че държавите не стигат за нея. За мен е важно Македония да влезе в НАТО и Европейския съюз, за да си гарантираме границата. – Това ще стане с компромис от наша страна, свързан с историята ни?  – Какъв е компромисът? За кое? – Ами с нещо да се съгласим, че не е българско, че е общо, че се отказваме.  – Първо, за да влязат в Европейския съюз, освен Договора за добросъседство, трябва да минат знаете ли колко процедури. Не виждам с какво могат да ограбят българската история. Ако се опитат или се явят такива настроения, те ще срещнат много тежък отпор. – Две други теми. Пактът за миграция на ООН – направи ли отново ГЕРБ крачка назад в това?  – Защо крачка назад? – Защото уж нямаше да го подкрепяме. Сега май го замразяваме и сме в изчаквателна позиция. Вие кажете – приемаме или не приемаме този пакт? Трябва ли той да мине през Народното събрание?  – Вчера, доколкото знам, комисия в Народното събрание го е гледала. Доколкото знам, в Европа са го приели съответно и европейските социалисти. Ние на коалиционния съвет завчера решихме да не подкрепяме Пакта за миграция, защото в тази обстановка знаем какво ще се говори – искат нелегалните да ги направят легални и т.н. Затова решихме да не го подкрепяме, категорично. В същото време, понеже говорите и хората също трябва да научат, България е единствената държава, която успя да се справи с миграционния поток. Единствената в Европа. И то благодарение на нейните служби, на нейните граничари, на нейните военни, които са там и на волята, която правителството има, и двустранното ни споразумение с Турция. – Добре, връщам ви към началото на разговора. Няма да правите нов кабинет в този мандат, така ли?  – Не. Не виждам смисъл. – Ще има ли обаче рокади в кабинета? Някой министър, от когото не сте доволен?  – Ще има, разбира се. Просто сега не е моментът да правя рокади. – Кой е на дузпата?  – Няма на дузпата. Всеки, който няма… Вие видяхте, разделих се с… – Не всеки. Валери Симеонов не е, нали? Той не е на дузпата и не е всеки.  – Валери Симеонов е председател на партия в коалиционния съвет. Валери Симеонов не е само вицепремиер. Ако Валери Симеонов беше само вицепремиер, а не беше председател на НФСБ, аз щях да бъда неотстъпчив за неговата оставка. – Ако някой друг представител на неговата партия го замени дори, но да се потуши напрежението?  – Това е работа на Обединени патриоти. Ние имаме като група подписване с тях. – Вие обаче носите отговорност и за този човек, както и за всичко останало.  – Нося. Аз за всичко нося отговорност. За кое не нося отговорност? Аз и като съм опозиция, пак се оказва, че трябва аз да нося отговорност. – На карикатурите харесвате ли се вече?  – Искам да им отговарям с шеги и аз. – Ами отговорете им. Ето, искате ли да ви покажа една от онзи ден? Снишаване, пише тук, заради протестите. Има ли го от ваша страна или не?  – С кое да се снишаваме? С това, че вдигаме доходите, с това, че ремонтираме училищата, с това, че стотици повече детски градини, спортни зали… – Но ядосвате ли се, когато ги виждате? Личен въпрос по-скоро.  – Не. Аз, ако съм се ядосвал, досега да… Това са много, много години. – Казахте, че в Западна Европа премиерите и президентите по един-два пъти в годината ги рисуват, а вас всеки ден.  – Ами проверете и ще видите, че е така. Но пък съм доволен, тези хора взимат големи заплати. – Това може да ги ласкае дори.  – Лоша реклама няма. Да продължават. – Виждаме много снимки отново в кабинета ви. Коя е последната, която е тук на полиците?  – От Обединените Арабски емирства и Египет. И мисля, че там България е позиционирана вече, навсякъде в света. И само преди 2-3 седмици и Катя Захариева беше в Щатите, и ние с държавния секретар Помпео, когато говорихме. България стои много добре. И самият европейски доклад. Вие представяте ли си, ако не беше толкова добър европейският доклад, какъв разговор днес с вас щяхме да водим? Представяте ли си? – Много исках да ви питам за „Джи пи груп“.  – Вече има две обвинения, доколкото знам. – Ами ако нямаше проверка от страна на прокуратурата и сигнал, подаден от Томислав Дончев след разследването на „Бивол“, някой щеше ли да знае за това, че има злоупотреби и пране на пари?  – Е, вие отговорихте на въпроса. Правителството си е свършило задачата, свършило си е работата. Другият ми заместник – Томислав Дончев, го е направил. – След журналистическо разследване обаче.  – Заедно с нас. Заедно с нас. И те затова вашите колеги от „Бивол“ една дума не се казали срещу мен, защото пратиха имейл в 23:00 часа, за да ме уведомят. И още през нощта разпоредих проверките. – Казахте, че бонусите в Търговския регистър, пак се връщам, според вас е нередно. Ако при проверката се окаже, че всичко е точно?  – Според мен трябва да променим закона от 2012 година и да се урегулират тези въпроси. – А Закона за бонусите на депутатите бихте ли променили, за актуализацията на техните заплати?  – Завчера говорих с Цветанов. Това е рядко популистки ход. Пак казвам, за тях е 90 лева, но тук не е само президентската, не е само правителството, не е само парламентът, това е и съдебната система. Ние сме готови, правили сме го, ще го направим. – Имаме си традиционен въпрос за финала.  – Добре, а за доклада нищо ли? Толкова ли е добър докладът, че една дума няма да ме питаш? – Казахме. Вие казахте за доклада, че сте доволен, затова.  – Какво казахме? Нищо. – Каква оценка ни писа Европа за доклада, кажете.  – Добре, няма да… Истински се радвам, че е толкова добър, иначе просто щяхте да ме разпънете с този доклад, както много пъти сме го правили. – Колко ни писа Европа, кажете.  – Аз само искам да се възползвам, че от шпицен кандидата на европейските социалисти господин Тимерманс, и аз мисля, че той има голям шанс след време да стане и председател на Европейската комисия, получихме толкова добър доклад. Той просто отговори на много въпроси. И мога само да уверя колегите от Европа, че в следващите месеци така ще работим, че да падне целият механизъм. Убеден съм, че вече и след този доклад и с колегите в Холандия ще разговаряме. Те чакаха добър доклад, мисля, че сега го имат. И по въздух, и по вода, България ще влезе в Шенген. За суша то няма и смисъл, защото навсякъде направиха пак граници. Така че не остана време за доста работи да поговорим, но на някои теми се върнахме по 3-4 пъти. – Мисля, че казахме много други важни неща за хората – нещо, което тях ги вълнува.  – Безспорно. – Вие споменахте за доходите, достоен живот в България.  – Точно това правим. – И докога те ще продължават да се чувстват…  – За да имат метро, което не са имали, за да имат магистрали, за да имат по-високи доходи го казах – по 10, по 10, по 10%, за да настигнем другите страни. – Мисля, че имахте достатъчно време да кажете много неща. Бойко Борисов ексклузивно пред „Тази сутрин“ в ефира на БТВ. Стенограма: Агенция „Фокус“              ", "date": "2018.11.15", "title": " Премиерът Бойко Борисов пред Би Ти Ви: Доходите ще продължат да се увеличават с много по-бързи темпове\t\t\t"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0%d1%82%d0%b0-%d0%b2-%d1%80%d1%83%d1%81%d0%b5-%d1%81%d0%b0%d0%bd%d0%ba%d1%86%d0%b8%d0%be%d0%bd%d0%b8%d1%80%d0%b0-%d0%be%d0%bf%d0%b5%d1%80%d0%b0%d1%82%d0%be%d1%80/", "text": "Глоба от 1500 лева е наложена на оператора на русенското сметище за това, че е допуснал да възникне   и по този начин е бил замърсен въздухът на Русе. Този пожар стана повод за протести сред русенци за чист въздух миналата събота. Операторът на регионалното депо – фирма „Берос ООД“ е с наложена глоба от 1500 лева от страна на общината, а отделно ще търпи административна санкция от Регионалната екоинспекция, чийто размер ще бъде определен по-късно, предаде  . Това стана ясно след поредица от проверки на контролните органи след възникналия около 13.00 часа на 3 ноември пожар на сметището. Установено е, че палежът не е умишлен. „По наше мнение причината за възникналия пожар е самозапалване на сметищния газ. Това не е само констатация на оператора, а и на компетентните органи, а именно Регионална дирекция „Пожарна безопасност и защита на населението“, каза кметът на Русе Пламен Стоилов. Като причина за разрастването на огъня обаче кметът определи лошата работа на пожарникарите. „Има държавни институции, чието задължение е да реагират в такива ситуации. Лично за мен те реагираха супер непрофесионално. Визирам пожарната“, каза Пламен Стоилов.", "date": "2018.11.15", "title": " Общината в Русе санкционира оператора на пламналото сметище"}
{"url": "https://trud.bg/%d1%82%d1%83%d1%81%d0%ba-%d0%b5%d1%81-%d0%b5-%d0%b3%d0%be%d1%82%d0%be%d0%b2-%d0%b7%d0%b0-%d1%81%d0%b4%d0%b5%d0%bb%d0%ba%d0%b0-%d1%81-%d0%bb%d0%be%d0%bd%d0%b4%d0%be%d0%bd-%d0%b4%d0%be-%d0%ba%d1%80/", "text": "ЕС е готов да сключи до края на ноември споразумение с Лондон за оттеглянето на Великобритания, заяви председателят на Европейския съвет Доналд Туск. Готови сме за действия и без споразумение, но предпочитаме да има сделка, добави той. Туск отказа да коментира събитията в Лондон от последните часове и оставките на министри от правителството на премиера Тереза Мей.  По-рано днес той изрази готовност да свика на 25 ноември сутринта извънредно заседание на Европейския съвет, на което да бъде оценено представеното снощи предварително споразумение с Великобритания. Ако това заседание се състои, на него се очаква ЕС да подкрепи договорката и да разреши начало на преговорите за бъдещите отношения с Лондон. След утвърждаване от Европейския съвет предварителното споразумение ще бъде подложено на одобрение от Европейския парламент и националните и някои регионални парламенти (общински съвети) в ЕС. Снощи главният преговарящ на ЕС Мишел Барние съобщи, че се предлага Великобритания да напусне ЕС на 29 март догодина, с преходен срок до края на 2020 година. Този преходен срок подлежи на удължаване, ако Лондон поиска и ако Европейският съвет се съгласи. В срока на прехода Великобритания няма да има глас в ЕС, но ще бъде длъжна да изпълнява неговите решения. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.15", "title": " Туск: ЕС е готов за сделка с Лондон до края на месеца"}
{"url": "https://trud.bg/%d0%be%d1%81%d1%82%d0%b0%d0%b2%d0%b8%d1%85%d0%b0-%d0%b2-%d0%b0%d1%80%d0%b5%d1%81%d1%82%d0%b0-%d0%be%d0%b1%d0%b2%d0%b8%d0%bd%d0%b5%d0%bd%d0%b8%d1%8f-%d0%b2-%d1%83%d0%b1%d0%b8%d0%b9%d1%81%d1%82%d0%b2/", "text": "Окръжният съд във Велико Търново постанови постоянна мярка „задържане под стража“ за 36-годишния Николай Кънчев, обвинен в убийството на Мария Петрова от Горна Оряховица. Държавното обвинение поиска постоянен арест заради извършено умишлено убийство по особено мъчителен начин на 10 ноември на Мария Петрова на ул. „Славянска“ 23 в Горна Оряховица, както и за причиняване на средна телесна повреда на Светлин Спасов, също от железничарския град. Мотивите на прокуратурата за постоянния арест са тежестта на престъпленията, а както и опасността, че след злодеянията Кънчев е избягал от местопрестъплението и се укривал в продължение на дни, заради което и бе обявен за общодържавно издирване. По двете обвинения законът предвижда различни наказания – по чл.124 от НК от 10 до 20 години лишаване от свобода, а по чл. 116 от НК доживотен затвор или доживотен затвор без право на замяна. Служебният защитник на Кънчев – адвокат Росен Илиев, заяви, че приема мярката, поискана от прокуратурата като обоснована, но не заради доказана вина на неговия клиент, а заради притесненията му за живота му. Окръжен съдия Теодор Милев разпита подсъдимия Николай Кънчев. Горнооряховецът е на 36 години, има средно специално образование, специалност „Рисуване“ и е осъждан. От няколко месеца е безработен. Преди това е работил на бензиностанцията на Марешки в железничарския град. Мъжът не живее на постоянен адрес, а до скоро е обитавал квартирата, наета от жертавата Мария Петрова, на ул. „Княз Борис“ в Горна Оряховица. След като съдията му даде думата, той заяви лаконично: „Съжалявам, не съм искал да убивам Мария!“ На въпрос на съдията дали е зависим от наркотици, Кънчев отговори отрицателно, както, че и в деня на престъплението не е употребил дрога. В залата адвокатът на обвиняемия поиска още от прокуратурата да преквалифицира обвинението от „умишлено убийство“ в „причинена смърт по непредпазливост в следствие на умишлено нанесена телесна повреда“ /чл. 124 от НК/, тъй като по думите му, всички доказателства в хода на досъдебното производство говорят за това. В кулоарите на съдебната зала защитникът Росен Илиев сподели и мотивите си за искането на преквалифициране на обвинението. По думите му, след като Николай нанесъл побой над Мария във фаталната вечер, след това двамата легнали да спят в едно легло и жената починала в съня си, най-вероятно от вътрешен кръвоизлив. Сутринта Николай също не подозирал, че приятелката му е мъртва, и чак към обяд открил, че тя е безжизнена. Причина за кървавата драма била ревността на Николай, обилно полята с алкохол. Вечерта на 10 ноември той и Мария били у нейния бивш хазяин Светлин, като и тримата обилно се почерпили. Светльо започнал да ухажва и целува Мария, което заслепило от ярост Николай и той се нахвърлил върху двамата, което и довело до нещастния инцидент. „Това е битова драма, каквито за съжаление в България напоследък се увеличават“, коментира още адвокат Росен Илиев. 24 са убитите до момента жени у нас за тази година, като 4/5 от тях са убити от мъжете си, почти във всички случаи от ревност. „За съжаление не можем да надскочим балканския си манталитет, а в семейство, където жената печели повече, не остава здраво!“, обобщи още адвокат Илиев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.15", "title": " Оставиха в ареста обвинения в убийството на Мария от Горна Оряховица"}
{"url": "https://trud.bg/%d0%b2%d0%bc%d0%b7-%d1%81%d0%be%d0%bf%d0%be%d1%82-%d1%89%d0%b5-%d0%bf%d1%80%d0%be%d0%b8%d0%b7%d0%b2%d0%b5%d0%b6%d0%b4%d0%b0-%d0%b4%d1%80%d0%be%d0%bd%d0%be%d0%b2%d0%b5-%d0%bf%d0%be-%d0%b8%d0%b7%d1%80/", "text": "ВМЗ Сопот подписа договор за сътрудничество и трансфер на технологии с израелската компания Aeronautics Group, на базата на който ще започне производство на безпилотни летателни апарати (дронове). Това стана по време на среща на министъра на икономиката Емил Караниколов  с представители на израелската компанията в Министерство на икономиката, съобщиха от ведомството. Израелската компания е глобален лидер в производството и дизайн на безпилотни летателни апарати, има над 70 клиента по целия свят, в това число продава и на НАТО. Договорът за трансфер на технологии ще даде възможност на ВМЗ за собствен бранд български безпилотни летателни апарати, както и тяхното сервизиране,  поддръжка и обслужване. Министър Караниколов изтъкна, че инвестициите в нови технологии са основен фактор за растеж и  подчерта, че Израел е световен лидер в иновациите, които добавят висока стойност в производството. Зам.-министър Борисов отчете, че износът в сектора на продукти свързани с отбраната за миналата година отбелязва над 20% растеж, както и че съществува сериозен потенциал за развитие на военно промишления комплекс у нас. Ади Коен, директор на бизнес развитие и маркетинг на Aeronautics, посочи, че израелската компанията счита страната ни за важен хъб за стоки за въздушната авиация. „Заедно можем да навлезем на нови пазари“, допълни той. По думите му целта е да се установи в България линия за асемблиране и производство на безпилотни летателни апарати.                    ", "date": "2018.11.15", "title": " ВМЗ Сопот ще произвежда дронове по израелски лиценз\t\t\t"}
{"url": "https://trud.bg/%d1%86%d0%b5%d0%bd%d0%b0-%d0%bd%d0%b0-%d0%bf%d0%b5%d1%82%d1%80%d0%be%d0%bb%d0%b0-%d0%be%d1%82-70-%d0%b4%d0%be%d0%bb%d0%b0%d1%80%d0%b0-%d0%b7%d0%b0-%d0%b1%d0%b0%d1%80%d0%b5%d0%bb-%d0%b5-%d0%bf%d0%be/", "text": "Руският президент Владимир Путин заяви в четвъртък, че цена на петрола от 70 долара за барел е подходяща за Москва, като същевременно обеща Русия да си сътрудничи със Саудитска Арабия относно призивите на кралството за ограничаване на производството с цел повишаване на цените. „Сегашната ситуация с цени около 70 долара за барел ни подхожда напълно“, посочи Путин по време на негово посещение с Сингапур, съобщава агенция Франс прес. „Както знаете, нашите бюджетни разчети са базирани на цена от $ 40 за барел“, добави той. Неговите коментари са факт, след като само в рамките на около месец петролът се обезцени с над 20% с оглед на свръхпредлагане от страна на основни производители като САЩ, Русия и Саудитска Арабия и признаци за по-меки от очакваното американски санкции спрямо износа на ирански суров петрол (предоставените на осем държави временни отстъпки от санкциите). В четвъртък петролните фючърси нарастват предпазливо след вчерашен техен плах отскок с 1%, парирайки много малка част от техния драматичен спад от предишните 12 поредни сесии на търговия. Фючърсите на американския лек суров петрол с доставка през декември се повишават с 0,1% към 56,30 долара за барел, но продължават да се търгуват недалеч от тяхното едногодишно дъно около 55,69 долара (най-ниско ниво от ноември 2017-а). Фючърсите на петрола сорт брент с доставка през януари пък нарастват с 0,7% към 66,70 долара за барел, след като по-рано тази седмица удариха многомесечно дъно около 65,47 долара за барел (най-ниско ниво от март насам). Повод за настоящата плаха стабилизация на петролните цени даде призивът министърът на енергетиката на Саудитска Арабия за намаляване на добивите в глобален план с един милион барела дневно, за да се ребалансира пазарът, като Риад представи своите планове за свиване от декември на производството с 500 хиляди барела, информира БНР. Отскокът на петролните фючърси в сряда с около 1% пък се дължеше на информация на Ройтерс, според която т.нар. „ОПЕК +“, включващ членовете на картела и други важни производители като Русия, обмисля да съкрати в скоро време добивите с до 1,4 млн. за барела. „На този етап не мога да кажа дали производството трябва да бъде ограничено – трябва да сме много внимателни, всяка дума тук е важна“, коментира Владимир Путин. „Но фактът, че трябва да си сътрудничим със саудитците, е очевиден“, добави той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.11.15", "title": " Цена на петрола от 70 долара за барел е подходяща за Москва, заяви Путин"}
{"url": "https://trud.bg/%d1%87%d0%b5%d1%87%d0%b5%d0%bd%d1%81%d0%ba%d0%b8%d1%8f%d1%82-%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82-%d0%bf%d0%be%d0%b4%d0%b0%d1%80%d0%b8-%d0%bc%d0%b5%d1%80%d1%86%d0%b5%d0%b4%d0%b5/", "text": "Чеченският президент Рамзан Кадиров подари бял „Мерцедес“ на 5-годишния Рахим Куриев, който преди 3 дни направи 4105 лицеви опори за два часа и 25 минути, съобщиха руските медии. Представителите на книгата „Гинес“ обаче отказали да регистрират постижението заради „незначителни забележки“. Кадиров обаче се срещна с момченцето, което бе наречено от журналистите „Чеченския Шварценегер“. То живее с родителите си в село Дуба-Юрт. „Рахим има достатъчно сила отново и отново да прави по 4000 лицеви опори, стига членовете на комисията да имат търпението да ги броят. Затова получаваш този „Мерцедес“. Татко ти ще те вози. Ти заслужаваш най-доброто“, обърна се чеченският президент към детето, а след това връчи ключовете от луксозния автомобил на родителите му. Малкият спортист показа способностите си на Рамзан Кадиров върху капака на мерцедеса, като го увери, че може да направи и 5000 лицеви опори. Треньор на Рахим е неговият баща. Момченцето тренира ежедневно, откакто е навършило 3 години.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.15", "title": " Чеченският президент подари „Мерцедес“ на 5-годишно момче, направило 4105 лицеви опори (ВИДЕО)"}
{"url": "https://trud.bg/%d0%ba%d1%80%d0%b0%d0%b4%d0%b5%d1%86-%d0%bd%d0%b0-%d0%bc%d0%b5%d1%82%d0%b0%d0%bb%d0%bd%d0%b0-%d0%ba%d0%b0%d1%81%d0%b0-%d1%81-%d0%bf%d0%b0%d1%80%d0%b8-%d0%be%d1%82-%d0%b0%d1%80%d1%85%d0%b8%d1%82%d0%b5/", "text": "По искане на Районна прокуратура – Велико Търново, съдът взе мярка за неотклонение „задържане под стража“ на извършител на кражба на метална каса с пари от архитектурно бюро. Венци П. с прякор Тапата е привлечен като обвиняем за това, че на 3 ноември след предварителен сговор с Красимир К. и Мартин Д. чрез използване на въже, отвертка се изкачил по тераси и покрив и задигнал сейф от офиса на арх.Драгомир Йосифов. Сейфът е на стойност 1000 лева, а в него е имало 35 000 лева, собственост на „Аморф Архитекти“ ЕООД-Велико Търново. Плячката е на обща стойност 36000 лева.  Преценено е, че от събраните до момента доказателства може да се направи обосновано предположение за авторството на деянието в лицето на Венци П. и е налице опасност да се укрие или да извърши престъпление. Разследването продължава под ръководството на Районната прокуратура в старата столица.", "date": "2018.11.15", "title": " Крадец на метална каса с пари от архитектурно бюро в Търново остава в ареста"}
{"url": "https://trud.bg/%d0%bf%d1%80%d0%be%d0%bc%d0%b5%d0%bd%d0%b8%d1%82%d0%b5-%d0%b2-%d0%ba%d0%bb%d0%b8%d0%bc%d0%b0%d1%82%d0%b0-%d0%b7%d0%b0%d1%81%d1%82%d1%80%d0%b0%d1%88%d0%b0%d0%b2%d0%b0%d1%82-%d0%bb%d0%be%d0%b7%d0%b0/", "text": "Климатичните промени през последните 15 г. са довели до сериозно увеличаване на щетите в лозарството. Това съобщиха експерти на кръгла маса в Икономическия университет във Варна, посветена на устойчивото развитие на сектора. „У нас има над 660 000 дка лозови масиви. Екстремни природни явления засягат все повече територии и за по-дълго време. Докато преди последствията от една градушка се преодоляваха за година-две, сега минават 4-5 г.“, обясни проф. Венелин Ройчев от катедра „Лозарство“ в Аграрния университет в Пловдив. Според него най-уязвими са кооперациите и дребните лозари, които нямат възможност да завършат цикъла до производство на вино. „Те продават продукцията си на ръба на загубата, затова младите хора нямат интерес да гледат лозя. Радостното е, че на мода се връщат местните сортове, които са аклиматизирани и харесвани от потребителите“, добави проф. Ройчев. Според колегата му доц. Ангел Иванов качествата на тазгодишната гроздова реколта са много добри, но няма регион в страната, който да е останал незасегнат от порои и градушки. Необичайните зимните студове също са бич за насажденията. Най-устойчивите сортове – каберне совиньон, червен мискет и ркацители, измръзват при -16 градуса, а традиционните български памид, мавруд и гъмза не издържат и толкова. Затова експерти от цяла Европа работят по създаването на студоустойчиви сортове грозде. Вече са факт такива кръстоски с американска и амурска лоза, които почти не се пръскат с химически препарати. Плодът им обаче е по-кисел и тепърва трябва да се работи по усъвършенстването му, поясни доц. Иванов. Заради подобни дефекти у нас не се ползва нито един от над 30 устойчиви сортове грозде, създадени през последните 60 г. в Института по лозарство и винарство в Плевен. В Украйна обаче хиляди декари са засадени с наши хибридни лози, посочиха експертите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.15", "title": " Промените в климата застрашават лозарството\t\t\t"}
{"url": "https://trud.bg/%d0%bc%d0%be%d1%89%d0%bd%d0%b0-%d0%bf%d0%be%d0%b4%d0%ba%d1%80%d0%b5%d0%bf%d0%b0-%d0%b7%d0%b0-%d0%ba%d0%bc%d0%b5%d1%82%d0%b0-%d0%bd%d0%b0-%d1%81%d1%82%d0%b0%d1%80%d0%b0-%d0%b7%d0%b0%d0%b3%d0%be%d1%80/", "text": "Кметът на Стара Загора Живко Тодоров получи силна подкрепа от съгражданите си, след като протестиращи пред общината тийнейджъри поискаха оставката му с викове „Мафия!“, но не можаха да кажат от какво точно не са доволни. Историята разказа самият Тодоров във фейсбук: „Здравейте, старозагорци! Тази вечер направих отчет за свършеното в Стара Загора през последните години. Обновлението на улиците, Централния пазар, междублоковите пространства, спортните зали, стадион “Берое”, парковете, училищата, детските градини. В снимки беше представено как се е променил града в последните години. Имаше учители, културни дейци, спортисти, хора от бизнеса, различни граждани. Всички изказаха мнение и предложения за развитието на града. С излизането от сградата, навън ме чакаха 50-тина младежи под 20-годишни, придружени от активисти на партия “Възраждане” с викове “Оставка” и “Мафия”. Приближих се към тях и попитах с какво аз, като кмет, не съм си свършил работата? Отговор нямаше. Затова моля за Вашето мнение. Харесвате ли това, което правим за Стара Загора?“, написа градоначалникът. За 19 часа постът му събра над 2200 реакции и над 460 коментара. Старозагорци демонстрираха масова подкрепа за своя кмет, припомняйки направеното за града през мандата му. „Аз подкрепям Zhivko Todorov:)  П.С.: Ще си направя труда да чуя протестиращите, когато съм убеден, че зад тях не стоят пари и партийни интереси…“, пише един от тях. „Стара Загора страшно много се промени през последните години ! Спорни зали , училища и детски градини бяха обновени, Централния пазар, междублоковите пространства, стадион “Берое”, парковете…. И всичко това продължава благодарение на най-добрия кмет ,който е имал града ни г-н Ж.Тодоров Zhivko Todorov !!!“, припомнят от местен спортен клуб. „Днес след отчета за работата на Zhivko Todorov видях протестиращи… 4-5 видимо здравички момчета и общо около 30 деца в ученическа възраст ( съжалявам че съм олд скул и не ги снимах)…., добре бе хора, сигурно „не всичко е цветя и разцъфнали рози“ и „винаги може по-добре“, но защо ТЕЗИ КОИТО ГИ ОРГАНИЗИРАТ не се качиха на събитието, да си зададат въпросите или да си кажат мнението….???? Да стане някаква дискусия …дебат…странна работа е тази политика …“, пита старозагорец. Спортист, състезател по ММА и активен футболен фен пък признава, че често получава оферти за участие в „скалъпени протести“:  „Г-н Zhivko Todorov не съм от Стара Загора, но често посещавам града Ви и имам лични наблюдения за Вашето управление.  Убеден съм във Вашия професионализъм и в стремежа Ви да направите Стара Загора едно още по-хубаво място за живеене.  Според мен кметове като Вас са за пример!  Аз и мои приятели, като футболни фенове, често получаваме предложения да участваме в скалъпени протести с политически цели, с цел да се дискредитира нечие управление.  По този повод искам да кажа: Не всичко е пари!  Считам, че като зрели хора, ние трябва да гледаме реално на това кой какво прави и дали помага, за подобряване начина на живот в малките и големи градове.“ „Подкрепям Zhivko Todorov за сбъднатите мечти на всички Старозагорци, градът ни да се преобрази за близо два кметски мандата – над сто нови, реновирани, ремонтирани обекта, инфраструктура, сгради, улици, площади, детски градини, училища, с обновеният и прекрасен Парк с Национално значение „Митрополит Методий Кусев“ – Аязмото, това е огромен, всеотдаен, и пълноценен труд в полза на Обществото, в полза на Родината ни! Той и неговият екип са строителите на модерна Стара Загора! Благодаря Ви, Кмете!“, пише друг мъж. „Така, за протестите ,които вървят, за оставката на Валери и стандартът на живот то е ясно! Това, че Живко Тодоров става жертва на системата и моментното тежко икономическо състояние е очевадно! Да, той прекрасно изпълнява задълженията си в ролята на градоначалник,какво не е променил, на кой е отказал разговор, какво не се е опитал да промени и направи?“, пита старозагорец.  ", "date": "2018.11.15", "title": " Мощна подкрепа за кмета на Стара Загора срещу протестъри\t\t\t"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d1%80%d0%b8%d1%81%d0%be%d0%b2-%d1%89%d0%b5-%d1%83%d1%87%d0%b0%d1%81%d1%82%d0%b2%d0%b0-%d0%b2-%d1%82%d1%80%d0%b5%d1%82%d0%b0%d1%82/", "text": "Министър-председателят Бойко Борисов ще бъде в Гърция за участие в Третата среща на високо равнище в Солун, която ще се проведе на 15 и 16 ноември, съобщават от МС. Форумът се организира от Съюза на индустриалците на Северна Гърция и се домакинства от премиера на страната Алексис Ципрас. В срещата ще участват и министър-председателят на Сърбия Ана Бърнабич, вицепремиерът на Румъния Ана Бирчал, както и министри от региона. Основната тема на тазгодишния форум е европейската перспектива, свързаността, индустриалното развитие и сътрудничеството със Западните Балкани. Тя ще бъде продължение на разговорите от Четиристранната среща на високо равнище между България, Гърция, Румъния и Сърбия, проведена на 2 ноември във Варна и ще даде възможност на четирите страни да запознаят представителите на бизнеса и международните финансови институции с конкретни проекти и идеи за развитието на региона. В делегацията на министър-председателя Бойко Борисов ще бъде министърът на транспорта, информационните технологии и съобщенията Росен Желязков. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.15", "title": " Премиерът Борисов ще участва в Третата среща на високо равнище в Солун"}
{"url": "https://trud.bg/%d0%ba%d0%b0%d0%ba-%d0%b4%d0%b0-%d1%83%d0%b4%d1%8a%d0%bb%d0%b6%d0%b8%d0%bc-%d0%b6%d0%b8%d0%b2%d0%be%d1%82%d0%b0-%d0%bd%d0%b0-%d0%b3%d1%83%d0%bc%d0%b8%d1%82%d0%b5/", "text": "Мястото за съхранение на летните ви гуми е от значение. Според експерти правилната температура за съхранение е най-важният фактор. Можете да удължите експлоатационния им живот също и като ги предпазвате срещу влага, химикали и ултравиолетови лъчи. Най-лесният вариант е да ползвате хотел за гуми. Къде да съхранявам гумите си: в гаража, в мазето, на балкона, или някъде навън? Според Мартин Дражик, продуктов мениджър на Nokian Tyres, температурата на съхранение е най-важният фактор. „Навремето някои хора съхраняваха гумите си в близост до котлите от централната отоплителна система на сградата. На това място е твърде горещо, а жегата има неблагоприятен ефект върху каучуковите съединения. Гумата ще започне да изсъхва, да се втърдява и с времето ще се появят пукнатини. Може дори да се запали.“, обяснява Дражик. „Перфектното място за съхранение на гуми би следвало да бъде хладно, с температура под 15°C, където гумите да бъдат на сухо. Тъмни пространства, защитени от слънчева светлина, са за предпочитане, понеже ултравиолетовите лъчи понижават издръжливостта на гумата.“, добавя Дражик. Хотелът за гуми решава проблема със съхранението Все по-често срещан подход е гумите да се съхраняват на хотел, тъй като това освобождава място за други неща. Хотелът за гуми може да бъде лесно решение и в случаите, когато например в жилищната сграда се забранява да бъдат съхранявани автомобилни гуми като противопожарна мярка. В хотела гумите се проверяват, измиват и монтират от професионалисти. „Съхранението на гумите в подходящи условия ще удължи експлоатационния им живот.“, подчертава Дражик. Внимателно поддържана висококачествена гума може да издържи до шест години. Ако гумите ви са произведени преди повече от десет години, не трябва да ги използвате изобщо. Можете да видите датата на производство изписана като четирицифрено число върху самата гума: първите две цифри показват седмицата на производство, докато последните две – годината. Място за съхранение, което подлага гумата на всички вредни влияния, само за един сезон може дотолкова да я увреди, че тя да не може повече да се ползва. Мощните пръскачки за вода могат да увредят гумите Препоръките за съхранение на зимни и летни гуми са много сходни. Преди да приберете гумите си, ги измийте внимателно и ги изплакнете. Махнете по-големи камъчета от жлебовете и проверете протектора и страниците за пукнатини или необичайни издутини. „При миене оставете точката на налягане на водната струя извън гумата, тъй като тя може да прекъсне връзката на каучука с лентата под нея. Това може да доведе до скъсване на гумата при следваща употреба.“, казва Мартин Дражик Преди да приберете гумите се уверете, че те са напълно сухи. Гумите не трябва да влизат в контакт с масла, разтворители или други химически смеси на мястото където се съхраняват. Ако е нужно, можете да закупите предпазни торби за допълнителна защита. Гумите не трябва да бъдат затиснати от нещо тежко и не трябва да има напрежение; с други думи, не трябва да нареждате никакви други неща върху тях. „Когато съхранявате гумите една върху друга, бих препоръчал да увеличите малко налягането, понеже върху най-долната гума има сериозен товар.“ казва Дражик.  ", "date": "2018.11.15", "title": " Как да удължим живота на гумите"}
{"url": "https://trud.bg/%d0%b2%d0%b0%d1%80-%d0%b2-%d1%88%d0%b0%d0%bc%d0%bf%d0%b8%d0%be%d0%bd%d1%81%d0%ba%d0%b0-%d0%bb%d0%b8%d0%b3%d0%b0-%d0%be%d1%89%d0%b5-%d1%82%d0%be%d0%b7%d0%b8-%d1%81%d0%b5%d0%b7%d0%be%d0%bd/", "text": "УЕФА въвежда ВАР в Шампионска лига още през този сезон за фазата на елиминациите. Новината съобщи Би Би Си, но все още няма потвърждение от Европейската футболна централа. През септември от УЕФА обявиха, че ВАР ще влезе в употреба от сезон 2019/2020, но след някои фрапантни съдийски грешки в мачовете от груповата фаза, от Нион са предприели мерки за използването на системата още през настоящата кампания във фазата на елиминациите. УЕФА иска ВАР да бъде използван от 1/8-финалите на надпреварата на настоящото издание. Ръководните фактори се страхуват от някои сериозни грешки от страна на съдиите в решителната фаза на Шампионската лига. Един от последните примери за много голям съдийски гаф е дузпата фантом, която бе свирена за „Манчестър Сити“ срещу „Шахтьор“ (Донецк) за несъществуващо нарушение срещу Рахийм Стърлинг. Двубоят завърши 6:0 за „гражданите“. При използването на ВАР подобен наказателен удар никога няма да бъде отсъден и се приема, че така развитието на срещата евентуално би било различно. Обучението на съдиите за използването на ВАР на Стария континент продължава, а в началото на декември се очаква Изпълнителният комитет на УЕФА официално да се произнесе и да обяви въвеждането на системата от фазата на елиминациите в Шампионската лига. ВАР ще бъде използван в двубоя за Суперкупата на Европа през 2019-а, както и на Евро 2020. А турнира Лига Европа ще се въведе през сезон 2020/2021.", "date": "2018.11.15", "title": " ВАР в Шампионска лига още този сезон"}
{"url": "https://trud.bg/%d0%ba%d1%80%d0%b8%d1%81%d1%82%d0%b8%d0%b0%d0%bd%d0%be-%d1%80%d0%be%d0%bd%d0%b0%d0%bb%d0%b4%d0%be-%d0%b2%d0%b4%d0%b8%d0%b3%d0%b0-%d1%81%d0%b2%d0%b0%d1%82%d0%b1%d0%b0/", "text": "Кристиано Роналдо ще мине под венчило с приятелката си Джорджина Родригес. Португалският футболист предложил брак на испанската красивица и тя казала заветното „да“ по време на кратката романтична ваканция в Лондон, на която двойката се наслаждава през последните дни. Роналдо среща Джорджина в магазин на „Гучи“ в центъра на Мадрид през юни 2016-а и оттогава двамата са неразделни. Кристиано поиска ръката й година, след като на бял свят се появи тяхната дъщеря Алана Мартина. Футболистът има още 3 деца, но от сурогатни майки – осемгодишният Кристиано-джуниър, както и близнаците – Ева и Матео. Годежният пръстен на Джорджина, с който Кристиано ѝ е поискал ръката струва 8 милиона евро. Пръстенът е „Картие“ и се вижда на снимките, които са направени при излизането на двойката от ресторант в Лондон. Все още малцина от обкръжението на двамата са запознати с детайлите около сватбата.", "date": "2018.11.15", "title": " Кристиано Роналдо вдига сватба"}
{"url": "https://trud.bg/%d0%b1%d0%b5%d1%80%d0%b1%d0%b0%d1%82%d0%be%d0%b2-%d0%bf%d0%be%d0%b7%d0%b4%d1%80%d0%b0%d0%b2%d0%b8-%d1%84%d1%83%d0%bb%d1%8a%d0%bc-%d0%b7%d0%b0-%d1%80%d0%b0%d0%bd%d0%b8%d0%b5%d1%80%d0%b8/", "text": "Димитър Бербатов поздрави „Фулъм“ за назначаването на Клаудио Раниери. Българският нападател познава добре методите на работа на италианеца. Двамата работиха заедно в „Монако“ през 2014-а и пазят добри спомени от престоя си във Франция. Бербатов е и бивш играч на „Фулъм“ като изигра за тима от Лондон 51 мача и вкара 19 гола. „Познавам го добре и съм на мнение, че идването му ще повлияе положително на отбора, който е последен в класирането – каза Бербатов. – Дори смятам, че ще успее да спаси тима от изпадане. Това е страхотно назначение, пожелавам късмет на Раниери. Той е човек, който работи много и знае какво прави.“ Бербатов вярва също, че италианецът ще извлече най-доброто от 18-годишният талант в тима Райън Сесеньон. „Когато бях в „Монако“, имаше много млади играчи като Марсиал и Хамес Родригес – добави Бербатов. – Всички те разкриха своя потенциал имен, но под ръководството на Раниери. Той е опитен треньор и знае как да работи с младите, но и с големите имена в състава.“ Въпреки че българинът адмирира назначението на бившия си треньор, той странно се застъпи и за уволнения Славиша Йоканович. По думите на Бербатов, бившият треньор на „Левски“ е имал нужда от още доверие.", "date": "2018.11.15", "title": " Бербатов поздрави „Фулъм“ за Раниери"}
{"url": "https://trud.bg/%d0%b1%d1%8e%d0%b4%d0%b6%d0%b5%d1%82%d0%bd%d0%b0%d1%82%d0%b0-%d0%ba%d0%be%d0%bc%d0%b8%d1%81%d0%b8%d1%8f-%d0%be%d1%82%d1%85%d0%b2%d1%8a%d1%80%d0%bb%d0%b8-%d0%b2%d0%b5%d1%82%d0%be%d1%82%d0%be-%d0%bd/", "text": "Парламентарната комисия по бюджет и финанси отхвърли   на президента Румен Радев върху Закона за корпоративното подоходно облагане. Тя бяха приети от Народното събрание на 7 ноември, а държавният глава ги върна за ново обсъждане на 13 ноември. В подкрепа на промените днес гласуваха 12 депутати, членове на комисията, а 9 бяха „против“. Президентът изрази несъгласие с решението по-старите автомобили да плащат по-висок данък. по думите му, това няма да стимулира замяната на старите автомобили с по-нови и няма да доведе до екологичен ефект. Държавният глава също така е против удължаването от 2 на 4 години на срока, в който общините трябва да се подготвят за реформата за таксата върху битовите отпадъци. Той не е съгласен и с въвеждането на по-високи данъчни ставки за имоти в населени места от Списъка на курортите в България. От БСП и ДПС обявиха, че ще подкрепят ветото на Радев. Ще подкрепим ветото на президента със всички мотиви, каза депутатът от ПГ на „БСП за България“ Георги Търновалийски. „С данъка върху старите автомобили няма да бъде постигнат екологичният ефект, който се очаква“, обяви той. „Може да се окаже, че старите автомобили са по-екологични, защото всички са на газ“, коментира Георги Търновалийски. Ще подкрепим ветото на президента, това е решение на парламентарната ни група, каза зам.-председателят на ПГ на ДПС Йордан Цонев. „В зала и в комисия подкрепихме предложенията за преструктуриране на митниците. Ако те не бяха правени между двете четения, нямаше да се стигне до това“, обясни той и допълни, че до ветото върху Закона за митниците през Закона за корпоративното подоходно облагане се е стигнало, защото предложението е внесено в последния момент и е изтекъл срокът за промяна. „Последните години компрометираме законодателния процес по отношение на данъчните закони“, обяви Цонев.", "date": "2018.11.15", "title": " Бюджетната комисия отхвърли ветото на Радев за данъчните закони"}
{"url": "https://trud.bg/%d0%b2-%d0%ba%d0%b8%d0%bf%d1%8a%d1%80-%d0%b7%d0%be%d0%b2%d0%b0%d1%82-%d1%84%d0%b5%d0%bd%d0%be%d0%b2%d0%b5%d1%82%d0%b5-%d0%b7%d0%b0-%d0%bf%d0%be%d0%b4%d0%ba%d1%80%d0%b5%d0%bf%d0%b0/", "text": "Кипърската футболна асоциация, клубни легенди, специалисти и медии зоват за подкрепа към националния им отбор преди мачовете с България и Норвегия в Никозия. Тимът от Острова на Афродита е трети в класирането в нашата група в Лигата на нациите, но с амбиции за нещо повече. „Този отбор заслужава доверие и трябва да бъде подкрепян – каза Марио Константину, специалист в техническия отдел на Кипърската футболна асоциация. – Голямата заслуга е на треньора Ран Бен Шимон. Между играчите ни вече има химия.“ По стечение на програмата, Кипър игра само веднъж у дома в надпреварата. Двубоят бе срещу Словения (2:1), а по трибуните имаше 1115 зрители. Срещата е най-слабо посетената в нашата група преди последните 2 кръга. „Предстоят две битки, като особено важна е първата с България – каза Константинос Хараламбидес, бивш национал на Кипър със 78 мача за страната. – Ако победим, има за какво да играем срещу Норвегия. Именно заради това подкрепата на феновете е повече от задължителна. А подкрепата дава крила и на краката.“", "date": "2018.11.15", "title": " В Кипър зоват феновете за подкрепа"}
{"url": "https://trud.bg/%d0%bf%d0%be%d0%bb%d0%b8%d1%86%d0%b0%d0%b8-%d0%be%d1%82%d0%ba%d1%80%d0%b8%d1%85%d0%b0-%d1%84%d0%b5%d1%80%d0%bc%d0%b0-%d0%b7%d0%b0-%d0%ba%d0%b0%d0%bd%d0%b0%d0%b1%d0%b8%d1%81-%d0%b2-%d1%82%d1%83%d1%80/", "text": "Спецакция за противодействие на производството и разпространението на наркотични вещества бе проведена днес от служители на РУ – Асеновград. В хода й те предприели претърсване в туристически комплекс край село Мулдава, съобщиха от МВР. В една от постройките открили лаборатория, оборудвана с отоплителна и вентилационна система, в която било оставено да се изсушава значително количество съцветия марихуана. Към момента е установено, че наркотикът е с тегло около 26 килограма, предстои експертна справка да определи точното му количество. В хода на процесуалните и следствени действия допълнително са иззети 17 лампи, 12 вентилатора, 3 въздухопровода, електрическа мелница, чувал с тор, 4 туби с течни препарати за растителна защита и други веществени доказателства за осъществената незаконна дейност. Открити са също 317 празни саксии и 12, в които имало корени с отрязани стръкове от рода на конопа – т.нар “майки”. Собствениците на имота – 56-годишен мъж, 54-годишната му съпруга и синът им, на 30 години, са задържани за срок до 24 часа. Образувано е досъдебно производство за престъпление по чл. 354а, ал.3 от НК. Цялостното документиране на случая продължава под наблюдението на Районна прокуратура – Асеновград.", "date": "2018.11.15", "title": " Полицаи откриха ферма за канабис в туристически комплекс (СНИМКИ)"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%ba%d0%b0%d1%80%d0%b0%d0%ba%d0%b0%d1%87%d0%b0%d0%bd%d0%be%d0%b2-%d0%bd%d0%b5-%d0%bf%d1%80%d0%b8%d0%b5%d0%bc%d0%b0%d0%bc-%d0%ba%d1%80%d0%b8%d1%82/", "text": "„Институциите влязоха във война. Не приемам критиките, които президентът непрестанно отправя, вземайки страната на опозицията. Да, БСП те направиха президент, но тази длъжност не е партийна”. Това заяви вицепремиерът Красимир Каракачанов пред  ”. Относно критиките и исканата му оставка от страна на лидера на ВОЛЯ Веселин Марешки, Каракачанов заяви: „Марешки да ми говори за морал?! Човек, на който три пъти му свалиха имунитета – за изнудване, рекет, побой. Този човек ще ми дава морални наставления. Нека каже колко плаща данъци този велик бос, който има частни самолети, яхти”, заяви Каракачанов. Вицепремиерът коментира и протеста на майките на деца с увреждания, както и исканата оставка на вицепремиера Валери Симеонов. „Не споделям това, което той каза. Това, което каза, беше доста превратно изтълкувано. Това, че не споделяш какво е казал някой, не означава, че трябва да му отрежеш главата. Има и някаква колегиалност, която трябва да проявяваш”, заяви Каракачанов. Относно протестите за цените на горивата, Каракачанов коментира, че част от протестиращите са футболни агитки. „Публиката знае кога излизат на протест агитките – когато някой ги мотивира по един или друг начин. БСП и ДПС със сигурност участват в организирането, Корнелия Нинова ги подкрепи”, заяви Каракачанов. Груевски със сигурност не е искал българско гражданство, макар че интересният момент е, че баща му е български гражданин, каза още Каракачанов. „Не е търсил българско гражданство. Факт е това, което казват в медиите, предполага се – не се предполага, мога да ви дам информация от мои сигурни източници в Скопие – Груевски е преминал сухопътната граница на Македония със Сърбия и цялото му преминаване през Сърбия до Унгария, където е минал сръбско-унгарската граница със съдействието на сръбските власти. В крайна сметка осем години провеждаше просръбска политика, антибългарска политика, политика на противопоставяне на ЕС и НАТО, така че е съвсем логично. Те прибраха своя човек и му осигуриха коридор да се измъкне от правосъдието“, допълни Каракачанов. „Конфликтът в семейството е на тази основа – бащата е българин, синът Груевски – античен македонец. Това е раздвоението на личността в част от македонския политически елит, които не желаят да си прочетат историята и търсят да напишат нещо велико и героично, почвайки от Александър Македонски и търсейки някаква антична легитимност в своята история. Цялата история на Македония е българска. Баща му е български гражданин, Груевски не е“, каза още той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.11.15", "title": " Министър Каракачанов: Не приемам критиките, които президентът непрестанно отправя, вземайки страната на опозицията"}
{"url": "https://trud.bg/%d0%bf%d1%80%d0%b8%d0%ba%d0%bb%d1%8e%d1%87%d0%b8-%d0%b1%d1%8a%d0%bb%d0%b3%d0%b0%d1%80%d0%be-%d1%80%d1%83%d0%bc%d1%8a%d0%bd%d1%81%d0%ba%d0%be%d1%82%d0%be-%d0%bf%d1%80%d0%be%d1%82%d0%b8%d0%b2%d0%be/", "text": "Българо-румънско противоминно учение „Посейдон 2018“ приключи днес. Всички планирани противоминни действия бяха изпълнени успешно и в пълен обем, въпреки неблагоприятните хидрометеорологични условия, съобщават от Министерство на отбраната. В дните на море бяха отработени епизоди по провеждане на кораби през предварително протрален канал, съвместни действия на корабите по прехвърляне на товари и буксировка на аварирал кораб. За целите на учението и с цел гарантиране безопасността на корабоплаването, бяха обследвани райони по нашето крайбрежие за наличието на опасни подводни обекти. На 16 ноември 2018 г., след прибиране на корабите в пристанище Бургас и пункт за базиране Бургас, ще се проведе следпоходна конференция, която е заключителният етап на учението.", "date": "2018.11.15", "title": " Приключи българо-румънското противоминно учение „Посейдон 2018”"}
{"url": "https://trud.bg/%d0%be%d1%82%d0%b2%d0%be%d1%80%d0%b8%d1%85%d0%b0-%d1%82%d1%80%d0%be%d1%8f%d0%bd%d1%81%d0%ba%d0%b8-%d0%bf%d1%80%d0%be%d1%85%d0%be%d0%b4-%d0%b7%d0%b0-%d0%ba%d0%b0%d0%bc%d0%b8%d0%be%d0%bd%d0%b8/", "text": "Възстановено e движението през проход „Троянски“ за МПС над 12 т., съобщиха от АПИ. Трафикът на тежкотоварни автомобили беше временно ограничен поради влошени метеорологични условия.", "date": "2018.11.15", "title": " Отвориха Троянски проход за камиони"}
{"url": "https://trud.bg/%d0%bc%d0%b0%d1%80%d0%b8%d1%86%d0%b0-%d1%81%d0%b5-%d1%82%d0%be%d1%87%d0%b8-%d0%b7%d0%b0-%d0%bf%d1%80%d0%be%d0%b1%d0%b8%d0%b2-%d0%b2-%d0%b5%d0%b2%d1%80%d0%be%d0%bf%d0%b0/", "text": "Женският волейболен шампион „Марица“ ще гони по-добро представяне в Шампионската лига от миналия сезон, когато отпадна още в групите. Треньорът на пловдивчанки Иван Петков смята, че момичетата му имат сили да победят останалите отбори, въпреки че бюджетът на българския отбор е значително по-малък. „ Надявам се да спечелим повече срещи и ако имаме шанс, да мислим за класиране в следващата фаза – заяви Петков. – Най-важното е да започнем да играем със самочувствие и да сме на нивото на европейския волейбол.“ „ Марица“ започва участието си на 20 ноември с гостуване на френския „Безие“.", "date": "2018.11.15", "title": " „Марица“ се точи за пробив в Европа"}
{"url": "https://trud.bg/%d0%bb%d0%b5%d0%b2%d1%81%d0%ba%d0%b8-%d0%bb%d1%83%d0%ba%d0%be%d0%b9%d0%bb-%d0%b8-%d0%b1%d0%b0%d0%bb%d0%ba%d0%b0%d0%bd-%d0%bf%d1%80%d0%b5%d0%b4-%d0%b5%d0%b2%d1%80/", "text": "Баскетболният шампион „Левски Лукойл“ и подгласникът му „Балкан“ може да продължат съперничеството си на европейската сцена. Двата тима преодоляха груповата фаза на ФИБА Къп и може да се срещнат в следващия етап на турнира. „ Сините“ спечелиха безапелационно група  „G“,  след като взеха пета победа в пет мача – този път като гост на финландския „Катая“ – 102:95. По 21 точки вкараха Деян Иванов и Христо Захариев, а Патрик Рембърт добави 19 т., а за домакините с 20 т. се отличи Винсънт Симпсън. Така гостуването на гръцкия „Арис“ вече е без значение за родния първенец. „ Балкан“ пък прескочи първата фаза за пръв път в историята си, след като загуби със 73:84 гостуването си на беларуския „Цмоки“  (Минск), а кипърският АЕК (Ларнака) победи с 63:62 белгийския „Белфиус Монс Ено“. „ Имахме две цели – да спечелим мача или да загубим с по-малко от 14 точки, което почти на сто процента ни гарантира класирането в следващия етап – обяви треньорът на „зелените“ Небойша Видич. – Затова съм доволен от резултата.“ Ако тимът от Ботевград спечели последното си гостуване в Белгия, ще оглави класирането и ще попадне в група „ J”,  където вече е „Левски Лукойл“. „ Рилски спортист“, който вече се прости с шансовете си за прогрес в турнира, пък претърпя още една загуба в група „ F “ – 83:104 от лидера „Алба Фехервар“  (Унгария).", "date": "2018.11.15", "title": " „Левски Лукойл“ и „Балкан“ пред евросблъсък"}
{"url": "https://trud.bg/%d0%bf%d1%80%d0%be%d0%b4%d1%8a%d0%bb%d0%b6%d0%b0%d0%b2%d0%b0%d0%bc%d0%b5-%d0%b7%d0%b0%d0%b5%d0%b4%d0%bd%d0%be-%d1%81-%d0%be%d0%bb%d0%b8%d0%bc%d0%bf%d0%b8%d0%b9%d1%81%d0%ba%d0%b8/", "text": "Куп олимпийски легенди на България се включиха в спектакъла „София – Европейска столица на спорта“. 7 гранд дами на родния спорт – президента на БОК Стефка Костадинова, Ваня Гешева, Мария Гроздева, Екатерина Дафовска, Здравка Йорданова, Йорданка Благоева и Ина Ананиева станаха част от галата под надслов „Продължаваме заедно“, която бе снощи в кино „Люмиер“. На церемонията бе направена равносметка на извършеното през последните 4 години, в които столицата ни се подготви и изпълни проекта за европейска спортна столица. За церемонията пристигнаха и шефовете на Асоциацията на европейските градове и столици на спорта ACES EUROPA, които наскоро обявиха София за постоянен носител на титлата, което се случва за първи път в историята. „Златното момиче“ Християна Тодорова и алпинистът Дойчин Боянов пък представиха филм за „софийската“ планина Витоша. Присъстващите се обединиха около необходимостта инициативата да продължи и в следващите години в полза на столичани и гостите на града.", "date": "2018.11.15", "title": " „Продължаваме заедно“ с олимпийски легенди"}
{"url": "https://trud.bg/%d1%81%d0%b5%d1%81%d1%82%d1%80%d0%b8-%d1%81%d1%82%d0%be%d0%b5%d0%b2%d0%b8-%d0%bd%d0%b0-%d1%84%d0%b8%d0%bd%d0%b0%d0%bb%d0%bd%d0%b8%d1%8f-%d1%82%d1%83%d1%80%d0%bd%d0%b8%d1%80/", "text": "Сестрите Стефани и Габриела Стоеви се класираха за финалния турнир от сезона по бадминтон в Гуанджоу (Китай), след като попаднаха сред най-добрите 8 женски двойки в света. Точки за място в надпреварата се трупат във всички надпревари от категориите „Суперсерии“ и „Гран при“, а българките са 7-и в класацията с 65 210 точки. „ Една мечта стана реалност! – написаха сестрите във Фейсбук. – Много сме щастливи! Очакванията ни са големи. Искаме да сме в елита на света и ще се борим за това!“ Те са единствените европейски при двойките. Останалите участнички са четири японски дуета и по един от Тайланд, Индонезия и Китай.", "date": "2018.11.15", "title": " Сестри Стоеви на финалния турнир"}
{"url": "https://trud.bg/%d0%b2%d0%bb%d0%b0%d0%b4%d0%be-%d0%bd%d0%b8%d0%ba%d0%be%d0%bb%d0%be%d0%b2-%d1%81%d0%b5-%d0%b2%d1%80%d1%8a%d1%89%d0%b0-%d0%bd%d0%b0-%d1%82%d0%b5%d1%80%d0%b5%d0%bd%d0%b0-%d1%81%d1%80%d0%b5%d1%89%d1%83/", "text": "Владо Николов призова феновете да не прекаляват с очакванията преди завръщането му на волейболното игрище. Президентът и треньор на „Левски“ вече е на 41 години, но ще спасява положението, след като част от играчите му са с травми преди дербито с ЦСКА утре. „ Няма какво да се лъжем – не съм същият играч – призна бившият капитан на националния отбор. – Аз самият винаги съм бил максималист към себе си и сега си давам сметка, че съм далече от истината. На война нерядко старци и жени са се сражавали, за да отстояват дома и позициите си. Да кажем, че и аз като един волейболен старец ще застана до моите момчета в събота.“ Включването му е било наложено от кризата с диагоналите в „Левски“. В последните дни „сините“ се опитали да вдигнат Смилен Мляков, но станало ясно, че ветеранът няма как да играе. „ Единствената опция бе да търсим играч от чужбина, но аз предпочитам да решаваме проблемите си по вътрешен начин – добави Николов. – Поемам известен риск, но както е казал нашият патрон Васил Левски: Ако се контузя, губя само аз, ако спечеля, ще спечели целият отбор.“ Владо ще облече фланелка с №1, тъй като №11 е зает от сина му Александър. „ За мен мачовете с ЦСКА винаги са били по-специални – призна Николов – Никога не съм си представял, че ще играе със сина си. Но не се връщам, за да сбъдна мечта, а за да помогна, доколкото съм в състояние.“", "date": "2018.11.15", "title": " Владо Николов се връща на терена срещу ЦСКА: Не съм същият, не очаквайте много"}
{"url": "https://trud.bg/%d1%81%d0%b0%d1%83%d0%b4%d0%b8%d1%82%d1%81%d0%ba%d0%b0-%d0%b0%d1%80%d0%b0%d0%b1%d0%b8%d1%8f-%d0%b5-%d0%bf%d1%80%d0%be%d1%82%d0%b8%d0%b2-%d0%bc%d0%b5%d0%b6%d0%b4%d1%83%d0%bd%d0%b0%d1%80%d0%be%d0%b4/", "text": "Властите на Саудитска Арабия са против поисканото от Турция международно разследване на убийството на журналиста Джамал Хашоги в Истанбул, заяви днес на пресконференция саудитският външен министър Адел ал Джубейр, цитиран от телевизия „Скай нюз – Арабия“, предадоха Франс прес и ТАСС. „Това е нещо, което отхвърляме“, каза министърът на пресконференция в Рияд, като напомни, че кралството разполага със собствени разследващи органи. „Кралството се ангажира с разследването, тъй като престъплението е било извършено по отношение на саудитски поданик в сградата на генералното консулство на Саудитска Арабия в Истанбул“, заяви Ал Джубейр.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.11.15", "title": " Саудитска Арабия е против международно разследване на случая Хашоги"}
{"url": "https://trud.bg/%d0%b0%d0%bb%d0%b1%d0%b5%d1%80%d1%82-%d0%bf%d0%be%d0%bf%d0%be%d0%b2-%d0%bd%d0%b0-%d1%81%d0%bb%d0%b0%d0%bb%d0%be%d0%bc%d0%b0-%d0%b2-%d0%bb%d0%b5%d0%b2%d0%b8/", "text": "Най-добрият ни скиор в алпийските дисциплини Алберт Попов ще стартира в слалома от Световната купа в Леви  (Финландия)  в неделя. Той спечели квалификацията със съотборника си в националния тим Камен Златков на лагера в Каабдалис  (Швеция). Времеизмерването беше поверено на чужд треньор, а Попов премина двата манша за 1:11,83 минути (35,67 сек и 36,16 сек). Времето на Златков бе малко по-слабо – 1:12,07 мин  ( 35,88 сек и 36,19 сек ).  Така Попов ще застане на старт в първото състезание от сезона при мъжете, след като гигантският слалом на откриването в Зьолден  ( Австрия )  еб отложен. Златков пък ще кара в стартове за ФИС в Каабдалис.", "date": "2018.11.15", "title": " Алберт Попов на слалома в Леви"}
{"url": "https://trud.bg/%d1%82%d1%80%d0%b8-%d0%be%d1%82-%d0%bf%d0%b5%d1%80%d0%b3%d0%be%d0%bb%d0%b8%d1%82%d0%b5-%d0%bd%d0%b0-%d0%bf%d0%bb%d0%be%d1%89%d0%b0%d0%b4-%d1%81%d0%bb%d0%b0%d0%b2%d0%b5%d0%b9%d0%ba%d0%be%d0%b2/", "text": "Общо 3 от 15-те перголи вече се издигат на площад „Славейков“. Стоманените конструкции са изработени в две височини – 4 и 4,65 метра и ще бъдат покрити с цветни тенти, съобщават от Столична община. Под тях ще бъде разположен емблематичния за мястото книжен пазар. Работи се и по отварянето на фонтана, който ще заработи отново. За площада са подготвени нови пейки, кошчета за отпадъци и велостойки.", "date": "2018.11.15", "title": " Три от перголите на площад „Славейков“ са монтирани"}
{"url": "https://trud.bg/%d1%82%d1%80%d0%b8%d0%bc%d0%b0-%d0%b7%d0%b0%d0%b3%d0%b8%d0%bd%d0%b0%d0%bb%d0%b8-%d0%bf%d1%80%d0%b8-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d0%b2-%d1%88%d1%83%d0%bc%d0%b5%d0%bd/", "text": "Трима работници загинаха на път към домовете си, докато пътували от шуменското село Хитрино към съседното Каменяк в четвъртък следобед. Към 15,06 часа бил приет сигналът за фаталния инцидент и на мястото веднага се отзовали линейки, патрулки и спасителни екипи от пожарната. За жалост шофьорът на 37 г. и двамата му спътници на 56 г. били изхвърчали смъртоносно от лекия автомобил. Предполага се, че колата не е успяла да вземе десен завой и излетяла от четвъртокласното шосе към дълбоката канавка и нивата. Преобръщала се е няколко пъти и от това на разстояние се разлетяли и авточасти. Несъобразена скорост с пътните условия е най-вероятната причина, каза ст. комисар Ялчън Расим, директор на ОДМВР-Шумен, който бе на мястото. Прокурорът Димитър Димов пък подчерта, че паднал дъжд е усложнил пътните условия. Водачът на колата е правоспособен и има книжка от 2013 г. Тримата колеги, наети от арендатор в Хитрино, са се връщали след приключил работен ден. В края на миналата седмица в Шуменско други двама загинаха на пътя.    ", "date": "2018.11.15", "title": " Трима работници загинаха при адска катастрофа край Хитрино"}
{"url": "https://trud.bg/%d1%85%d0%b8%d0%bb%d1%8f%d0%b4%d0%b8-%d1%89%d0%b5-%d0%bf%d0%be%d0%b4%d0%ba%d1%80%d0%b5%d0%bf%d1%8f%d1%82-%d0%b8%d0%bd%d0%b8%d1%86%d0%b8%d0%b0%d1%82%d0%b8%d0%b2%d0%b0%d1%82%d0%b0-%d0%bd%d0%b0-%d1%81/", "text": "Хиляди служители от частния сектор, от институции и от администрации са заявили участието си в Деня за по-чист въздух – 16 ноември 2018 г. Кметът и служителите на Столична община няма да използват личните и служебните си автомобили в петък, съобщиха от Столична община. Очаква се примерът им да бъде последван от служители на министерства, районни администрации, Народното събрание и Министерския съвет. Официална подкрепа за кампанията са заявили различни компании с голям брой служители, между които комуникационни оператори, вериги бензиностанции, банки, ИТ компании. Денят за по-чист въздух цели да насочи вниманието на медиите и обществеността към личния принос на всеки един от нас за подобряване качеството на атмосферния въздух. Всеки желаещ е поканен да се включи в инициативата, променяйки ежедневните си навици – отказ от автомобили, разделно събиране на горими отпадъци, преминаване на екологично отопление. „Каним всички граждани, институции, ученици, бизнеси да се включат в този Ден за по-чист въздух, чрез отказ от личните и служебните си автомобили или чрез други, избрани от тях инициативи. Целта е всички заедно да покажем, че участието на всеки един от нас в преодоляване на този характерен за зимния период проблем, е много важно. Нито една мярка и нито една инициатива сама не може да се справи с предизвикателството „по-чист въздух“. Всички заедно – и институции, и граждани – можем“ – коментира инициативата кметът Йорданка Фандъкова. Това е най-голямата обществена инициатива във Великобритания. Британският пример се следва и в други градове по света. На 3 октомври 2018 г. Калифорния за пръв път отбелязва Ден за по-чист въздух. Кметът на София ще посети в 11 .00 часа 38 СУ „Васил Априлов“ на ул. „Шипка“ 40, което участва в инициативата на Столичната община. Експерти от общината и ученици ще разговарят за опазването чистотата на въздуха.", "date": "2018.11.15", "title": " Хиляди ще подкрепят инициативата на Столична община за отказ от лични автомобили в Деня за по-чист въздух"}
{"url": "https://trud.bg/%d0%b0%d0%b1%d0%b2-%d0%bc%d0%bb%d0%b0%d0%b4%d0%b5%d0%b6%d0%b8-%d0%bd%d0%b0%d1%81%d1%82%d0%be%d1%8f%d1%85%d0%b0-%d0%b7%d0%b0-%d1%81%d0%b2%d0%b0%d0%bb%d1%8f%d0%bd%d0%b5-%d0%bd%d0%b0-%d1%81%d0%b0%d0%bd/", "text": "От трибуната на Европейския парламент АБВ-Младежи настояха за сваляне на санкциите срещу Русия. Младежите подчертаха, че рестрикционните мерки силно ощетяват България и редица други държави, както и че са вредни за международните отношения, съобщиха от пресцентъра на партията. По думите им подобен подход отдавна е доказал своята неефективност по отношение на постигането на резултати, а и редица европейски държави не се съобразяват с въпросните санкции и провеждат собствена икономическа политика с Русия, без да се съобразяват с решенията на ЕС.    ", "date": "2018.11.15", "title": " АБВ-Младежи настояха за сваляне на санкциите срещу Русия"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%ba%d1%80%d0%b0%d0%bb%d0%b5%d0%b2-%d0%bd%d0%b0-%d0%b7%d0%b0%d1%81%d0%b5%d0%b4%d0%b0%d0%bd%d0%b8%d0%b5-%d0%bd%d0%b0-%d1%83%d1%81-%d0%bd%d0%b0-%d1%81/", "text": "Министърът на младежта и спорта Красен Кралев участва в работна среща на Изпълнителния комитет и Управителния съвет на Световната антидопингова агенция (WADA), съобщават от Министерството на младежта и спорта. Заседанията на ръководството на WADA се провеждат в Баку, Азербайджан и продължават в рамките на няколко дни. Основна цел на срещите до този момент беше да се уточнят ясни критерии за избор на нов председател на Антидопинговата агенция.  Бяха обсъдени и препоръките от Работната група за по-добро управление на WADA. На заседанията присъстват представители на правителствата и на олимпийското движение от цяла Европа, Америка и Африка, Азия и Океания, както и  представители на Съвета на Европа. Kато министър, представляващ ЕС в Управителния съвет на WADA, Красен Кралев изнесе реч, в която подчерта, че през последната година и половина е свършена много работа. “Бяха създадени нови стандарти, Кодексът бе преразгледан, изпълниха се редица препоръки, с които WADA стана по-силнa. Днес борбата срещу допинга в спорта е по-устойчива на всички нива и аз съм горд, че бях част от процеса на взимане на решения”, коментира българският министър на младежта и спорта. “Борбата срещу допинга в спорта винаги ще остане моята причина да продължа да работя в тази насока и ще инвестирам цялата си енергия за чист спорт и честна игра”,  заяви министър Кралев. Kрасен Кралев посочи,  че според него организацията следва правилната посока. “Антидопинговата агенция е едно от  малкото места, които дават възможност на правителствата и на олимпийското движение да работят заедно”, каза той.  Относно предстоящия избор на ново ръководство на Агенцията, като представител на ЕС, българският спортен министър призова WADA, както и всяка друга заинтересована организация, да осигурят равни възможности за кампании на всички обявени кандидати за дадена длъжност. Красен Кралев подчерта, че не трябва да се допуска да се прилага несправедливо предимство или да се причинява умишлено неудобство за никой от кандидатите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.15", "title": " Министър Кралев на заседание на УС на Световната антидопингова агенция: Ще продължавам да инвестирам цялата си енергия за чист спорт и честна игра"}
{"url": "https://trud.bg/%d1%87%d0%b8%d1%81%d1%82%d1%8f%d1%82-%d0%b4%d0%b5%d1%80%d0%b5%d1%82%d0%b0%d1%82%d0%b0-%d0%b2-%d0%ba%d0%b0%d0%bc%d0%b5%d0%bd%d0%be/", "text": "От близо седмица тече усилено почистване на деретата държавна собственост на територията на община Камено. За краткия срок вече са изчистени над 1200 метра, осигурена е провoдимостта в най-критичните участъци, отстранени са паднали дървета, храстова растителност, битови отпадъци, тръби. По думите на кмета на село Тръстиково – Иванка Драгова, местните жители, сред които и 90-годишни, не помнят някога да е правено подобно почистване на опасните участъци. Селото беше едно от пострадалите при бедствените наводнения през 2017 година, когато водната стихия взе човешки жертви и нанесе редица материални щети. След като пробва да чисти деретата в областта с помощта на лица лишени от свобода, областният управител Вълчо Чолаков получи необходимото съдействие от страна на ГД ПБЗНС /Главна дирекция пожарна безопасност и защита на населението/, за да увеличи ефективността на почистването и посредством тежка техника. „Не спираме да търсим варианти, правителството ни помага, но проблемите са трупани с години, затова усилията трябва да бъдат съвместни. На местно ниво трябва да се поема инициатива според възможностите. На територията на област Бургас участъците за почистване са стотици хиляди метри, а проблемът отлежава повече от 30 години. От хората разбираме, че някъде почистване не се е случвало никога. За мен единственото правилно в тази ситуация е да не си прехвърляме топката, а институциите съвместно, кой с каквото може и според компетенциите си, да се опитаме да свършим нещо полезно. В област Бургас успяваме да го правим. Това, което постигнах с времето е да убедя всички институции, че няма „моя и твоя работа“, хората не се интересуват чия е компетентността и са прави. Работим като общ механизъм, това е държавата”, коментира Вълчо Чолаков. Междувременно Министерски съвет отпусна 61 808 лв. за осигуряване проводимостта на участъци от речното легло на р. Русокастренска в южния и севeрния край на с. Русокастро. Тече процедура по изготвяне на проект, след коетто ще бъде възложено и самото почистване. 4 309 140 059 млн. са отпуснати по фонд „Солидарност” за общините Камено и Бургас, засегнати от бедственото наводнение през 2017 година. Средствата са за възстановяване на разходите, които общинските администрации са извършили за отстраняване на щетите, нанесени от наводнението.", "date": "2018.11.15", "title": " Чистят деретата в Камено"}
{"url": "https://trud.bg/%d0%b0%d0%bf%d0%b8-%d0%b7%d0%b0%d0%bf%d0%be%d1%87%d0%b2%d0%b0-%d0%b8%d0%b7%d0%b3%d0%be%d1%82%d0%b2%d1%8f%d0%bd%d0%b5%d1%82%d0%be-%d0%bd%d0%b0-%d1%82%d0%b5%d1%85%d0%bd%d0%b8%d1%87%d0%b5%d1%81%d0%ba/", "text": "Подписани са договорите за изработването на технически проекти при предстоящите ремонтно-възстановителни работи на тунелите „Топли дол“ на АМ „Хемус“ и „Траянови врата“ на АМ „Тракия“, част от трансевропейската пътна мрежа (TENT-T). Въз основа на проектите, които ще се изготвят след това ще бъдат предприети необходимите ремонтни дейности, съобщават от АПИ. Тунелът при 39-ти километър на АМ „Хемус“ е с дължина 883 м, а при 53-ти километър на АМ „Тракия“ е 720 м. Двете съоръжения са пуснати в експлоатация през 1985 г. Стойността на договора за проектиране на тунел „Топли дол“ на АМ „Хемус“ е 333 408 лв. с ДДС. Изпълнител ще бъде „Пътпроект“ ЕООД. Техническият проект на „Траянови врата“ на АМ „Тракия“ ще бъде изработен от Обединение „Свеко-Трансконсулт 22“, с участници „Свеко енергопроект“ АД и „Трансконсулт-22“ ООД. Договорът е за 407 100 лв. с ДДС. Срокът за изработването и на двата проекта е 150 дни. Предвидено е на съоръженията да бъдат извършени геодезически измервания, конструктивни обследвания, при необходимост инженерно-геоложки проучвания и представянето на технически доклад с проектно предложение за ремонтно-възстановителни работи. Целта е да се предвидят всички нужни мерки и дейности, които трябва да се изпълнят на двата тунела, в съответствие с изискванията на Наредбата за технически правила и норми за проектиране на пътни тунели.", "date": "2018.11.15", "title": " АПИ: Започва изготвянето на техническите проекти за ремонта на тунелите „Топли дол“ и „Траянови врата“"}
{"url": "https://trud.bg/%d0%b2-7-%d0%be%d1%82-44-%d1%81%d0%bb%d0%b8%d0%b2%d0%b5%d0%bd%d1%81%d0%ba%d0%b8-%d1%81%d0%b5%d0%bb%d0%b0-%d0%b8%d0%bc%d0%b0-%d0%b2%d0%b8%d0%b4%d0%b5%d0%be%d0%bd%d0%b0%d0%b1%d0%bb%d1%8e%d0%b4%d0%b5/", "text": "В 7 от 44 малки населени места в община Сливен има видеонаблюдение. Това са селата Крушаре, Гавраилово, Самуилово, Камен, Мечкарево, Тополчане и Жельо войвода, съобщи кметът Стефан Радев на среща с кметовете и кметските наместници и директора на ОД на МВР-Сливен ст.комисар Димитър Величков. „Програмата за  разширяване на видеонаблюденито ще продължи, в момента се правят такива инвестиции, както за изграждането на нови системи, така и за модернизирането на вече поставените”, каза Радев. Монтажът на камерите ще става по предписание на полицията, като се има предвид криминогенната обстановка и местата с по-голям процент извършени нарушения. Наскоро вътрешният министър Младен Маринов проведе срещи с общинските кметове и кметовете на малки населени места в Старозагорска и Сливенска област, като една от препоръките му към местната власт бе да се разшири мрежата от видеонаблюдение в селата.", "date": "2018.11.15", "title": " В 7 от 44 сливенски села има видеонаблюдение"}
{"url": "https://trud.bg/%d0%bf%d1%83%d1%81%d0%bd%d0%b0%d1%85%d0%b0-%d0%bf%d0%be%d0%bc%d0%b0%d0%b3%d0%b0%d1%87-%d0%b2-%d0%b8%d0%b7%d0%bc%d0%b0%d0%bc%d0%b8-%d0%bf%d0%be%d0%b4-%d0%b4%d0%be%d0%bc%d0%b0%d1%88%d0%b5%d0%bd-%d0%b0/", "text": "Окръжният съд в Шумен пусна под домашен арест обвинения по участие в телефонни измами Ярослав Янков /33 г./. Другият обвиняем по досъдебното производствоо Тихомир Йорданов обаче, считан за тартор на групата, остава зад решетките с мярка „Задържане под стража“. Това съобщиха от пресслужбата на съда в четвъртък. Двамата шуменци заедно с Пламен Дачовски /30 г./, бяха арестувани в края на септември като мулета, който прибрали над 150 000 лв. от жертви на телефонни измамници, за които се знае, че действали от Румъния.  Магистратите взели под внимание, че Янков е с чисто съдебно минало, има новородено дете, постоянен адрес, на който пребивава. За него при задържането му беше оповестено, че е въвлякъл дори 8-годишвия си син в измамите. Пред първата инстанция – Районен съд обаче, той се оправдал, че това е станало случайно, защото детето му било с него в един от случаите, когато прибирал пари. По отношение на Тихомир Йорданов, който също има жена и дете, съдът е приел, че от доказателствата по делото може да се направи мотивирано предположение обвиняемият да е извършил престъплението, за което му е предявено обвинение, както и че е налице реална опасност да извърши престъпление. Постановен е едномесечен срок, в който пред съда не може да бъде депозирано ново искане за изменение на мярката. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.15", "title": " Пуснаха помагач в измами под домашен арест"}
{"url": "https://trud.bg/%d1%82%d0%b0%d0%b9%d0%bd%d0%b8%d1%82%d0%b5-%d0%bd%d0%b0-%d1%80%d1%8a%d0%ba%d0%b0%d1%82%d0%b0-%d1%85%d0%b8%d1%80%d0%be%d0%bc%d0%b0%d0%bd%d1%82%d0%b8%d1%8f/", "text": "Този фундаментален труд поставя началото на научното гадаене на ръка в средата на 19-ти век. Автор е световнопризнатият френски езотерик и художник Адолф Дебарол. Опознай и предвиди живота, характера и бъдещето на човек според неговите пръсти, длан и ръкопис. Цена 14.90 навсякъде в страната.", "date": "2018.11.15", "title": " Тайните на ръката – хиромантия\t\t\t"}
{"url": "https://trud.bg/%d0%b1%d1%83%d1%82%d0%be%d0%bd%d1%8a%d1%82-%d0%b7%d0%b0-%d0%b1%d0%b4%d0%b8%d1%82%d0%b5%d0%bb%d0%bd%d0%be%d1%81%d1%82-%d0%b2%d1%8a%d0%b2-%d0%b2%d0%bb%d0%b0%d0%ba%d0%b0-%d1%83%d0%b1%d0%b8%d0%b5%d1%86/", "text": "Устройството за бдителност в първия локомотив на влак N90 570, който дерайлира и предизвика взрив и пожар в шуменското село Хитрино, е било разпломбирано /пломбата е била с нарушена цялост/, но включено. Това стана ясно по време на съдебното заседание в четвъртък, когато пред съда бяха изложени фактите от ключови експертизи по случая. Експерти обясняваха детайлно причините и механизма за настъпване на адските последици. Категорично обаче, устройството, което издава светлинни и звукови сигнали на всеки 25-30 секунди, е действало и машинистът го е натискал. Има запис от регистриращата система, че то е действало. Експерти отново бяха категорични и за причината на взрива – изтеклият газ пропилен се е възпламенил от печка на твърдо гориво, която се е намирала в стаята на Севги, една от двете оцелели сестри, чийто родители загинаха. Именно в детската стая е бил епицентърът на взрива, но както се случва в „окото“ на бурята пораженията са най-малки, обясни експертът инж. Марко Марков от ГД „Пожарна безопасност и защита на населението“. Момиченцето е най-слабо засегнато, докато неговата сестра в съседна стая е била с тежки изгаряния. Специалистът разказа, че обхождал 4 дни село Хитрино, за да търси източника и единствено в тази къща, на 280 метра от пробитата цистерна, стените са изцяло рухнали, като деформациите им са отвътре навън. Инж. Марков бе категоричен, че печката, а не контактната мрежа е причина за възпламеняването. При дерайлирането и пробива на цистерна N10 тя се е разхерметизирала, в нея се е образувал отвор с неправилна форма и съдържащия се 45 тона пропилен е изтекъл точно за 39,3 секунди, каза инж. Марков. Експерти обсъждаха и скоростта на влаковата композиция, която превишава двойно допустимите 40 км/ч.  На делото в четвъртък един от експертите беше разпитван с телефонна конференция, направена със Софийски градски съд поради здравословното му състояние. Насрочено е и следващо заседание на 11 декември, на което ще се правят видеоконферентни връзки с чужбина за разпит на двама експерти, участвали в експертизата на фирмата-превозвач „Булмаркет“. Известно е, че тя подлага на съмнение изправността на стрелка N5 и на цялата жп инфраструктура. Съдът поиска специализирана комплексна експертиза на стрелки N1 и 5, както и на състоянието на жп пътя край тях. Съдът назначи и допълнителна комплексна техническа жп експертиза, като възложи на същите шест вещи лица да се съобразят с отговорите, които ще дадат чуждите експерти и да отговорят има ли промени в констатациите им. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.11.15", "title": " Бутонът за бдителност във влака-убиец на Хитрино бил включен"}
{"url": "https://trud.bg/%d1%81%d0%b2%d0%b0%d0%bb%d1%8f%d1%82-%d1%86%d0%b5%d0%bd%d0%b8%d1%82%d0%b5-%d0%bd%d0%b0-%d0%b3%d0%be%d1%80%d0%b8%d0%b2%d0%b0%d1%82%d0%b0-%d1%81-%d0%bd%d0%be%d0%b2%d0%b8-%d0%bc%d0%b5%d1%80%d0%ba%d0%b8/", "text": "Искат да отпадне влагането на биодобавки през зимата Петролът се понижи с 25% от октомври Очакват барелът да стигне 55-65 долара Мерки за намаляване на цените на горивата у нас предлага Българската петролна и газова асоциация. Сред тях са да спре влагането на биодобавка през зимния период, което оскъпява горивото. Компаниите са готови да обсъдят и промяна на корпоративните си стандарти с цел намаляване на разходите за издръжка. Настояват всички бензиностанции, включително и ведомствените, да публикуват себестойността на продуктите си, за да е ясно на обществото какви са надценките на търговците. Публикуваме пълното изявление на Българската петролна и газова асоциация след срещата им с вицепремиера Томислав Дончев. „На 15.11.2018 г., се проведе работна среща между вицепремиера Томислав Дончев и представители на Българската петролна и газова асоциация. Членовете на асоциацията заявиха, че бидейки български предприятия, които работят от десетилетия и ще продължат да работят в България, са съпричастни към проблемите на българските граждани, които са и техни клиенти. Като едни от най-големите инвеститори в България, петролните компании напълно разбират отговорността си пред потребителите на горива в страната. Осъзнавайки сложността на момента, фирмите от бранша работят и ще продължат да работят с минимална печалба. На срещата с вицепремиера Томислав Дончев бяха обсъдени мерки, които биха повлияли на цената на горивата, както и за по-голяма прозрачност в бранша. Изхождайки от положителния опит в някои европейски държави – например Австрия и Германия, асоциацията предложи чрез промяна в режима през зимния период да се спре влагането на биодобавка, тъй като тя е двойно по-скъпа спрямо цената на самото гориво. Това може да стане, без да се нарушава общото задължение на България в изпълнение на своите цели за влагане на биокомпоненти, произтичащи от европейското законодателство. Компаниите, членове на БПГА, са готови да обсъждат промяна на корпоративните си стандарти с цел намаляването на разходите за издръжка. На срещата бяха предложени и мерки с цел по-голяма прозрачност на бранша. БПГА потърси съдействие от правителството за разговори с Комисията за защита на конкуренцията, така че фирмите да могат да публикуват себестойността на продуктите си, за да има яснота в обществото за съществуващите маржове. Тази мярка трябва да важи за всички участници на пазара, в това число и за т. нар. ведомствени бензиностанции. БПГА предлага също така при извършване на проверки от страна на държавни органи да се обявяват конкретно проверените обекти, както и нарушенията, които те са извършили. Ясно съзнавайки, че проблемът със съществуването на сива икономика и контрабанда в сектора не е решен напълно, представителите на БПГА настояват за мерки в тази насока и за влизането в действие в срок на Закона за административното регулиране на икономическите дейности, свързани с нефт и продукти от нефтен произход. Компаниите, членуващи в БПГА, биха искали да изразят пред представителите на политическата общност категоричното си мнение, че решаването на политически и обществени проблеми не може да става за сметка на дискредитирането на цели браншове от българската икономика. БПГА още веднъж заявява, че просперитетът на държавата и обществото се гради в условията на политическа стабилност и икономическа предвидимост.”   Бензинът поевтиня с 15 стотинки за месец Средната цена за литър стигна 2,19 лв. Цените на горивата тръгнаха надолу през последния месец. Най-сериозно е намалението при най-масовия бензин А95, който в момента по бензиностанциите се продава средно по 2,19 лв. за литър. Само за месец цената му е паднала с 15 стотинки за литър или с 6,41%, а за последната седмица понижението е с 11 стотинки за литър (близо 5 на сто), показват данните на сайта Fuelo.net. По-слабо е понижението при цените на дизела, който в момента струва по 2,36 лв. за литър. За последната седмица цената му е с 2 стотинки надолу, като тенденцията е поевтиняването да продължи. При пропан бутана цената също върви надолу, като средната е 1,08 лв. за литър. Цените на горивата у нас реагираха на рязкото поевтиняване на петрола на световните пазари. Понижението на ориентировъчния за европейския пазар сорт брент спрямо максималните нива от началото на октомври ($86.29) е почти 25%. При сорта WTI поевтиняването е за 12-а поредна търговска сесия, което никога досега не се е случвало като продължителност в историята на търговията от 1983 г. насам. Прогнозите на търговците от преди месец за цени от 100 долара за барел заради подновяването на американските санкции срещу Иран, вече са коригирани и залагат на 55-65 долара в началото на 2019 г.   Пишат надценката на касовата бележка Всяка касова бележка, която издават бензиностанциите, ще съдържа задължително колко е търговската надценка на бензина и дизела, които влизат в цената им. Тази промяна предлага Министерство на финансите. Промените ще залегнат в Наредбата за регистриране и отчитане чрез фискални устройства на продажбите в търговските обекти, по-известна като наредбата за касовите апарати. Целта е да се повиши доверието в системата, обясни финансовият министър Владислав Горанов. Ще предложа да задължим всеки търговец на дребно на горива, когато издава касов бон, да посочва на отделен ред акциза, ДДС, както и цената на горивото без косвените налози. Със съответните законодателни изменения можем да отидем и по-напред и да се посочва и търговската надценка в касовата бележка”, обясни още министърът. Така във всеки фискален бон ще се посочи колко отива за държавата и колко за търговеца, което пък ще помогне на потребителите да се ориентират кога са натоварени с по-висока от реалната цена. Подобна практика се прилага вече при електроразпределителните дружества, като във фактурата, която те издават е посочена цена за пренос, за производство, за зелена енергия, обясни финансовият министър. Той напомни, че правителството няма механизми да влияе върху международните цени на суровия петрол, Комисията за защита на конкуренцията до този момент не е докладвала за нарушения на пазара, а акцизните ставки са минималните, допустими в ЕС. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.15", "title": " Свалят цените на горивата с нови мерки\t\t\t"}
{"url": "https://trud.bg/%d1%81%d0%b0%d1%89-%d0%bc%d0%be%d0%b6%d0%b5-%d0%b4%d0%b0-%d0%b8%d0%b7%d0%b3%d1%83%d0%b1%d1%8f%d1%82-%d0%b2%d0%be%d0%b9%d0%bd%d0%b0-%d1%81%d1%80%d0%b5%d1%89%d1%83-%d1%80%d1%83%d1%81%d0%b8%d1%8f/", "text": "Армията на САЩ е намалила военното си превъзходство и може да изгуби война срещу Русия или Китай. Това сочи нов доклад на Националната комисия по отбранителна стратегия, писа в. “Вашингтон пост”. Комисията бе създадена от US Конгреса през 2017 г., за да оцени политиките в тази сфера на президента Доналд Тръмп, и в нея влизат 12 високопоставени политици, военни и дипломати от двете партии. Според техните оценки американската военна мощ е намаляла до опасна степен и следващ конфликт може да доведе до неприемливо високо ниво на жертвите и активите. Като нови заплахи за армията са посочени Иран и Северна Корея, които придобиват все по-модерни оръжия и прилагат нови асиметрични тактики. Доклади на Конгреса и други изследвания често предупреждават за трудностите и недостатъците на US военните, но настоящият е особено притеснителен с оглед на двупартийния му произход. “САЩ са изложени на риск да бъдат надвити, ако бъдат принудени да воюват на два или повече фронта едновременно”, се казва още в документа. Комисията посочва, че въпреки годишния военен бюджет от $716 млрд. долара – около 10 пъти по-голям от руския и надвишаващ четири път китайския, американската отбрана изпитва липса на ресурси с оглед на съвременните заплахи. Препоръките към Пентагона включват повече подводници, повече стелт изтребители и бомбардировачи и повече високоточни ракети и ПВО-системи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com      ", "date": "2018.11.15", "title": " САЩ може да изгубят война срещу Русия\t\t\t"}
{"url": "https://trud.bg/%d1%80%d0%be%d0%b4%d0%b8%d1%82%d0%b5%d0%bb%d0%b8-%d0%b0%d0%bb%d0%b0%d1%80%d0%bc%d0%b8%d1%80%d0%b0%d1%82-%d0%be%d1%85%d1%80%d0%b0%d0%bd%d0%b8%d1%82%d0%b5%d0%bb-%d0%bd%d0%b0-%d1%83%d1%87%d0%b8%d0%bb/", "text": "Недоволни родители от селата Комарево и Тлачене се събраха пред полицейското управление в Бяла Слатина. Според тях охранител на училищния автобус не веднъж е проявявал агресия и дори е удрял децата им, предава   Тази вечер на връщане от Бяла Слатина той размахва палка срещу 16-годишен ученик. Тогава напрежението ескалира, родителите спират автобуса. Кметът на Комарево Шибил Кирилов каза, че многократно е получавал сигнали за същия охранител, който обижда и нанася побой върху малолетните деца, които пътуват в автобуса. По думите му има жалби до полицията, директора на училището и кмета на община Бяла Слатина. Единствената институция, която е реагирала бързо, е полицията, която тази вечер е иззела металната палка от автобуса. Охранителят опитал да прикрие палката, но полицаите са я намерили. Родителите искат охранителят да не се вози повече с децата им и да бъде уволнен. Съставен му е протокол и срещу него е образувано досъдебно производство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.15", "title": " Родители алармират: Охранител на училищен автобус обижда и бие деца"}
{"url": "https://trud.bg/%d1%82%d0%b5%d1%85%d0%bd%d0%be%d0%bb%d0%be%d0%b3%d0%b8%d1%8f-%d0%b7%d0%b0%d0%bf%d0%b0%d0%b7%d0%b2%d0%b0-%d0%ba%d0%be%d1%81%d0%b0%d1%82%d0%b0-%d0%bf%d1%80%d0%b8-%d1%85%d0%b8%d0%bc%d0%b8%d0%be%d1%82/", "text": "75% от болните се повлияват добре Косопадът, който лечението с химиотерапия причинява при пациенти, болни от рак, може да бъде избегнат или намален чрез охлаждане на скалпа. Това е възможно чрез система за понижаване на температурата на скалпа с няколко градуса, непосредствено преди, по време и след извършване на химиотерапията, с което се минимизира или предотвратява загубата на коса. Охлаждането причинява вазоконстрикция на кръвоносните съдове, което води до намаляване на притока на кръв в скалпа с 20-40%. По този начин се намалява количеството на химиотерапевтично лекарство и скоростта му на разпространение в плазмената мембрана на космените фоликули. Производителят на системата за охлаждане на скалпа е базиран във Великобритания. В света има инсталирани над 3000 охлаждащи системи, с които са лекувани над 100 000 пациенти в 35 различни държави. През 2017 г. системата получи одобрение и регистрация за ефективност и безопасност от Американската агенция по безопасност на храните и лекарствата (FDA). Използва се за превенцията на косопад, вследствие на химиотерапевтично лечение. Тествана е и разработвана над четвърт век и притежава най-високо ниво на клинична ефикасност, болнична безопасност и комфорт за пациента. Може да се прилага при лечение на различни видове рак с утвърдени режими лекарствени комбинации. Системата за охлаждане на скалпа се състои от компактен охлаждащ апарат, съдържащ охладител, който циркулира през специално проектирани охлаждащи шапки. Линиите с охладител използват за опора издигнато, регулируемо рамо, което предоставя максимален комфорт на пациента. Стотици онкоболни по света са успели да запазят частично или напълно косата си по време на лечението с химиотерапия. Успеваемостта зависи от много фактори, като типа рак и неговия стадии, възраст, типа коса и нейното състояние, общо здравословно състояние. Важно е да се знае, че загубата на коса е различна при различните хора. Около 75% от пациентите успяват да запазят напълно или частично косата си, така че да не се налага носене на перука – алопеция степен 0 (без съществена загуба на коса) , степен 1 (малка загуба на коса), степен 2 (50%- средна загуба на коса). За успех се счита 50% или повече запазване на косата. В почти всички случаи пациентите губят коса през първите няколко процедури от 20 до 50%. Препоръчва се да се продължи с охлаждащите процедури, тъй като това не е ранен индикатор за ефективността на превенцията. Проведено изследване в Обединеното Кралство докладва 89% успеваемост след използване на системата при 95 пациенти с рак на гърдата и само 11% са се нуждаели от перука поради сериозна загуба на коса. Наблюдавано изследване в Норвегия пък показва 92% успеваемост след използване на системата при 54 пациента с рак на гърдата, лекувани с FEC/FAC -epirubicine и седмично с paclitaxel.", "date": "2018.11.15", "title": " Технология запазва косата при химиотерапия\t\t\t"}
{"url": "https://trud.bg/%d0%bc%d0%be%d0%bd-%d0%bf%d0%be%d0%b4%d0%b3%d0%be%d1%82%d0%b2%d1%8f-%d1%83%d1%87%d0%b8%d1%82%d0%b5%d0%bb%d0%b8-%d0%b7%d0%b0-%d1%87%d0%b0%d1%81%d0%be%d0%b2%d0%b5%d1%82%d0%b5-%d0%bf%d0%be-%d1%80%d0%b5/", "text": "Министерството на образованието и науката започва да подготвя учители за часовете по религия. Това стана ясно по време на тематична международна конференция, която се провежда в Пловдив, предаде  . Предметът „Религия” ще се изучава като част от програмата за разширена и допълнителна подготовка от първи до 12 клас. Вече е стартирала и процедурата за написването на учебниците и учебните програми. Коста Костов – главен експерт, МОН: През декември ще започне обучението на 60 начални учители, които ще преминат едногодишно обучение и ще получат допълнителна квалификация учител по Религия, като за тези 60 учители обучението ще бъде заплатено от МОН, по национална програма квалификация.", "date": "2018.11.15", "title": " МОН подготвя учители за часовете по религия"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd-%d1%86%d0%b2%d0%b5%d1%82%d0%b0%d0%bd%d0%be%d0%b2-%d1%81%d0%b8%d1%81%d1%82%d0%b5%d0%bc%d0%bd%d0%b0%d1%82%d0%b0-%d0%bf%d0%be%d0%bb%d0%b8%d1%82%d0%b8%d1%87%d0%b5/", "text": "Днес фалшивите новини са най-голямото предизвикателство. От БСП много умело ги използват, за да ни атакуват ежедневно. Така те успяват да създават напрежение в обществото и да ни карат да влизаме в обяснителен режим, отсявайки непрекъснато истината от лъжата. Това заяви председателят на ПГ на ГЕРБ и зам.-председател на партията Цветан Цветанов тази вечер по време на дискусията „Икономически перспективи пред България в контекста на глобалните процеси“. Форумът се проведе в София и бе организиран съвместно от Предприемачи ГЕРБ и Фондация „Ханс Зайдел“, съобщават от ГЕРБ. „Няма ли политическа стабилност, всички икономически постижения отиват на заден план. Политическите ни опоненти искат смяна на данъчната система и въвеждането на прогресивно подоходно облагане. Ако направим това нещо обаче, ние рискуваме да загубим днешната стабилност и да станем непривлекателна дестинация за правене на бизнес “, обясни Цветан Цветанов. По думите му в такива случаи си проличава колко важни са системните партии. „Ние осъзнаваме колко важно условие е данъчната система за инвеститорите и искаме да бъдем предсказуем партньор“, посочи зам.-председателят на ГЕРБ. Цветанов коментира и темата с цените на горивата. „Цените вече вървят надолу, но дори когато бяха достигнали най-високите си стойности, пак бяха далеч по-ниски от тези по времето на правителството на Орешарски. По онова време доста по-ниски бяха и пенсиите, минималните и средните работни възнаграждения“, отчете председателят на ПГ на ГЕРБ. Той отбеляза, че заплатите в България може и да не са толкова високи, колкото би ни се искало на всички, но е важно да се помни от какво положение е била принудена ПП ГЕРБ да тръгне през 2014 г., да се знае какво е положението сега и какви са очакванията за следващите години. „За България и българската икономика предстоят поне още 2 много добри години. Това ще бъде подходящ момент икономиката да се разшири дори по посока развиване на нови бизнеси. След този добър период се очакват и трудности, но те няма да са само за България. Очакват се дори сътресения в банковите системи по света.“, заяви по време на дискусията бившият финансов министър Симеон Дянков. Според него каквото е могла да направи България за влизане в еврозоната – го е направила. „Макар и Брекзит да е болезнена тема – излизането на Великобритания от ЕС може да бъде полезно в дългосрочен план, защото Обединеното кралство е било спирачка за доста идеи и реформи през годините“, коментира Дянков и за финал даде съвет на българите до влизането ни в еврозоната да теглят кредити в евро. На свой ред председателят на Предприемачи ГЕРБ Валя Чилова подчерта важността на тазвечершния форум и благодари на Фондация „Ханс Зайдел“ за подкрепата към ПГЕРБ при провеждането на такива форуми. Чилова коментира и актуални теми като политическата стабилност в ЕС, Брекзит и проблемите на бизнеса в намирането на качествени кадри.  Представителят на Фондация „Ханс Зайдел“ Богдан Мирчев поздрави предприемачите за активната им позиция в икономически аспект и подчерта, че темите за Брекзит, влизането на България в еврозоната и глобализацията на икономиката са от изключителна важност за българския бизнес. На форума присъстваха и административният секретарна ГЕРБ и областен координатор на ГЕРБ-София Цветомир Паунов, организационният секретар на ПГЕРБ Зафир Зарков, зам. – председателят на СОС съвет и член на НИС на ПГЕРБ Николай Стойнев, народни представители, общински съветници и представители на бизнеса в града и областта. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.15", "title": " Цветан Цветанов: Системната политическа атака на БСП към нас е изградена с фалшиви новини"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8%d1%82%d0%b5-%d1%82%d1%80%d0%b0%d0%b4%d0%b8%d1%86%d0%b8%d0%b8-%d0%b2%d0%bb%d0%b8%d0%b7%d0%b0%d1%82-%d0%b2-%d0%b0%d0%ba%d0%b0%d0%b4%d0%b5%d0%bc/", "text": "Преоткриването на българските традиции и култура и популяризирането им чрез съвременни и нестандартни форми ще е една от четирите теми на петата поред Академия „Иновация в действие“. Това съобщиха организаторите от „Солвей Соди“ АД и „Аурубис България“ АД при старта юбилейното издание на социално-отговорната инициатива. В нея могат да се включат всички желаещи студенти или завършилите висшето си образование през последните 5 г. Останалите три направления, по които участниците ще създават проекти, са ефективно използване на ресурси, иновативно образование и здравословен живот. Набирането на участници и селекцията им ще продължи до края на януари 2019 г. Създадените в рамките на „Иновации в действие“ проекти ще се борят за традиционните награди –  участие в лятна програма на Solvay Brussels School of Economics and Management в Брюксел, Магистратура по иновации, предприемачество и финанси във Висшето училище по застраховане и финанси (ВУЗФ) и The Business Institute, и курс по иновационен мениджмънт, организиран от The Business Institute. За последните 4 г. през академията са преминали над 400 младежи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.15", "title": " Българските традиции влизат в Академия „Иновация в действие“\t\t\t"}
{"url": "https://trud.bg/%d0%b8%d0%b7%d0%bf%d1%83%d1%81%d0%ba%d0%b0%d0%bd%d0%b5-%d0%bd%d0%b0-%d0%be%d1%82%d0%bf%d0%b0%d0%b4%d1%8a%d1%87%d0%bd%d0%b8-%d0%b2%d0%be%d0%b4%d0%b8-%d0%be%d1%82-%d0%bc%d0%b0%d0%bd%d0%b4%d1%80%d0%b0/", "text": "Изпускане на отпадъчни води от млекопреработвателно предприятие в дере, по дъното на което са останали отлагания с бял цвят, са установили експерти при проверки на сигнал за замърсяване на язовир Фисека на търговищка територия. Това съобщиха от екоинспекцията в Шумен след проверките, които са били заради заустване на отпадъчни води от мандра в търговищкото село Макариополско. Не е било установено замърсяване на язовира. Причината за изпускането на отпадните води е преливане от крайната шахта преди вливането във водоплътните лагуни, уточняват от Регионалната инспекция по опазване на околната среда и водите. В проверките са участвали още експерти от „Басейнова дирекция”, агенцията по храните и други контролни органи. Взети са проби от повърхностни води от дерето, което се влива в язовир Фисека, както и от самия язовир, които ще бъдат изследвани по множество показатели. На мандрата е съставен акт и са издадени предписания за прекратяване и недопускане на заустване на отпадъчни води в местното дере. Трябва да бъде изградена нова пречиствателна и да се извършен ремонт на различни съоръжения.", "date": "2018.11.15", "title": " Изпускане на отпадъчни води от мандра установиха екоинспектори"}
{"url": "https://trud.bg/%d1%88%d0%be%d1%84%d1%8c%d0%be%d1%80-%d0%b4%d0%b0%d0%bb-%d0%bf%d0%be%d0%b4%d0%ba%d1%83%d0%bf-%d0%bd%d0%b0-%d0%bf%d0%be%d0%bb%d0%b8%d1%86%d0%b0%d0%b8-%d0%be%d1%81%d1%8a%d0%b4%d0%b5%d0%bd-%d0%bd%d0%b0/", "text": "По обвинение на Окръжна прокуратура – Велико Търново шофьор, дал подкуп на полицаи, за да не му бъде съставен акт за нарушение е осъден на шест месеца лишаване от свобода. Присъдата е влязла в сила, след като делото е разгледано от три съдебни инстанции. С. М. е признат за виновен за това, че на 24 април 2017 г. в град Дебелец като водач на лек автомобил „Лексус“, след като е бил спрян за проверка от служители на Участък Килифарево в РУ – Велико Търново, дал подкуп 250 лева на четирима полицейски служители, за да не му бъде съставен акт. Той бил засечен шофира без включени светлини, без поставен обезопасителен колан и без да притежава свидетелство за управление на МПС. С.М. е неправоспособен водач на моторно превозно средство. Независимо от това, често управлява лек автомобил и многократно е наказван по административен ред за допуснати нарушения или осъждан за престъпления по транспорта, извършени като водач на МПС. В злополучния ден той бил засечен в нарушение от полицейските служители. Пред униформените С.М. представил свидетелство за управление на МПС, издадено във Великобритания, за шофьори, които могат да управляват превозно средство, но само с придружител – правоспособен водач и само на територията на Великобритания. Справка в информационната система на МВР показала, че С.М. е неправоспособен шофьор. Докато полицаят съставял акта, С. М. отишъл до патрулния автомобил и казал на полицейските служители, че ще им даде пари, за да не му пишат акт и пуснал през отворения прозорец на патрулния автомобил девет банкноти на обща стойност от 250 лева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.15", "title": " Шофьор, дал подкуп на полицаи, осъден на три съдебни инстанции"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%ba%d1%80%d0%b0%d0%b4%d0%b5%d1%86-%d0%bd%d0%b0-%d0%b7%d0%bb%d0%b0%d1%82%d0%b5%d0%bd-%d0%bb%d0%b0%d0%bd%d0%b5%d1%86-%d0%b7%d0%b0-%d0%b1%d0%bb/", "text": "24-годишен мъж бе задържан от служителите в полицейския участък в кв.“Надежда“ в Сливен за грабеж на 48 грама златен синджир, съобщиха от ОД на МВР.  След кражбата извършителят раздробил на части мъжкото бижу и успял да го продаде на парчета в различни заложни къщи. Престъплението било извършено около 2 часа на 11 ноември в кв.“Надежда“. Пострадалият е мъж на 33 години от Ямбол, който бил в гетото на сватба. Той се оплакал, че на една от улиците бил нападнат и синджирът му за 2 900 лева бил издърпан със сила от врата му.  Оказало се, че грабителят е местен жител на 24 години. Той взел дребни суми за парчетата от златното мъжко бижу. Задържан е за 24 часа в полицейския арест. Работата по документиране на престъпната му дейност продължава. Полицаите от участъка в „Надежда“ успели да задържат за няколко часа и извършител на грабеж на възрастна жена. 73-годишната старица била нападната в съседния кв.“Даме Груев“, докато седяла на пейка, за да си почине. Непознат младеж минал покрай нея и със сила издърпал чантата от ръцете й. В ареста е задържан 18-годишен криминално проявен жител на „Надежда“. Чантата на жената с парите в нея, личните й документи и други вещи била върната. Води се досъдебно производство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.15", "title": " Задържаха крадец на златен ланец за близо 3000 лева, продал бижуто на части"}
{"url": "https://trud.bg/%d0%b0%d0%b1%d0%b2-%d0%bf%d1%80%d0%be%d1%82%d0%b8%d0%b2-%d1%87%d1%83%d0%b6%d0%b4%d0%b8-%d1%80%d0%b0%d0%ba%d0%b5%d1%82%d0%b8-%d1%83-%d0%bd%d0%b0%d1%81/", "text": "Настояват за преговори между Русия и САЩ АБВ ще поиска от българските институции да заявят, че страната ни няма място в надпреварата във въоръжаването и няма да допусне на своя територия чужди ракетни установки или ядрено оръжие, както това е било през целия период след Втората световна война. Това заяви председателят на АБВ Румен Петков на срещата си с руския посланик Н. Пр. Анатолий Макаров. Петков връчи на Макаров позицията на политическата сила по договора за ликвидиране на ракетите със среден обсег на действие. В нея се настоява за активни преговорни действия между Русия и САЩ, за да могат всички резерви относно изпълнението на този договор да бъдат решени чрез равнопоставен, прозрачен диалог, в който да бъдат включени и всички заинтересовани страни, а именно партньорите от НАТО и ЕС. Междувременно от трибуната на Европейския парламент АБВ-Младежи настояха за сваляне на санкциите срещу Русия. Младежите подчертаха, че рестрикционните мерки силно ощетяват България и редица други държави, както и че са вредни за международните отношения.  ", "date": "2018.11.15", "title": " АБВ против чужди ракети у нас\t\t\t"}
