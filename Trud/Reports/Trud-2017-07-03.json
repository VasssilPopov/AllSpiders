{"url": "https://trud.bg/%d0%bb%d1%8a%d0%b6%d0%b5%d1%86-%d0%b2-%d0%ba%d0%be%d1%81%d1%82%d1%8e%d0%bc-%d1%81%d1%8a%d0%b1%d0%b8%d1%80%d0%b0-%d0%bf%d0%b0%d1%80%d0%b8-%d0%be%d1%82-%d0%b2%d1%80%d0%b0%d1%82%d0%b0-%d0%bd%d0%b0-%d0%b2/", "text": "Мъж облечен в костюм обикаля от врата на врата в София, за да събира пари за кампания „организирана от телевизията”. Измамникът носи в себе си разпечатани листове с текст „Да помогнем на Пламен” и лого на БТВ. Това е кампания за набиране на средства е публикувана в сайта на   още през 2012 година, но банковите сметки са различни. БТВ многократно е подкрепяло различни каузи и инициативи за набиране на средства, но този случай не е такъв. Призоваваме гражданите да не се поддават на опити за злоупотреба с доброто име на телевизията, категорични са от медията. Официалните инициативи, както и медийните партньорства, в които телевизията участва, може да откриете на сайтовете btv.bg и btvnovinite.bg.", "date": "2017.07.03", "title": " Лъжец в костюм събира пари от врата на врата за „кампания на БТВ“"}
{"url": "https://trud.bg/%d0%b6%d0%b5%d0%b3%d0%b0%d1%82%d0%b0-%d0%bf%d1%80%d0%be%d0%b3%d0%be%d0%bd%d0%b8-%d1%81%d0%b0%d1%84%d1%80%d0%b8%d0%b4%d0%b0-%d0%b8-%d1%86%d0%b0%d1%86%d0%b0%d1%82%d0%b0-%d0%ba%d1%8a%d0%bc-%d1%83%d0%ba/", "text": "Жегата прогони родната риба към Украйна. Само за ден-два цената на сафрида на Рибната борса във Варна удари 14 лева за килограм, а досега се предлагаше по 10 лв. Родната цаца съвсем изчезна и търговците напълниха сергиите с балтийска трицона, която се предлага по 3 лв. За същата сума на пазара пресният улов е само от илария – бебето на кефала, показа проверка на “Труд”. Няма прясна риба, избяга за Украйна, лаконични са търговците. Сафридът, който идва от Турция, беше цяла зима дефицит и в южната ни съседка. На борсата в Истанбул стигна цена 13-14 лв. за кило, което никога не е било, защото там по-търсена винаги е била хамсията, обясни за “Труд” Инан Акиф, рибар от Шабла. Той потвърди, че сафридът и цацата са поели към Украйна, където хвърлят хайвера си в по-хладни води. Температурата на морска вода у нас по Северното крайбрежие се очаква да мине над 25-27 градуса тези дни. Един път наловихме сафрид, 3 пъти ударихме на камък, призна и Емил Милев от рибарското сдружение “Черноморски изгрев”, чиито кораби са край Балчик и Каварна. Според него сафридът или е избягал на дълбокото в морето или се е забил в брега заради жегите. В момента на пазара има кефал за 5-6 лв./кг. Средиземноморски охладен сафрид и хариб вървят по 8 лв. и 4.50 лв. Може да се намери калкан и прясна гръцка скумрия.", "date": "2017.07.03", "title": " Жегата прогони сафрида и цацата към Украйна\t\t\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba%d0%b2%d0%be-%d1%80%d0%b5%d1%88%d0%b0%d0%b2%d0%b0-%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d0%ba%d0%b8-%d1%81%d1%8a%d0%b2%d0%b5%d1%82-2/", "text": "  Редовното правителствено заседание тази седмица ще се проведе във вторник – 4 юли, от 10 ч. при следния предварителен дневен ред:   Внася: заместник министър-председателят по правосъдната реформа и министър на външните работи Внася: министърът на труда и социалната политика Внася: министърът на регионалното развитие и благоустройството Внася: министърът на труда и социалната политика Внася: министърът на младежта и спорта Внася: министърът на образованието и науката Внася: министърът на образованието и науката Внася: министърът на земеделието, храните и горите Внася: министърът на транспорта, информационните технологии и съобщенията Внася: министърът на регионалното развитие и благоустройството Внася: министърът на регионалното развитие и благоустройството Внася: министърът на регионалното развитие и благоустройството Внася: министърът на регионалното развитие и благоустройството Внася: министърът на регионалното развитие и благоустройството Внася: министърът на образованието и науката Внася: заместник министър-председателят Внася: министърът на транспорта, информационните технологии и съобщенията Внася: министърът на финансите Внася: министърът на здравеопазването Внася: министърът на културата Внася: министърът на вътрешните работи   След края на правителственото заседание в Гранитната зала на Министерския съвет ще бъде представен механизъм за съвместна работа на институциите по обхващане и задържане в образователната система на деца и ученици, съобщават от правителствената пресслужба. Целта на механизма е да се подобри взаимодействието между институциите, както и да се определят функциите и задълженията на всяка от тях. В събитието ще участват вицепремиерът Томислав Дончев и министрите Красимир Вълчев и Бисер Петков.", "date": "2017.07.03", "title": " Вижте какво решава Министерски съвет утре\t\t\t"}
{"url": "https://trud.bg/%d0%bb%d0%b5%d0%ba%d0%b0%d1%80%d0%b8%d1%82%d0%b5-%d0%be%d1%82-%d1%88%d0%b5%d0%b9%d0%bd%d0%be%d0%b2%d0%be-%d0%b8%d0%b7%d0%bb%d0%b8%d0%b7%d0%b0%d1%82-%d0%bd%d0%b0-%d0%bf%d1%80%d0%be%d1%82%d0%b5%d1%81/", "text": "Белите престилки излизат на улицата. Лекарите от болница „Шейново” утре ще протестират, Българският лекарски съюз ги подкрепя. Това съобщи в предаването „Лице в лице” по   д-р Таня Андреева, която е била на смяна заедно с пребитата д-р Албена Гагова. Д-р Андреева припомни, че през 2013 г. беше криминализирано нападението над лекари. От тогава до момента са единични случаите на осъдените за посегателства над медици, а нападението над лекари е ежедневие. „Те минават просто като новина в новинарските емисии и след 3 дни всички са забравили. Има случаи, в които лекарите повече не могат да продължат да изпълняват професията си, защото са с увредени очи, счупени ръце и т.н.”, заяви Таня Андреева. Д-р Гагова също поне месец няма да може да си изпълнява задълженията, тя е лекар, който има много пациенти и какво се случва с тях през това време, попита д-р Андреева оцени като по-добре фактът, че голяма част от събитията се губят на пострадалата лекарка. „За всички е шок, че това се случи на нашата болница. Това е нещо незабравимо – да видиш едно обезобразено лице на лекар, който е изпълнил задълженията си. Когато я видях, не мога да ви опиша как се почувствах. Никой човек не може да приеме подобна гледка. Заедно с колегите от спешна помощ отидохме в ИСУЛ. Това, което се установи, не е най-лошото. Остава само счупеният нос, множеството наранявания по лицето и разкъсаната  устна. Беше страшно, но още по-страшното е, че насилникът е избягал от мястото и я е оставил пребита и в безсъзнание. Нямам определение за такъв човек. Всичко, което може да се каже, би било малко на фона на това, което намерихме”, каза още д-р Андреева. „Лекарите все повече се обединяват и все повече излизат единни от тези ситуация, твърдо решени повече да не го допускат”. Всички, колеги, с които говорих тези дни, казаха, че това вече е нетърпимо. Очевидно е, че трябва да се излезе на улицата, на протест защото се превърна в някаква традиция да се обръща внимание, ако има протест. Не може да се пребиват лекари, учители, беззащитни хора, деца, както беше последният случай в Асеновград. Това е болест на обществото, това е тежък проблем на обществото“. Припомняме, че д-р Гагова пострада на работното си място от баща, който настоявал да получи плацентата на новороденото си бебе.    ", "date": "2017.07.03", "title": " Лекарите от „Шейново“ излизат на протест\t\t\t"}
{"url": "https://trud.bg/%d1%81%d1%8a%d0%b4%d1%8f%d1%82-%d0%b2%d0%bd%d1%83%d0%ba-%d1%83%d0%b1%d0%b8%d0%bb-%d0%b4%d1%8f%d0%b4%d0%be-%d1%81%d0%b8/", "text": "Внук убил дядо си за пари и приятелят му застават пред съда. Окръжна прокуратура – Ямбол предаде на съд Марио М. (на 26 г. от гр. Бургас) и Станислав В. (на 23 г. от гр. Бургас), съобщават от пресслужбата на прокуратурата. Двамата са подсъдими за това, че на 20.09.2016 г. около 20:00 – 21:00 часа в къща, находяща се в с. Люлин, общ. Стралджа, обл. Ямбол действайки в съучастие, в качеството си на съизвършители умишлено умъртвили възрастен мъж по особено мъчителен за убития начин и с особена жестокост, чрез удушаване, като деянието е извършено с користна цел – да вземат парите на възрастния мъж, намиращи се в дома му на горепосоченото място, както и предумишлено – престъпление по чл. 116, ал. 1, т. 6, предл. 2 и 3, т. 7 и т. 9 вр. чл. 115, вр. чл. 20, ал. 2 от НК. На 20.09.2016 г. вечерта след 17:00 часа двамата с лек автомобил потеглили през ж.к. „Меден Рудник“ в гр. Бургас по пътя за гр. Средец, на път за село Люлин, където живеел дядото на Марио. За да не бъдат забелязани от съседи на пострадалия, двамата оставили колата встрани от асфалтовия път на около километър – километър и половина преди да стигнат до къщата му. Тъй като входната портална врата на оградения двор била заключена, двамата прескочили оградната мрежа, където имало дървен навес и влезли в двора. Входната врата на къщата също била заключена, което наложило Марио М. да почука на прозореца викайки дядо си, след което възрастният човек отворил вратата и ги посрещнал. Марио М. казал на дядо си, че няма да може да му помогне при гроздобера и поискал пари от него за да може да върне свой дълг към Станислав В. Пострадалият не отказал категорично, но казал на Марио М., че за това трябва да почака. Марио М. на висок тон продължил да настоява дядо му да му даде пари. Между тях възникнала разправия и двамата започнали взаимно да си отправят обидни думи. Тогава подсъдимите разбрали, че пострадалият няма да даде пари на Марио М. и двамата решили да действат съобразно предварителна договорка за умъртвяването на възрастния мъж. Станислав В., който стоял на едно от двете легла намиращи се в стаята внезапно станал приближил пострадалия откъм гърба и обхванал с ръце тялото му около гръдния кош, като по този начин притискал и ръцете му към тялото, за да не може последният да се съпротивлява. Чрез завъртане на тялото извадил от равновесие пострадалия и го съборил на пода. В този момент Марио М. се надвесил над дядо си и му нанесъл множество удари с юмруци по лицето му и блъснал главата му в пода на стаята. После Марио М. взел едно въже дълго около един метър, сплетено на плитка с дебелина около 10 мм., което било хвърлено на пода, преметнал го през врата на пострадалия, като едновременно с това натиснал силно с коленете си гръдния кош на дядо си, а с ръце издърпвал двата края на въжето кръстосвайки го около шията му. В процеса на дърпане на въжето го местил и опъвал от различни позиции в стремежа си да го умъртви, като се местил около тялото на лежащия на земята възрастен мъж. В резултат на натиска на гръдния кош били счупени пето, шесто и седмо ребро и причинени тежки контузионни огнища на левия бял дроб на пострадалия. Той правел опити да се освободи, като извива тялото и врата си встрани, но не успял. Докато Марио М. опъвал двата края на въжето кръстосано на шията на пострадалия, Станислав В. пуснал тялото му и се измъкнал изпод него и с двете си колена също натиснал силно гръдния кош на възрастния мъж. Тези действия на двамата подсъдими целящи умъртвяването на пострадалия продължили няколко минути. В един момент той издъхнал. След като той бил умъртвен, подсъдимите започнали да търсят и открили пари в къщата. Двамата бързали да напуснат местопроизшествието, излезли от двора от същото място откъдето и влезли и отишли до автомобила, след което потеглили за гр. Бургас по същия път по който дошли през гр. Средец. През целия път от с. Люлин до гр. Бургас двамата уточнявали защитни версии в случай че бъдат разпитвани за убийството от полицията. Около 22.00 ч. подсъдимите отишли в апартамент. Там се преоблекли като свалили от себе си всички дрехи, прибрали ги в два полиетиленови чувала за смет, измили ръцете си. В един от посочените чували Марио М. изхвърлил и плетеното въже. Качили чувалите в автомобила и ги разнесли в бургаския ж.к.“Славейков“, като поотделно ги изхвърлили в контейнери за смет. Окръжен съд – Ямбол е насрочил заседанието си за утре /4 юни/.", "date": "2017.07.03", "title": " Съдят внук, убил дядо си\t\t\t"}
{"url": "https://trud.bg/%d0%b3%d0%b0%d0%b1%d1%80%d0%b8%d0%b5%d0%bb-%d1%81-%d0%ba%d0%b0%d0%bc%d0%bf%d0%b0%d0%bd%d0%b8%d1%8f-%d1%81%d1%80%d0%b5%d1%89%d1%83-%d1%84%d0%b0%d0%bb%d1%88%d0%b8%d0%b2%d0%b8%d1%82%d0%b5-%d0%bd%d0%be/", "text": "Европарламентът утре ще гласува българската номинация на Мария Габриел за еврокомисар с ресор “дигитализация”. Заседанието на евродепутатите е в Страсбург, а гласуването е по дневен ред между 11 и 13 часа българско време. Както е известно, комисиите, които проведоха изслушването на Габриел на 20 юни излязоха с единодушно високи оценки за подготовката и представянето на бъдещият български еврокомисар. Комисията по промишленост, изследвания и енергетика (ITRE) и комисията по култура и образование (CULT)1, както и асоциираните към изслушването други три комисии, дадоха иключително добри мнения за експертността на българката. “Мария Габриел е квалифицирана както за член на колегиума на Комисията, така и за изпълнението на специфичните възложени й задачи”, пише на финала на докладите от ЕП. Един от важните приоритети на Мария Габриел в работата й като еврокомисар ще бъдат мерките срещу неверните новини. “Фалшивите новини представляват нови предизвикателства, защото дезинформацията се разпространява толкова бързо”, отбеляза Мария Габриел. И настоя за необходимостта от съвместен подход в цялото законодателство срещу фалшивите новини. Припомняме, че председателят на Европейската народна партия (ЕНП/EPP) Жозеф Дол още след изслушването в Брюксел обяви, че “България има нов еврокомисар и това е Мария Габриел”. Утре в Страсбург българката се очаква да събере огромно мнозинство подкрепа. А преди да поеме новия си пост е финалното одобрение на Съвета на министрите на страните-членки.", "date": "2017.07.03", "title": " Габриел с кампания срещу фалшивите новини"}
{"url": "https://trud.bg/%d0%b3%d1%80%d1%83%d0%bf%d0%b8%d1%80%d0%b0%d1%82-%d0%bc%d0%be%d1%80%d1%81%d0%ba%d0%b8%d1%82%d0%b5-%d0%bf%d0%bb%d0%b0%d0%b6%d0%be%d0%b2%d0%b5-%d0%bf%d0%be-%d1%85%d0%b0%d1%80%d0%b0%d0%ba%d1%82%d0%b5/", "text": "С промените в Закона за устройството на Черноморското крайбрежие (ЗУЧК) планираме да се извърши групиране на морските плажове по функционалност и характеристики, които влияят върху възможните начини на ползването им. Това заяви министърът на туризма Николина Ангелкова по време на общественото обсъждане на промените на нормативния акт, в което участваха представители на бранша, учебни заведения в сферата на туризма, неправителствени организации и др. Ангелкова поясни още, че ще се дефинират четири основни групи морски плажове, като обособяването ще се осъществява на база минимален набор от обективни критерии, отразяващи географското разположение на плажа, степента на урбанизация на прилежащите му територии, природно-климатичните и екологичните му характеристики, близостта до туристически дестинации, посещаемост и т.н. Министърът припомни също, че обсъжданията на промените в ЗУЧК стартираха още миналата година и от тях зависи консенсусът за непосредствено управлението на морските плажове, както и приносът на летния туризъм в националния туристически продукти. Очаква се до септември законопроектът да бъде внесен в Министерски съвет.", "date": "2017.07.03", "title": " Групират морските плажове по характеристики"}
{"url": "https://trud.bg/%d1%81%d1%82%d1%80%d0%b0%d0%bd%d0%b8%d1%82%d0%b5-%d0%be%d1%82-%d0%b5%d1%81-%d0%be%d0%b1%d0%b5%d0%b4%d0%b8%d0%bd%d1%8f%d0%b2%d0%b0%d1%82-%d1%81%d0%be%d1%86%d0%b8%d0%b0%d0%bb%d0%bd%d0%b8%d1%82%d0%b5/", "text": "Страните от Европейския съюз трябва да свържат социалните си ведомства в единна електронна система за обмен на данни до две години. Тя цели премахване на бюрокрацията за живеещите в различни европейски страни граждани, както и борба с източването на социални помощи. Днес Европейската комисия официално лансира платформата на централно ниво, съобщи  . 15 000 социални ведомства в 28-те държави от ЕС плюс Исландия, Лихтенщайн, Норвегия и Швейцария трябва да започнат да обменят документация по интернет – бързо и в реално време. В момента контактите между социалните и данъчните служби на отделните държави става чрез стандартна пощенска кореспонденция и насрещните проверки отнемат месеци. Според Еврокомисията новата единна информационна система ще помогне за по-бързото административно обслужване на гражданите, които са живели и работили в повече от една европейска страна – например за изчисляване и признаване на пенсионен стаж или други социални надбавки. Също така властите ще засичат по-ефективно опитите за измами като получаване на помощи от повече от една социална система. Интернет платформата трябва да заработи до юли 2019 г. До тогава България и останалите членки на Съюза имат задължение да синхронизират електронните си регистри и системи с тези на общоевропейската платформа за обмен в социалното осигуряване.", "date": "2017.07.03", "title": " Страните от ЕС обединяват социалните си ведомства в единна електронна система за обмен на данни\t\t\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-13/", "text": "Преливащ язовир затвори пътя Плевен – Ловеч. Ледени късове с размерите на юмрук унищожиха къщи и реколти в Плевенско и Кнежа. На много места в северозападната част на страната са потрошени покриви, стъкла и дограми, наводнени са мазета.         Министър-председателят приветства идeята на президента за единен орган срещу корупцията.            – отговаря Тодор Капитанов, юрист, национален секретар на КНСБ, консултант и специалист по публични лекции в областта на трудовите и социални въпроси, комуникациите и публичния сектор.       Трима премиери и 30 министри напразно обещават пари за разкопките в Никополис ад Иструм, казва д-р Иван Църов, директор на Регионалния исторически музей във Велико Търново в интервю за „Труд“.         ЕК не трябва да налага промени, които задоволяват лобистките интереси на няколко фирми – коментар на Георги Заяков, студент в Хумболтовия университет в Берлин, член на Българското либертарианско общество.     Цените са въпрос на пазар, контрол и регулации, ако има такива. Докато ни будалкат колко по-некачествени са храните у нас, пропускаме по-важните теми – анализ на Емил Спахийски.       Силует на 25-годишния състезател по таекундо, донесъл първото отличие за България от световно първенство при мъжете – бронз.", "date": "2017.07.03", "title": " Вижте акцентите в броя на вестник „Труд“ във вторник, 4 юли 2017"}
{"url": "https://trud.bg/%d0%ba%d0%b0%d0%bf%d0%b8%d1%82%d1%83%d0%bb%d0%b8%d1%80%d0%b0-%d0%bb%d0%b8-%d0%ba%d0%be%d0%bd%d1%81%d0%b5%d0%bd%d1%81%d1%83%d1%81%d1%8a%d1%82-%d0%b2-%d0%be%d1%82%d0%b1%d1%80%d0%b0%d0%bd%d0%b0%d1%82/", "text": "Само преди месец политиците излязоха въодушавени от заседанието на Консултативния съвет за национална сигурност (КСНС). Обсъдиха проблемите и начертаха близки и малко по-далечни задачи, за да вдигнат сектор „Сигурност“ на крака. Аргументите бяха конкретни, консенсусът беше обещаващ. Нещата обаче много бързо взеха обратна посока. Политическата конфронтация постави под съмнение превъоръжаването на армията. Решението за ускорена реализация на модернизационните проекти се препъна в …изтребителите. Управляващите се притесниха, че изборът на „Грипен“ може да се обвърже с президента, който не е от тяхната политическа сила и побързаха с депутатска комисия за два месеца да ревизират свършеното от военната експертиза в продължение на години и със сложни математически модели. Интересно, от къде депутатите ще наемат експерти, за да са убедени в своето решение. Защото каквото реши парламентът, това ще бъде, казва военният министър. Красимир Каракачанов ще преговаря и за декласирания F-16, ако Народното събрание върне в играта португало-американския изтребител. За капитулация на консенсуса от 30 май има още редица още, които са свързани с неспазване на сроковете за изпълнението на решенията на Консултативния съвет за национална сигурност. Преди повече от десет дни трябваше да бъдат готови анализът и предложенията за интегрирано развитие на сектор „Сигурност” и за разпределение на ресурсите по отделните държавни органи и структури за следващите пет години. На този етап няма информация дали срокът е спазен. На 30 юни изтече друг, също много важен, срок. До тогава трябваше да бъдат разработени конкретни планове за попълване на недостига от личен състав в сектор „Сигурност” и мерки за повишаване на неговата квалификация, мотивация и престиж; ускорена реализация на проектите за модернизация и поддръжката на техниката, въоръжението и оборудването до замяната им с нови образци. Дали ги има тези планове или не, не е известно. Ясно е обаче, че полицаите готвят мащабни протести, недоволни от социалния си статус. Красимир Каракачанов води разговори с финансовия министър Владислав Горанов за вдигане на военните заплати, но на този етап без успех. Потвърди се прогнозата, че новите минимални пенсии изядоха парите за хората в отбраната. В определена степен самият военен министър признава това: „От една страна финансовият министър е прав, като казва, че Обединените патриоти поискахте да се вдигне минималната пенсия от 168 лв. на 200 лв. Това се случи, това са разходи от бюджета. След това трябва да се увеличат заплатите на учителите, трябва да се решат проблемите в транспорта, свързани с нови закони и т.н. Т.е. има много проблеми, които струват пари.“ Засега единствената надежда е в обещанието на министъра, както казва той, да положи абсолютно всички усилия, да изразходва всичките си нерви, ако трябва, но да се опита да убеди правителството и най-вече министърът на финансите, че за 2018 г. трябва да се предвиди и ръст на заплатите. Т.е. правителството не е убедено. И тук консенсусът е бил за пред камерите. Получава се така, че парламентът е на път да взема решения или да изпълнява своите контролни функции по отношение на МО и армията със затворени очи. Той не е дебатирал и не е дал оценката си за състоянието на отбраната и Въоръжените сили през миналата година. Пак по опрделени съображения, включително и с политически оттенък, докладът на служебното правителство беше изтеглен от кабинета на Бойко Борисов. Обещанието бе до 30 юни министър Каракачанов да внесе нов доклад. Това може и да се случи в близките дни, но има реална опасност депутатите да разберат хала на армията в ранна есен. А замисълът всяка година до края на март да се внася такъв доклад, е на негова основа да се вземат решения както от законодателната, така и от изпълнителната власт. Загубата на консенсуса в отбранителната политика застрашава вземането на много важни решения до края на годината. Няма да е добре, ако в подобна атмосфера се актуализират и усъвършенстват Стратегията за национална сигурност и всички нормативни документи, които ще последват. Особено важно в това отношение е разработването и приемането на плана за поетапно повишаване на разходите за отбрана до 2% от БВП в периода до 2024 г. В коментар за разсекретяването на стенограмата за КТБ премиерът Бойко Борисов заяви, че вече няма смисъл от заседанията на КСНС. Интересно, имат ли смисъл конфронтацията и неизпълнението на решенията?!   Имаше много нормален и конструктивен диалог, каза на 30 май т.г. пред журналисти министър-председателят Бойко Борисов след приключване на КСНС при държавния глава. „Обединихме се около предложенията на президента Радев. Беше един много нормален и конструктивен диалог. Мисля, че държавният глава правилно благодари на всички участници. Присъствал съм на Консултативни съвети, на които не можеше да се чуем. Съветът беше нормален. Всеки каза това, което счете за нужно. Имаше смисъл и по много от въпросите намерихме решение“, поясни той.", "date": "2017.07.03", "title": " Капитулира ли консенсусът в отбраната?\t\t\t"}
{"url": "https://trud.bg/%d1%85%d0%b0%d0%be%d1%82%d0%b8%d1%87%d0%bd%d0%be-%d0%b1%d0%b5%d0%b7%d0%b2%d1%80%d0%b5%d0%bc%d0%b8%d0%b5/", "text": "Изглежда по волята на Юнкер имаме Европа на два климата. Тук цари втора категория захлаждане, ядем втора категория храни, наслаждаваме се на втора категория свобода на словото, назначаваме вторичен еврокомисар, имаме втора категория съдебна система, и дори борбата с корупцията е имитация на първичен образец. Само правителството е ГЕРБ-3. Борба с корупцията се вихри, но с една подробност – платена. Т.е. клин клин избива до крак. Свобода на словото безмилостно се насажда със закани за репресии срещу журналистите. Смеят ли да не са свободни? А докато температурите на Запад се интегрират на първа скорост, тук се разгаря пряка изборност на професионалната квота в ВСС – заедно със срамното очерняне и активните мероприятия, характерни за всички предизборни кампании. Така отчайващата съдебна безпътица роди нова реформена идея – прокуратурата да се отдели от съдебната власт. Кой помни, че Конституцията изначално я постави в съдебната власт, именно за да не е подчинена на изпълнителната? За да няма връщане към диктатурата  Но така е редно при второразрядна демокрация. В очите на нейните ментори, тя трябва да е вечно fledgling, т.е. „прохождаща“. Иначе за какво ще й  нужни бавачки? Климатиците се задъхват и заради широко отворения прозорец на Овертон. Огънят се потушава с друг огън. Вицепремиерът-националист отива да успокои участниците в поредните антиромски размирици, започвайки с думите „Аз съм на ваша страна и не само аз“. С което, разбира се, ги насърчава. Полицията също негодува заради излъганите обещания. Затова на полицаите се обяснява, че армията им е взела парите, на армията – че са взети от пенсионерите, на пенсионерите – че парите взе Орешарски, а на всички заедно – президентът. Нещо ново? Допреди 4 години поредицата свършваше със Станишев. Важното е, че щом всичко е абсурдно, всичко е възможно. Нашето чуждо културно министерство, наречено „Америка за България“ премина към идеологическа индоктринация на беззащитните детски умове чрез обществената образователна система. Неща, от които дори най-догматичните комунисти се отказаха преди 28 години. Поръчали са „учебно пособие“, в което се възхвалява статуквото преди 1944 г. То е било „естествено“ и в неговите рамки е царяло „разбирателство“. На децата не се съобщава, кога е започнала тази чудна хармония – от Шабленските данъчни бунтове през 1905 г., когато са колели селяните със саби? Или по-рано, когато политическият дебат се е решавал с убийства и изтезания на министър-председатели насред София? Нито славния завършек с опита да извършат геноцид над евреите и англо-американските бомбардировки над режима. Който сега бива реставриран с пълна пара и пълна кесия. Времето, също като слънцето, е спряло в едно вечно латиноамериканско пладне, напомнящо за атмосферата в романите на Габриел Гарсия Маркес. Например, има много разлики между Мишо Бирата и Миро Боршоша, но те не са съществени. И в двата случая лицата са разследвани от прокуратурата за злоупотреби, целящи да набавят някому материална изгода. И в двата, изпълнителната власт се намесва в полза на разследвания. И в двата наблюдаваме тотално цирково преобръщане, салтомортале на един и същи авторитарен премиер, известен със своята чувствителност към телефонни обаждания свише. И в двата, действията му стават публично известни. И в двата, негодуващите борци срещу корупцията си затрайват. Другото са подробности. Разлика в прякора. Какво е обяснението на това хаотично безвремие? Едното е, че дългият изборен период от миналото лято до този месец май натрупа множество неудовлетворени лобистки ангажименти и сега сметките пристигат накуп. Очакват се закони срещу трудовите права, екологията, потребителите, в полза на банките, на бизнеса, на външни влияния, на мултинационалите и тепърва ще узнаем кои още. При „продаването“ на толкова много иновации на публиката, дори феномен като Борисов има ограничен капацитет. По-същественото е, че след 8 години власт едва ли има нужда да казваме, че Борисов може да печели избори, защото дава всичко на света, за да е отгоре. Но това не значи, че може да управлява. Впечатлението е, че и той като другите, не знае, какво прави, но много държи да го прави именно той. Възвратно-постъпателният Боршош, тангото с ретроградния Меркурий, Грипените, за които единия ден преговаря, другия геополитически клейми, поредната калинка, назначена в Еврокомисията след „позвъняване на приятел“, достлука с Ердокомшията, откровеното издевателство с плащането до 1000 в брой, връщането на закона за концесиите през парадния вход, готвените конспирации за ратификация на CETA… Примерите са всекидневни и количеството се превръща в качество, което се описва с психиатрична диагноза. Но тъй като не говорим за индивидуални особености, трябва да признаем, че по същество управление все повече няма. То всекидневно опровергава себе си. И отдава всичките си сили в героична борба с последиците от собствените предходни действия. Което определя и перспективите. За радост на ясновидците, у нас предсказването на последиците с нищо не пречи те да настъпят. Така винаги излизат прави. През пролетта на 2012-а ГЕРБ -1 зарегистрира фотоволтаици, колкото един Козлодуй, а през февруари тълпите вече дефилираха по улиците и пееха с пълни гърди оскърбителни припеви за Бойко Борисов. После всичко се върна обратно. Така народонаселението хем понякога се развлича, хем се убеждава от личен опит, че промяната е невъзможна. Така може да стане дори с изборния закон. Кой накара Борисов между двата тура на президентските избори внезапно завивайки, да обещае елементарни мажоритарни избори? Пак ще има тълпи по улиците. Борисов-2 с усилия уволни Иван Искров, който Борисов-1 беше преназначил, но важното е, че мината в БНБ не е обезвредена. Стенограмата от 2013 г. само напомни това. Войната на ГЕРБ и премиера срещу президента ще продължи. Никакъв национален интерес няма да засрами агресорите. Зад нея се крие банална и прастара динамика на завоюването и запазването на властта, каквато зоолози наблюдават дори при шимпанзетата. Непоносимо е за премиер, който носи партийна структура, а не тя него, да допусне в държавата някой да е с двойно по-висок рейтинг. Това го делегитимира в рамките на тази архаична, почти подсъзнателна схематика. Когато 5-годишно дете попита, кой е таткото на държавата, какво ще му отговорите – че е най-уважаваният или че е този с най-големи пълномощия? В случая, това не е едно и също лице. Всеки от нас носи детето в себе си и затова популизмът хваща дикиш само с прости обяснения. Още миналата година беше „смущаващо“, когато Плевнелиев започна да се държи като равнопоставен, а ходът с Цачева бе замислен да гарантира, че това няма да се повтори. Впрочем, от това следва, че именно за да изпълни конституционната си роля, Радев ще трябва да надгради над нея. Рано или късно ще трябва да призове обществото към дългосрочно мислене по неща, които всекидневно вълнуват хората – несигурността, доходите, трагедията в здравеопазването, обскурантизмът в образованието и медиите… Това е първият президент, който не хвърля думи нахалост. Говори само неща, които добре е обмислил. За изтеклите месеци сигурно е мислил за неща, които трябва да се говорят. Време е това да проличи.", "date": "2017.07.03", "title": " Хаотично безвремие\t\t\t"}
{"url": "https://trud.bg/%d1%80%d0%b5%d0%ba%d0%b8%d1%82%d0%b5-%d0%b8-%d1%8f%d0%b7%d0%be%d0%b2%d0%b8%d1%80%d0%b8%d1%82%d0%b5-%d0%b2-%d1%82%d1%8a%d1%80%d0%bd%d0%be%d0%b2%d1%81%d0%ba%d0%be-%d1%81%d0%b0-%d0%bf%d0%be%d0%b4-%d0%bf/", "text": "Река Янтра и притоците й, които преминават през територията на община Велико Търново, урбанизираната зона на Старата столица и други населени места, са под постоянно наблюдение. Същото се отнася за деретата и язовирите. Превантивните мерки са разпоредени от кмета на Община Велико Търново Даниел Панов, в синхрон с въведения от министър-председателя на Република България Бойко Борисов Национален план за защита при бедствия и аварии – част  „Защита при наводнения”. Създадена е организация за наблюдение на критичните места по речните корита, както и на язовирите. Уточнен е съставът и типовете техника за провеждане на неотложни аварийно-възстановителни операции. В готовност за реакция е и доброволният отряд към Община Велико Търново. Отговорни служители от общинската администрация следят метеорологичните прогнози, предоставяни както НИМХ-БАН, така и от чуждестранни агенции. До 17,15 часа в понеделник не е отчетено повишаване на речните нива, нито са постъпили сигнали за аварийни ситуации. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.03", "title": " Реките и язовирите в Търновско са под постоянно наблюдение"}
{"url": "https://trud.bg/350-%d0%b4%d0%b8%d0%bf%d0%bb%d0%be%d0%bc%d0%b0%d1%82%d0%b8%d1%87%d0%b5%d1%81%d0%ba%d0%b8-%d0%bf%d0%be%d0%bb%d0%b5%d1%82%d0%b0-%d0%b4%d0%be%d1%81%d1%82%d0%b0%d0%b2%d0%b8%d0%bb%d0%b8-%d0%be%d1%80%d1%8a/", "text": "На 6 юни 2015 г. Франсис Норвело, 41-годишен ветеран от американския флот, загина на полигон край село Анево, когато стар снаряд се взриви при зареждане в гранотомет RPG-7. Други двама американски граждани и двама българи също бяха ранени. От посолството на САЩ съобщиха, че американците работят за американската компания Purple Shovel, наета от армията на САЩ да подпомага програмата за обучение и въоръжаване на опозиционни бойци в Сирия. Такива снаряди с производител ВМЗ-Сопот и произход България „Труд“ откри в подземни складове на Ал Нусра ( клон на Ал Кайда в Сирия) при сраженията в Алепо през декември м.г. Оказва се, че тези два случая са само част от голям международен канал с участието на България за оръжейни доставки с дипломатически полети до буновници в различни части по света. Оръжията са транспортирани с 350 дипломатически полети на държавната авиокомпания „Силк Уей“ на Азербайджан през последните три години. Държавните самолети на Азербайджан са летели с десетки тонове оръжия на борда под прикритието на дипломатически полети. Това става ясно от скандални документи, които „Труд“ получи от анонимен източник в социалната мрежа Twitter. Потребителят под името „Анонимус България“ изпрати на „Труд“ кореспонденция с ноти между Външно министерство на България и посолството на Азербайджан в София, с приложени документи за оръжейни сделки и дипломатически разрешения за прелитане и кацане в България и редица европейски държави, САЩ, Саудитска Арабия, ОАЕ, Турция и др. Самолетите на „Силк Уей“ са предлагали услугата дипломатически полет на частни оръжейни компания от САЩ, Балканите, Израел, както и на армиите на Саудитска Арабия, ОАЕ, Американското командване за специални операции, военните контингенти на Германия и Дания в Афганистан и на Швеция – в Ирак. Дипломатическите полети са освободени от проверки и летищни такси, т.е. самолетите на „Силк Уей“ са превозвали необезпокоявано хиляди тонове оръжия между различни точки по света без проверки и такси. Те са правили технически кацания с престой от няколко часа до денонощие (без на пръв поглед логично обяснение) на междинни локации, въпреки че не се е налагало презареждане с гориво. Според международните споразумения дипломатически разрешения за кацане и/или прелитане се издават на военнотранспортни самолети. „Силк уей“ няма право на такива дипломатически разрешения, защото самолетите са граждански, а не военни. Въпреки това Външно министерство на Азербайджан е пращало инструкции до посолствата си в България и редица други европейски държави да искат такова разрешение. Скандалното в случая е, че в исканията за такъв дипломатически полет са упоменати видът и количеството на опасния товар – оръжия и боеприпаси. Т.е. отговорните агенции в редица държави (България, Сърбия, Румъния, Чехия, Унгария, Словакия, Полша, Белгия, Турция, Германия, Великобритания, Гърция) са си затваряли очите и са разрешавали дипломатически полети с десетки тонове оръжия на борда на граждански самолети за военни нужди.   Сред основните ползватели на услугата „дипломатически полет за оръжия“ са американски компании, които доставят военни пратки за американската армия и командването за специални операции в различни точки по света. Общото в случая е, че се касае за пратки с оръжия, които не са по американски стандарт, т.е. няма да бъдат използвани от американските военни. Проверка на „Труд“ в регистъра на федералните договори на САЩ показа, че за последните три години американски оръжейни компании са получили над 1 милиард долара по програми на американското правителство за доставки на оръжия, които не са по американски стандарт. Всички тези компании са ползвали „Силк Уей“ за въздушен транспорт на оръжие. Когато самолетите на „Силк Уей“ не са достигали, пратките са превозвани с дипломатически полети на самолети на Военно-въздушните сили на Азербайджан, макар оръжието да не е пристигало в Азербайджан. В документите, получени от „Труд“, има фрапиращи примери. Например, на 12 май 2015 г. военен самолет на Азербайджан превозва по документи 7,9 тона гранати PG-7V и 10 тона PG-9V по направление Бургас-Инджирлик-Бургас-Насосни (военно летище в Азербайджан). Износител е американската компания “Purple Shovel”, а получател – Министерството на отбраната на Азербайджан. Според документите обаче пратката е разтоварена във военната база Инджирлик в Турция и въобще не стига до получателя си. Оръжието е купено от Alguns, България, а производител е българският държавен оръжеен завод ВМЗ-Сопот. Справка в базата данни за държавни поръчки на САЩ показва, че Звеното за специални операции (SOCOM), което отговаря за подпомагането на сирийските бойци, сключва договор през декември 2014 г. с Purple Shovel на стойност над 26.7 млн. долара за доставка на оръжия и боеприпаси. България е посочена в графата  за произход на оръжието. Друг основен контрагент по програмата на американското правителство за оръжие, което не е по американски стандарт, е Orbital ATK. Само за последните две години компанията е получила 250 млн. лв. по същата програма. Информацията какво е оръжието и къде е изпратено е засекретена. Според документите ATK Orbital изнася оръжие с 6 дипломатически полета на „Силк Уей“ през юли и август 2015 г. (по 40 тона на полет) по дестинацията Баку-Тузла (Босна и Херцеговина)-Баку-Кабул. Оръжието е закупено от IGMAN j.j. Konjic, Босна и Херцеговина от името на Orbital ATK, а получател е полицията на Афганистан. Интересна подробност във всички тези дипломатически полети с оръжие е, че самолетът прави техническо кацане с престой от 7 ч. 30 мин. в Баку (Азербайджан), преди да стигне до крайната си дестинация Кабул. Военни самолети на Азербайджан са транспортирали с 10 дипломатически полета в края на април и началото на май тази година 282 тона оръжие (гранати PG-7VL и други амуниции) по дестинацията Баку-Риека (Хърватия)-Баку. Износител е Министерство на отбранителната индустрия на Азербайджан. Получател е Culmen International LLC, САЩ. Според съобщение на Департамента по отбрана Culmen International LLC е една от фирмите, избрани да доставят оръжие, което не е по американски стандарт по два договора на обща стойност 47 млн. долара всеки (спечелени на 18 февруари 2016 г. и 19 април 2017 г.) Culmen International LLC има друг договор за доставка на чуждестранно оръжие за 26.7 млн. долара с Департамента по отбрана и договор за доставката на ново оръжие, което не е по американски стандарт, за 3,9 млн. долара. Chemring Military Products е друг основен участник по програмата за нестандартно въоръжение на САЩ, който е ползвал дипломатически полети на „Силк Уей“. Оръжейната компания има 4 договора с Американската армия за доставка на оръжие, което не е по американски снадарт – за 147,1 млн. долара, за 22,8 млн. долара, за 128,2 млн. долара и за 4,7 млн. долара, показва провека в регистъра на федералните договори на САЩ. Общата сума, която американската армия е платила на Chemring, за оръжия, които не са по американски стандарт, е 302,8 млн. долара. Оръжията са закупени от Сърбия, България и Румъния и пътуват по документи до Ирак и Афганистан с дипломатически полети. Един от полетите на 18 октомври 2016 г., превозващ 15,5 тона 122 мм ракети, закупени от Chemring в Белград, се отклонява от крайната си дестинация – Кабул, и каца в Лахор, Пакистан. След престой от 2 ч. се връща обратно и каца в афганистанската столица Кабул. Единственото възможно обяснение за удължаването на маршрута с хиляда километра е разтоварване на оръжието в Пакистан, въпреки че по документи пратката е за Афганистан. Най-големият доставчик на неамериканско оръжие за американската армия с договори за 490,4 млн. долара е Alliant Techsystems Operations-USA. През декември 2016 г. компанията превозва с дипломатически полети Баку-Белгард-Кабул снаряди (API 23×115 mm, HE 23×115 mm, GSH 23×115 mm) от Yugoimport, Сърбия за министерство на отбраната на Афганистан.   Освен САЩ другата държава, която купува най-много източноевропейско оръжие от България и Сърбия, превозвано с дипломатически полети на „Силк Уей“, е Саудитска Арабия. През 2016 и 2017 г. има 23 дипломатически полети с оръжия от България, Сърбия и Азербайджан за летищата в Джедда и Риад. Износители са военните заводи ВМЗ, Арсенал и Transmobile от България, Yugoimport от Сърбия и държавният завод CIHAZ в Азербайджан. Кралството не купува това въоръжение за своята армия, която използва само западно оръжие. Саудитска Арабия официално признава, че подкрепя въоръжената опозицията в Сирия и Йемен. Следователно всички оръжия, превозвани с дипломатически полети, са отишли при въоръжените групи в Сирия и Йемен. Саудитска Арабия финансира оръжейни доставки и до Южна Африка, където също се водят въоръжени конфликти за контрол над богатите на диаманти и злато африкански държави. На 28 април и 12 май т.г. „Силк Уей“ извършва два дипломатически полета по направлението Баку-Бургас-Джедда (Саудитска Арабия)-Бразавил (Република Конго) с оръжие, платено от Саудитска Арабия. Самолетът прави техническо кацане в Джедда с престой съответно от 12 ч. 30 мин. при първия и 14 ч. при втория полет. От Баку самолетът пренася противотанкови гранати и минометни снаряди (износител- CIHAZ, Азербайджан), а от Бургас (износител – Transmobile, България и Yugoimport, Сърбия) – патрони, гранати, снаряди с разпръскващ се заряд, ракети, противотанкови оръдия SPG-9, GP-25. Същите противотанкови оръдия бяха открити от иракската армия преди месец в склад на Ислямска държава в Мосул, а видеа, разпространени от джихадистите от „Ислямска държава“ в Сирия, също доказват, че използват SPG-9 – като оръжието, изнесено от България. Получател по документи е Републиканската гвардия на Република Конго. На 5 март 2016 г. военен самолет на Азербайджан с дипломатическо разрешение превозва 1700 бр. RPG-7 с износител: МО на Азербайджан, 2500 бр. противотанкови гранати PG-7VM с износител: Transmobilе Ltd., България, получател е МО на Саудитска Арабия. С полети по същия маршрут от Бургас за летище Принц Султан (18, 28 февруари 2017 г.) са изпратени още 5080 бр. 40 мм противотанкови гранати PG-7V за RPG-7 и 24 978 бр. ръчни гранати RGD-5 на всеки полет. Износител е Transmobile, България, получател – МО на Саудитска Арабия. Гранатомети RPG-7 и муниции за тях от България се появиха в няколко пропагандни видеа на Ислямска държава в Сирия и Ирак, както и в Йемен. На връщане самолетът каца в Бургас, където натоварва 29,9 тона неуправляеми авиационни ракети UAR-80 VMZ, без да бъдат посочени изпращач от България и получател в Азербайджан. Друга арабска държава, която купува източноевропейско оръжие, каквото няма на въоръжение и очевидно не купува за себе си, са Обединените арабски емирства (ОАЕ). С три полета по направлението Бургас-Абу Даби-Суейхан през април и март т.г. „Силк Уей“ доставя 10,8 тона гранати, с техническо кацане в авиобаза Ал Дафра в Абу Даби с престой от 2 ч. Износител е Samel-90, Самоков, България, вносител: Al Tuff International Company LLC, Абу Даби – компанията участва в Orbital ATK LLC, която е филилал на американската Orbital ATK. Получател е Генералният щаб на въоръжените сили на ОАЕ, но сделката е финансирана от Саудитска Арабия. Според сертификата за краен получател пратката включва 5 000 бр. изстрели PG7VM HEAT за 40 mm RPG-7 на всеки полет.   На 26 февруари 2016 г. военен самолет на Азербайджан излита от Баку и каца в ОАЕ, където натоварва два броя бронирани машини и автомобил Lexus. В молбата за дипломатическо разрешение за прелитане и кацане в ОАЕ е записано, че плащането е кеш в американски долари. Самолетът каца в Северен Судан, а на следващия ден – в Конго. Изпращач е Safe Cage Armour Works FZ LLC, ОАЕ, получател – Републиканската гвардия на Република Конго, сделката обаче е платена от Саудитска Арабия. На 29 февруари 2016 г. самолетът се връща обратно. Превозва от Бургас за Баку 53 тона 122 мм снаряди за D30, 840 кг детонатори RGM-2M, с износител – Transmobile, България, и получател – МО на Азербайджан.   Белият фосфор е в графата на запалителните оръжия, чиято употреба е спорна зарди тежките поражения, които нанaся. На 31 март 2015 „Силк Уей“ превозва 26 тона оръжия от Сърбия („Югоимпорт“) и 63 тона от България („Арсенал“). Пратката включва бял фосфор за полицията в Кабул. На 22 март 2015 г. 100 тона бял фосфор са изнесени от Югоимпорт, Белгард за Кабул. Няма приложен договор с посочения получател – армията на Афганистан. На 2 май 2015 г. самолет на „Силк Уей“ натоварва 14 тона оръжие – амуниции, бял фосфор, детонатори, с износител „Дунарит“-Русе, на летище Бургас, прави техническо кацане в Баку (с престой от 4 ч.) и по документи разтоварва оръжието в Кабул. Получател е Националната полиция на Афганистан. И за този полет няма приложен договор.   МО на Азербайджан се явява получател на оръжия и оборудване, които обаче реално не получава, ставя ясно от документите за дипломатически разрешения за полети. На 6 май 2015 г. самолет на ВВС на Азербайдбан пътува по маршрута летище Бургас-военна база Инджирлик в Турция-Бургас. Превозва авиационно оборудване от България за Турция, изпращач: EMCO LTD, София, получател: МО на Азербайджан. Въпреки това пратката се разтоварва в Инджирлик и никога не стига до Азербайджан. Друга част от оръжията, които Азербайджан си доставя с дипломатически полети, са за въоръжения конфликт с Армения в Нагорни Карабах. През 2016 г. Азербайджан обвини Армения, че е използвала бял фосфор. Армения отхвърли обвиненията и на свой ред обвини Азербайджан, че инсценира доказателства, базирани на открит от азербайджанската армия невзривил се снаряд. Според документите от посолството на Азербайджан в София част от пратките с бял фосфор са минали през Баку с дипломатически полети през 2015 г. Баку играе ролята на междинно депо за оръжия. Голяма част от полетите на „Силк Уей“ правят техническо кацане с престой от няколко часа в Баку или друго междинно летище. В същото време полети по същите дестинации на същата авиокомпания не правят техническо кацане, т.е. няма нужда от презареждане с гориво. Например, през декември 2015 г. „Силк Уей“ извършва 14 полета с 40 тона оръжие на всеки полет по маршрута Острава (Чехия) – Овда (Израел) – Сумгаит (летище Насосни, Азербайджан). Износителят не е упоменат, а получател е МО на Азербайджан. Странно защо самолетът се отклонява и каца в Овда – военна база в Южен Израел, където прави престой от 2 ч. През 2017 г. има 5 полета по дестинацията Ниш-Овда (Израел)-Насосни (Азербайджан). Самолетът превозва 44 тона военно карго: SPG Howitzer, RM-70/85, изпращач е MSM Martin, Сърбия, получател – Elbit Systems, Израел и MO на Азербайджан. Самолетът каца междинно в Овда и има 2 ч. престой в Израел. С друг дипломатически полет по маршрута Бърно (Чехия)-Тел Авив (Израел)-Братислава (Словакия) същата израелска компания Elbit Systems прави реекспорт на бронирани машини, които по документи са за МО на Азербайджан, но не стигат до Азербайджан. Двете бронирани машини (TATRA T-815 VP31, TATRA T-815 VPR9) са изнесени от фирмата Real Tradе, Прага, получател е Elbit Systems, Израел, а краен получател: МО на Азербайджан. Самолетът каца в Тел Авив и после – в Братислава, като за износител е посочена фирмата Elbit Systems, Израел, а получател MSM Martin, Словакия. Какво налага тази въздушна обиколка от Европа към Азия със спирка в Израел и обратно с един и същи товар, както и защо товарът не стига крайната си дестинация – Азербайджан, а Словакия, не става ясно от документите за полета. Проверка на „Труд“ установи, че този модел самолети IL 76TD може да превозва до 50 тона товар, а двете бронирани машини на борда са 30 тона, т.е. би могъл да превози още до 20 тона товар. Тъй като полетът е дипломатически, той не се проверява за вид и количество на превозваното карго.   Някои от самолетите пътуват по дестинации Европа-Азия-Африка с един и същи дипломатически полети, като доставят оръжие за различни военни зони. Такъв пример е полет на ВВС на Азербайджан по маршрута Баку-Белград-Диарбекир-Джедда-Браззавил-Буркина Фасо, извършен на 30 август и на 5 септември 2015 г. Износители са CIHAZ, военен завод на Министерството на отбранителната индустрия на Азербайджан, и Yugoimport SDPR J.P, Сърбия. Получател е Министерството на отбраната на Република Конго. Самолетът прави две междинни кацания – в Турция и Саудитска Арабия. Товарът от 41,2 тона от Баку и Белград включва: патрони 7,62 мм, 12 бр. снайпери, 25 броя пушки М12 “Black Spear” калибър 12,7х108 мм, 25 бр. гранатомети RBG 40×46 mm/6M11, 25 бр. тежка картечница „Coyote“ калибър 12,7х108 мм с трипод (същите картечници се появиха на снимки и видеа, разпространени от въоръжени групировки в Сирия, в Идлиб и провинцията на Хама няколко месеца по-късно), 1999 бр. автомати M70B1 7,62х39 мм със сгъваем приклад, 25 бр. минохвъргачки М69А 82 мм. На 26 февруари 2016 г. видео със същото оръжие М69А 82 мм е качено на youtube от въоръжена групировка, наричаща се Девизия13, в Айн Дакнах, северно от Алеппо. По документи това оръжие трябва да е в Конго, а не в Сирия. Любопитна подробност е, че самолетът, който го превозва, спира в Диарбекир, на 235 км от границата със Сирия. Друго оръжие от същия полет – RBG 40 mm/6M11, което би трябвало да е в Конго, се появи във видео на групировката „Ислямска бригада Ал Сафуа“ и „Сукур ал Шамал“ в Северен Алепо в Сирия. Самолетът каца в Джеда и престоява в Саудитска Арабия цял ден, откъдето каца последователно в Браззавил (столицата на Република Конго) и Оуагадоугоу (столицата на Буркина Фасо).  Седмица по-късно в Буркина Фасо е направен опит за държавен преврат.   Само през месец март т.г. над 300 тона оръжия са изпратени за кюрдските Сили за защита на народа (YPG) в Северна Сирия, показа разследване на „Труд“. 6 полета с дипломатическо разрешение за кацане и излитане от България доставят по 43 тона гранати на полет от ВМЗ-Сопот за министерството на отбраната на Ирак. В документите обаче липсват приложени договори. На 28 март т.г. 82 тона – автомати AKM 7,62×39 мм и гранатомети AG-7, са изпратени с полет от Отопени в Ербил (столицата на Иракскю Кюрдистан). Износител е Romtechnica S.A., Румъния, а получател – МО на Ирак. Проверката ни не откри договор и за тази пратка. На 16 март 2016 г. дипломатически полет на „Силк Уей“ прeвозва 40 тона военно карго от Словения за Иракски Кюрдистан, Ербил: 10 000 бр. автомати АКМ 7,62×39 (на стойност 3,15 млн. евро), 10 млн. бр. патрони 7,62х39 (за 1,091 млн. евро), 2500 бр. пистолети 9×19 PP14 FORT (на стойност 796 000 евро), Износител е ELDON S.R.O, Словакия, посредник – Wide City Ltd. Co, Ербил, а краен получател е правителството в Кюрдистан. Проверка на „Труд“ откри, че Wide City Ltd. Co има три офиса – в Лимасол (Кипър), София и Ербил. На адреса, посочен в София, се намира фирмата Techno Defence Ltd., собственост на иракчанина с българско гражданство Хаир Ала Ахмед Салех. На Интернет-страницата на Techno Defence Ltd е посочено, че компанията има офис в Ербил и че произвежда оръжия Загрос в Азербайджан (получавтоматични K15 zagros, 9×19 mm и автоматични K16 zagros). Oръжия Загрос се появиха в пропагандни видеа на военното крило на Кюрдската работническа партия (ПКК), обявена от Турция за терористична организация. Президентът на Азербайджан Илхам Алиев също е етнически кюрд. „Труд“ потърси за коментар всички страни и лица, визирани в разследването ни, но до момента нямаме отговор на въпросите ни: защо държавните власти в редица държави са давали дипломатически разрешения на авиокомпания „Силк Уей“ за превоз на военни товари; защо държавната авиокомпания на Азербайджан е използвала дипломатическо прикритие за полети с оръжия, с технически кацания, без да има техническа нужда от тях; при кого са отишли източноевропейските оръжия, закупени от САЩ и Саудитска Арабия, несъвместими с военния стандарт на тези две държави.", "date": "2017.07.03", "title": " 350 дипломатически полета с оръжие за терористи през България\t\t\t"}
{"url": "https://trud.bg/%d0%b2%d0%be%d0%b5%d0%bd%d0%bd%d0%be%d1%81%d0%bb%d1%83%d0%b6%d0%b5%d1%89%d0%b8-%d0%be%d1%82-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b0%d1%82%d0%b0-%d0%b0%d1%80%d0%bc%d0%b8%d1%8f-%d0%b1/", "text": "Тържествена церемония по удостояване с висши офицерски звания на военнослужещи от Българската армия се състоя днес в Президентството на Република България. Това съобщиха от прессекретариата на държавния глава. На церемонията присъстваха президентът и върховен главнокомандващ на Въоръжените сили на Република България Румен Радев, заместник министър-председателят по обществен ред и сигурност и министър на отбраната Красимир Каракачанов и началникът на отбраната генерал-лейтенант Андрей Боцев. С укази на държавния глава трима военнослужещи бяха удостоени с висше офицерско звание „бригаден генерал“, считано от 19 август 2017 г., и от същата дата ще встъпят в нови длъжности. Полковник Красимир Кънев беше назначен на длъжността „Директор на дирекция „Стратегическо планиране“ в Министерството на отбраната. Длъжността „Началник на щаба на Сухопътните войски“ ще заеме полковник Николай Караиванов. Полковник Васил Събински беше назначен на длъжността „Директор на дирекция „Комуникационни и информационни системи“ във Военния секретариат на Европейския съюз в Брюксел, Белгия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.03", "title": " Военнослужещи от Българската армия бяха удостоени с висши офицерски звания"}
{"url": "https://trud.bg/%d0%be%d0%b1%d0%bb%d0%b0%d1%81%d1%82%d0%bd%d0%b8%d1%8f%d1%82-%d1%83%d0%bf%d1%80%d0%b0%d0%b2%d0%b8%d1%82%d0%b5%d0%bb-%d0%bd%d0%b0-%d0%bf%d0%bb%d0%be%d0%b2%d0%b4%d0%b8%d0%b2-%d1%81%d0%b5-%d1%81%d1%80/", "text": "По инициатива на губернатора на Пловдив Здравко Димитров днес след обяд в областната администрация бе проведена среща между представители на Областна дирекция на МВР, лидери на ромската общност в региона, районният мюфтия и председателят на мюсюлманското настоятелство в Пловдив. Поводът за срещата бе непрекъснато нарастващото етническо напрежение и продължаващите вече близо седмица протести в Асеновград, които бяха провокирани от сбиване между хора от ромската махала „Лозница” и състезатели и треньори от клуба по кану-каяк „Асеновец“. На срещата бяха коментирани мерките, които и двете страни трябва да вземат, за да не се допусне нагнетяване на напрежението и разгаряне на етнически пожар от една малка искра. Органите на реда призоваха всички страни в конфликта да осъзнаят своята отговорност и да не допускат да се създава хаос и паника сред населението както на ромските квартали в Асеновград и Пловдив, така и в останалото градско население. „Никой не иска война, защото тук мирно живеем от векове, а Пловдив и Асеновград винаги са били пример за етническа толерантност“, декларира Здравко Димитров. Той призова да не се създават предпоставки за ескалиране на напрежението и недопускане на конфликти, от които няма да има положителен изход. Областният управител благодари на органите на реда, които до момента успяват да потушават напрежението. „Протестът е символ на демокрация, но не трябва да се допуска той да се превърне в начин за разпалване на етническо напрежение. Пловдив е един прекрасен букет от етноси и ние не трябва да допуснем да се разпалва езикът на омразата. Нека да си имаме доверие и да не даваме възможност на някои хора и политически сили да се вклинят между нас, да яхнат вълната и изкуствено да разпалват напрежението. Нека да бъдем мъдри и да запазим добрия тон“, каза областният управител и призова медиите и хората, които пишат в социалните мрежи за повече отговорност и дипломатичност. Губернаторът призова и жителите на региона да не се поддават на провокации и гарантира, че етническият мир в областта не е застрашен. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.03", "title": " Областният управител на Пловдив се срещна с полицейски шефове и ромски лидери заради етническото напрежение в региона"}
{"url": "https://trud.bg/%d0%bf%d0%be%d1%80%d0%be%d0%b8-%d0%b7%d0%b0%d0%bb%d1%8f%d1%85%d0%b0-%d1%81%d1%82%d1%80%d0%b0%d0%bd%d0%b0%d1%82%d0%b0-%d0%b7%d0%b0%d1%82%d0%b2%d0%be%d1%80%d0%b8%d1%85%d0%b0-%d0%b2%d1%80%d0%b5%d0%bc/", "text": "Язовир „Николаево 5“ прелива и наводни път Плевен – Ловеч. Има свличане на земна маса,  30 см вода са покрили участъка. Трасето е непроходимо от 14 ч. поради наводнен участък в района на Тенекиения хан, съобщиха от общинската администрация в Ловеч. Изведени са всички автомобили, няма пострадали и бедстващи хора, съобщиха от МВР в Плевен. Районът се охранява от екип на сектор „Пътна полиция“. Кметът на Плевен обяви частично бедствено положение заради подкопания преливник на язовира. Ако водата продължи да копае, има опасност язовирната стена да бъде скъсана. Създадена е организация за спиране на движението след отбивката за село Слатина, съобщи . Препоръчват се следните маршрути за Плевен – през Баховица, Николаево и Ралево, или през град Левски. Все още в общините Ловеч, Угърчин, Летница, Ябланица и Тетевен има населени места без ток заради аварии от бурята, съобщиха от електроразпределителното дружество. В плевенското село Обнова река Пордимска бара излезе коритото си и нанесе поражения. В опасност са десетки къщи в ниското. Наводнени са дворове. В Самоков е обявено бедствено положение. Река „Боклуджака“ преля, наводнени са много домове.  ", "date": "2017.07.03", "title": " Язовир прелива, водата затвори пътя Ловеч – Плевен\t\t\t"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d0%bd%d1%8a%d1%82-%d0%ba%d0%be%d0%b9%d1%82%d0%be-%d1%80%d0%b8%d1%82%d0%bd%d0%b0-%d0%b6%d0%b5%d0%bd%d0%b0-%d0%b2-%d0%b1%d0%b5%d1%80%d0%bb%d0%b8%d0%bd%d1%81/", "text": "Временна невменяемост и нужда от психиатрично лечение – това най-вероятно ще поиска защитата на българина, който ритна без причина жена в метрото в Берлин. Присъдата ще бъде обявена в четвъртък, след като бъде предоставена лекарска експертиза. Светослав Стойков потвърди сам пред съда, че е злоупотребявал ежедневно с наркотици и алкохол. Изпитвал силно чувство на гняв и се успокоявал с хашиш, предава  Във фаталната вечер изпушил над пет джойнта, пил водка, взел и други наркотици. Скарали се със  жена си и последният спомен от тази нощ бил как чупи чаши в стената на заведение. След като свидетелства, Стойков се почувства зле и се наложи да дойде медицинска помощ. Междувременно прокуратурата прекрати едно от двете дела за ексхибиционизъм срещу Светослав Стойков, тъй като пострадалата не можа да си спомни със сигурност какво е видяла. Защитата поиска медицинската експертиза да се прочете без свидетели, за да не се наруши правото му на лична неприкосновеност. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.03", "title": " Българинът, който ритна жена в берлинското метро, ще пледира временна невменяемост"}
{"url": "https://trud.bg/%d0%bd%d0%b7%d0%be%d0%ba-%d0%b4%d0%be%d0%b3%d0%be%d0%b2%d0%b0%d1%80%d1%8f-%d0%bb%d0%b5%d0%ba%d0%b0%d1%80%d1%81%d1%82%d0%b2%d0%b0-%d0%be%d1%82-%d0%bf%d1%80%d0%be%d0%b8%d0%b7%d0%b2%d0%be%d0%b4%d0%b8/", "text": "Принципът най-евтина терапия Здравната каса ще договоря отстъпките за онкомедикаменти, но търгът за тях ще се провежда централизирано от Министерство на здравеопазването по електронен път, а не от отделните лечебни заведения. Това стана ясно в понеделник след като Надзорният съвет на финансовата институция прие изменение в Закона за здравното осигуряване и наредбата, регулираща заплащането на медикаментите. Промяната влиза в сила от януари, 2018 г. НЗОК ще заплаща лекарствата директно на дистрибуторите, т.е. на търговците на едро вместо на лечебните заведения, обясни д-р Димитър Петров, зам.-управител на касата. Няма да има промени в начина на реимбурсация. НЗОК искаше сама да определя какъв процент от медикаментите ще плаща,  но и занапред това ще е част от функциите на Националния съвет по цени и реимбурсация. Освен това лекарите ще трябва да изписват най-евтината терапия на пациентите, когато има алтернативни лечения със същия ефект, що се отнася до скъпоструващите медикаменти. Ще се запазят предложените механизми за договаряне на отстъпки за новите молекули. Касата предлага те да се обвържат не само с приходите на фирмите, но и с броя на новите молекули, които вкарват ежегодно. Също така фирмите да могат да поемат разликата от 25% при реимбурсация от 75% на един продукт, така че да не се стимулира паралелният износ, обясни д-р Петров. Освен това генетичните изследвания, които са нужни за предписването на определени скъпи лекарства, занапред компаниите ще заплащат на НЗОК, а не директно на лабораториите, които ги извършват.", "date": "2017.07.03", "title": " НЗОК договаря лекарства от производителя"}
{"url": "https://trud.bg/2-%d0%b3%d0%be%d0%b4%d0%b8%d0%bd%d0%b8-%d0%b8-8-%d0%bc%d0%b5%d1%81%d0%b5%d1%86%d0%b0-%d0%b7%d0%b0%d1%82%d0%b2%d0%be%d1%80-%d0%b7%d0%b0-%d0%b0%d0%b1%d0%b8%d1%82%d1%83%d1%80%d0%b5%d0%bd%d1%82-%d0%bf/", "text": "Две години и 8 месеца при първоначален общ режим в Пловдивския затвор ще лежи 19-годишният Асен Гюрганчев. Той се размина с абитуриентския си бал и дипломирането, след като на 13 април 2017 г. прегази на пешеходна пътека на бул. „Шести септември” в града под тепетата 61-годишна жена. След инцидента Асен Гюрганчев избяга с джипа „Тойота РАВ 4”, собственост на баща му, и направи опит да се укрие от закона и да  заличи следите си. Окръжният съд в Пловдив призна тийнейджъра за виновен за нарушаване на правилата за движение по пътищата и за причинена по непредпазливост смърт и му отне шофьорската книжка за срок от 5 години. Делото бе разгледано по реда на съкратеното съдебно следствие, след като подсъдимият призна изцяло фактите, изложени в обстоятелствената част на обвинителния акт, като се съгласи да не се събират доказателства за тези факти. Присъдата подлежи на обжалване и протест пред Апелативен съд – Пловдив в 15-дневен срок.", "date": "2017.07.03", "title": " 2 години и 8 месеца затвор за абитурент, прегазил жена на „зебра” в Пловдив и избягал"}
{"url": "https://trud.bg/%d0%b3%d1%83%d0%b1%d0%b5%d1%80%d0%bd%d0%b0%d1%82%d0%be%d1%80%d1%8a%d1%82-%d0%bd%d0%b0-%d0%bf%d0%bb%d0%be%d0%b2%d0%b4%d0%b8%d0%b2-%d0%bf%d0%be%d0%bb%d1%83%d1%87%d0%b8-%d0%b1%d0%bb%d0%b0%d0%b3%d0%be/", "text": "Областният управител на Пловдив Здравко Димитров получи благодарствено писмо от Министерството на външните работи за съдействието и любезното домакинство на опознавателната обиколка на Дипломатическия корпус в „Тракия икономическа зона”, стартирала за 21 юни на територията на индустриална зона „Раковски”. Губернаторът на Пловдив получи и писмо, в което се изказва личната благодарност и от доайена на Дипломатическия корпус у нас и посланик на Палестина д-р Ахмед Ал Мадбух. Той споделя прекрасните си впечатления, останали в ръководителите на Дипломатическия корпус от посещението на голяма група посланици и глави на дипломатически мисии в три от най-красивите български града – Пловдив, Стара Загора и Казанлък. „Добре замислената и богата програма на посещението ни даде възможност да се запознаем не само с богатото културно-историческо наследство на българските земи, а и със съвременните възможности за инвестиции в България. Личните контакти, които осъществихме държавното ръководство в лицето на областните управители и местните власти в лицето на кметовете, надявам се, че ще дадат своите плодове и ще допринесат за обогатяването и разгръщането на двустранните отношение на Република България и нашите държави”, се казва в писмото на д-р Мадбух. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.03", "title": " Губернаторът на Пловдив получи благодарности за организацията на посещението на   Дипломатическия корпус в „Тракия икономическа зона”"}
{"url": "https://trud.bg/%d0%b2-%d0%bc%d0%b5%d0%b6%d0%b4%d1%83%d0%bd%d0%b0%d1%80%d0%be%d0%b4%d0%bd%d0%b8%d1%8f-%d0%b4%d0%b5%d0%bd-%d0%b1%d0%b5%d0%b7-%d0%bf%d0%bb%d0%b0%d1%81%d1%82%d0%bc%d0%b0%d1%81%d0%be%d0%b2%d0%b8-%d1%82/", "text": "Десетина активистки от „Грийнпийс“ и „За земята“ пратестираха пред Министерството на околната среда и водите за Международния ден за свят без пластмасови торбички. Участниците в кампанията „Свободни от пластмаса“ настояват за прогресивно растяща еко-такса върху всички тънки пластмасови торбички. Еколозите искат използването им да бъде забранено през 2025 г.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.03", "title": " В Международния ден без пластмасови торбички еколози протестираха пред МОСВ"}
{"url": "https://trud.bg/%d1%82%d1%80%d1%8a%d0%bc%d0%bf-%d0%b8-%d0%bc%d0%b5%d1%80%d0%ba%d0%b5%d0%bb-%d0%bf%d0%bb%d0%b0%d0%bd%d0%b8%d1%80%d0%b0%d1%82-%d1%81%d1%80%d0%b5%d1%89%d0%b0-%d0%bf%d1%80%d0%b5%d0%b4%d0%b8-%d1%84%d0%be/", "text": "Държавният глава на САЩ Доналд Тръмп и германският канцлер Ангела Меркел планират да проведат среща в навечерието на форума на Г-20 в Хамбург, предаде АФП. „Всъщност, срещата с американския президент се планира преди тази на Г-20, най-вероятно в ранната вечер на четвъртък“, заяви говорителят на канцлера на ФРГ – Щефан Зайберт. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.03", "title": " Тръмп и Меркел планират среща преди форума на Г-20"}
{"url": "https://trud.bg/%d0%b1%d0%be%d0%b6%d0%b8%d0%b4%d0%b0%d1%80-%d0%b4%d0%b8%d0%bc%d0%b8%d1%82%d1%80%d0%be%d0%b2-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%bd%d0%b5-%d0%b5-%d0%bf%d1%80%d0%b8%d0%b7%d0%bd%d0%b0/", "text": "България не е признала македонския език, защото езици и нации не се признават. Това заяви историкът и директор на НИМ Божидар Димитров пред  . Въпросът за македонския език нашумя в публичното пространство, след като преди почти две седмици външният министър Екатерина Захариева заяви, че България е признала Македония заедно с нейната конституция и език. „Държавите не признават езици, защото не са лингвистични институти”, заяви още историкът. По думите му само лидери на тоталитарни държави като Сталин са могли да признават езици като беларуския, украинския и молдовския например. По думите на Димитров Захариева е „чела Френската енциклопедия на езиците и съответните издания на Руската и Британската академия, където пише, че македонският език е идиом на българския“. По повод пренаписаната история в македонските учебници Димитров каза: „Подобни безумия ще продължават до подписването и изпълнението на Договора за добросъседство”. Според него в документа има две точки, които са много важни. Едната е да спрат кражбите на българска история, а другата – да се поправят досега подменените исторически факти. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.03", "title": " Божидар Димитров: България не е признала македонския, езици и нации не се признават"}
{"url": "https://trud.bg/%d0%b3%d1%80%d0%b0%d0%b4%d1%83%d1%88%d0%ba%d0%b8-%d1%83%d0%b4%d0%b0%d1%80%d0%b8%d1%85%d0%b0-%d0%be%d0%b1%d0%bb%d0%b0%d1%81%d1%82-%d0%bc%d0%be%d0%bd%d1%82%d0%b0%d0%bd%d0%b0/", "text": "Проливни дъждове и градушки паднаха в началото на новата седмица в област Монтана. Въпреки бурите след опасните жеги обаче няма бедствия и пострадали хора, съобщиха от Областната управа. Валежите в Северозапада започнаха още в неделя привечер. Между 18 и 20 часа в почивния ден дъжд и градушки се изсипаха над Берковица, Замфирово, Георги Дамяново, Дълги дел и Копиловци. „Ледените зърна бяха малко по-големи от лешник. Обрулиха част от лозята и градините, има щети и по нивите. Къщи и хора обаче не пострадаха. Това е втора градушка, която ни бие през последните дни. Засега щетите не са големи, дано само да няма още такива изненади…”, каза кметът на Замфирово Ангел Ангелов. По данни на Хидрометеорологичната станция в Монтана във Вършец са паднали 53 литра дъжд на квадратен метър, във Вълчедръм, Лехчево и Бъзовец – 34 литра, в Берковица и Говежда  – 28 литра, в Замфирово – 25 литра, в Монтана и Чипровци – от 12 до 18 литра. Заради бурите в неделя вечерта е бил свикан и Областният щаб за борба с бедствия, но не се е наложила намесата на спасители. На места електричеството е било спряно заради аварии, но повредите са отстранени бързо, заяви областният управител Росен Белчев. Само за една нощ температурите в област Монтана паднаха с близо 20 градуса, коментираха метеоролозите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.03", "title": " Градушки удариха област Монтана"}
{"url": "https://trud.bg/%d1%85%d0%b8%d0%bb%d1%8f%d0%b4%d0%b8-%d0%bb%d0%be%d0%ba%d0%be%d0%bc%d0%be%d1%82%d0%b8%d0%b2%d1%86%d0%b8-%d0%b8-%d0%b1%d0%be%d1%82%d0%b5%d0%b2%d0%b8%d1%81%d1%82%d0%b8-%d0%be%d1%82%d0%b4%d0%b0%d0%b4/", "text": "Хиляди локомотивци и ботевисти се стекоха в понеделник преди обяд на стадиона в парк „Лаута” в Пловдив, за да отдадат почит към починалия след тежко боледуване рекордьор по мачове във всички национални гарнитури на България Аян Садъков. Айо, както го наричаха всички, беше обичан и уважаван едновременно и от черно-бели, и от жълто-черни фенове и футболисти и за това да се поклонят пред ковчега му за последно на „Лаута” пристигнаха куп легенди на „Ботев” (Пд) начело с Динко Дерменджиев-Чико, Петър Зехтински-Зико, Костадин Костадинов, Марин Бакалов, Атанас Маринов, Атанас Пашев. Специално от София за поклонението пък пристигна една от легендите на „Левски” (Сф) Наско Сираков, който игра рамо до рамо в националния отбор с Аян Садъков и Христо Колев-Бащата, който не успя да сдържи мъжките си сълзи и се разрида с глас над ковчега на големия си приятел, докато прегръщаше двамата му сина Ерол и Аян младши. Лекарска забрана пък спря за поклонението на „Лаута” локомотивец №1 Христо Бонев-Зума, който в началото на януари тази година получи масивен инфаркт и бе опериран от проф. Генчо Начев в УМБАЛ „Свети Георги” в Пловдив. В дългата колона от чакащи да си вземат последно сбогом със Садъков бяха дългогодишният вицепрезидент на БФС Михаил Касабов, областният управител на Пловдив Здравко Димитров-Зико, волейболната легенда Каспар Симеонов, тенис легендата Тодор Енев и десетки бивши съотборници и футболисти на черно-белия отбор. На „Лаута” бе и представителния мъжки тим на „Локо”, който прекрати преждевременно лагера си в Боровец, за да  засвидетелства почит и уважение към Садъков. Стотици привърженици на „Локо” пък изпратиха с аплодисменти ковчега с тленните останки на Аян Садъков при напускането му от неговия втори дом – стадиона в парк „Лаута”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.03", "title": " Хиляди локомотивци и ботевисти отдадоха последна почит към Аян Садъков на „Лаута”\t\t\t"}
{"url": "https://trud.bg/%d0%bf%d1%80%d0%b0%d0%b2%d0%b8%d1%82%d0%b5%d0%bb%d1%81%d1%82%d0%b2%d0%b5%d0%bd%d0%be%d1%82%d0%be-%d0%b7%d0%b0%d1%81%d0%b5%d0%b4%d0%b0%d0%bd%d0%b8%d0%b5-%d1%89%d0%b5-%d1%81%d0%b5-%d0%bf%d1%80%d0%be/", "text": "Редовното правителствено заседание тази седмица ще се проведе във вторник – 4 юли, от 10 ч. Това съобщиха от пресцентъра на Министерски съвет. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.03", "title": " Правителственото заседание ще се проведе във вторник"}
{"url": "https://trud.bg/%d0%bf%d0%be%d0%bb%d0%b8%d1%86%d0%b0%d0%b8-%d0%be%d0%b1%d1%89%d0%b8%d0%bd%d0%b0%d1%80%d0%b8-%d0%b8-%d0%b6%d1%83%d1%80%d0%bd%d0%b0%d0%bb%d0%b8%d1%81%d1%82%d0%b8-%d0%b2%d1%8a%d0%b2-%d1%84%d1%83%d1%82/", "text": "Полицейската дирекция в Шумен ще отбележи професионалния си празник със спортни мероприятия във вторник. Вече са сформирани осем отбора, които ще мерят сили в турнир по футбол на малки врати от 9 часа в спортната зала на СУ „Йоан Екзарх Български“ в Шумен. Ще се играят две полувремена по 12 минути, а съставите на тимовете ще бъдат 5+1. Ще участват отбори от четирите районни управления, отбор от журналисти, отбор от огнеборци, както и такъв от ОДМВР-Шумен. За първи път в спортната надпревара ще се включат и общинари футболисти. Предвиден е и турнир по волейбол. До момента участие са заявили три отбора от ОДМВР-Шумен, РУ-Велики Преслав и РУ-Шумен. Срещите ще се играят в два от три гейма до определяне на победител. В 14 часа пък стартира надпреварата за точен мерник. Състезанието ще се проведе в стрелбищен комплекс „Снайпер“ в Шумен с късо бойно оръжие, 9 мм пистолет „Макаров“. Стрелбата ще е прицелна, на 25 метра с три пробни и 10 зачетени изстрела. Класирането е индивидуално и отборно. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.03", "title": " Полицаи, общинари и журналисти във футболен турнир"}
{"url": "https://trud.bg/%d1%80%d0%be%d0%b4%d1%80%d0%b8%d0%b3%d0%be-%d0%b4%d1%83%d1%82%d0%b5%d1%80%d1%82%d0%b5-%d0%b7%d0%b0%d0%bf%d0%bb%d0%b0%d1%88%d0%b2%d0%b0-%d0%ba%d1%80%d0%b8%d1%82%d0%b8%d1%86%d0%b8%d1%82%d0%b5-%d0%bd/", "text": "Филипинският президент Родриго Дутерте отказа да отмени обявеното от него военно положение, като при това заплаши хората, които критикуват действията му, със затвор, предава „Ал Джазира“. Дутерте обяви военно положение за територията на остров Минданао в края на месец май, в опит да се справи с нарастващата заплаха от ИДИЛ, която се изяви в открити сблъсъци между екстремисти и филипински сили за сигурност. Темата за обявяването на военно положение във Филипините е спорна, тъй като мнозина се страхуват от злоупотреба с власт от държавния глава на страната, като последният ярък спомен за подобна злоупотреба е управлението на Фердинанд Макрос, свален от революцията през 1986 г. Оттогава насам конституцията определя редица ограничения за налагането на военно положение, като Върховният съд има правото да разглежда причините около въпросното военно положение и следователно силата да го отмени в случай, че не намери за съществени тези причини. Въпреки това обаче Дутерте заяви, че е склонен да игнорира Върховния съд и да се вслуша единствено в съветите на въоръжените сили. “Не зависи от Върховния съд. Трябва ли да им вярвам? Като виждам, че ситуацията е все още необуздана, как да го (бел. военното положение) отменя? Ще ви арестувам и ще ви сложа зад решетките. Можем да правим компромиси за всичко друго, но не и когато става въпрос за интересите на държавата,“ коментира той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.03", "title": " Родриго Дутерте заплашва критиците на обявеното от него военно положение със затвор"}
{"url": "https://trud.bg/%d1%88%d0%be%d1%84%d1%8c%d0%be%d1%80-%d0%bc%d0%b8%d0%bd%d0%b0-%d1%82%d1%80%d0%b8-%d0%bf%d1%80%d0%be%d0%bc%d0%b8%d0%bb%d0%b0-%d1%81-3-%d0%b1%d0%b8%d1%80%d0%b8/", "text": "Пътни полицаи стопираха шофьор в шуменското село Хитрино, който ги изненада с високи промили и с начина си напиване. Тодор Б./39 г./ заковал дрегера на 3,18 промила и настоявал пред униформените, че е изпил само три бири. Униформените попаднали на шофьора рекордьор в неделя към 20,20 часа на ул.“Ален мак“, съобщават от полицията. Той бил зад волана на „Фолксваген Венто“ и още щом отворил вратата и казал „добър вечер“ лъхнало на алкохол. След теста с уред водачът дал и кръвна проба за анализ. Задържан е за едно денонощие в полицейското управление в Шумен. Срещу него е започнато досъдебно производство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.03", "title": " Шофьор мина три промила с 3 бири"}
{"url": "https://trud.bg/%d0%bf%d0%be%d0%bb%d0%b8%d1%86%d0%b0%d0%b8-%d0%b3%d0%be%d0%bd%d0%b8%d1%85%d0%b0-%d1%82%d1%80%d0%b8-%d0%ba%d0%b8%d0%bb%d0%be%d0%bc%d0%b5%d1%82%d1%80%d0%b0-%d0%bf%d0%b8%d1%8f%d0%bd-%d1%88%d0%be%d1%84/", "text": "АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.03", "title": " Полицаи гониха три километра пиян шофьор"}
{"url": "https://trud.bg/%d0%bf%d0%be%d1%80%d0%be%d0%b6%d0%b0%d0%bd%d0%be%d0%b2-%d0%be%d0%b1%d0%b5%d1%89%d0%b0-%d1%83%d0%b2%d0%b5%d0%bb%d0%b8%d1%87%d0%b5%d0%bd%d0%b8%d0%b5-%d0%bd%d0%b0-%d0%b7%d0%b0%d0%bf%d0%bb%d0%b0%d1%82/", "text": "Три ангажимента пое министърът на земеделието, храните и горите Румен Порожанов в подписано днес споразумение със синдикални организации от Изпълнителната агенция за борба с градушките. Допълнително ще бъде изплатена сумата от 386 000 лева общо или средно по 500 лева на ракетострелец, съгласно последната им атестация като държавни служители за първото полугодие на 2017 г. Това съобщиха от пресцентъра на МЗХ. Министърът се ангажира също и да се потърсят начини за повишаване на възнаграждението през следващата 2018 година. В споразумението е записано и запазване като цяло на работните места на служителите по места. Третият ангажимент е да се съдейства да бъде вписана професията „ракетострелец” в общия класификатор на професиите, за което синдикатите настояват отдавна. Споразумението беше подписано освен от министъра на земеделието, храните и горите Румен Порожанов още от изпълнителния директор на Изпълнителна агенция „Борба с градушките” инж. Ваньо Славеев, от председателя на Федерацията на независимите синдикати в земеделието Светла Василева и от Евгений Иванов от браншовия синдикален съвет на работещите в ИАБГ. Проблемите са назрели от много години, и можеше да мине и без тези протести, а да се работи за преодоляването им, заяви при подписването министър Порожанов. Светла Василева от Федерацията на независимите синдикати в земеделието обясни, че стачката не е минала по законовия ред и протестиращите са само в един от 9-те полигона у нас. Активният противоградов сезон е пет месеца – от май до октомври, а служителите в ИАБГ получават целогодишно възнаграждение. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.03", "title": " Порожанов обеща увеличение на заплатите в Агенцията за борба с градушките"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%b8-%d1%80%d0%b0%d0%b4%d0%b5%d0%b2-%d1%81%d0%b5-%d1%80%d0%b0%d0%b7%d0%b1%d1%80%d0%b0%d1%85%d0%b0-%d0%b8%d0%bd%d1%81%d1%82%d0%b8%d1%82%d1%83%d1%86%d0%b8/", "text": "Държавните институции трябва да работят заедно по важните за българското общество въпроси. Това беше общата позиция на президента Румен Радев и на министър-председателя Бойко Борисов, които разговаряха днес на „Дондуков“ 2, съобщават от пресцентъра на държавния глава. Срещата се проведе по инициатива на българския министър-председател и на нея бяха обсъдени редица въпроси, свързани с укрепването на сектор „Сигурност“, реформите в правосъдието, проектите за модернизация на Въоръжените сили и позициите на Република България в международен план. На срещата беше подчертано значението на взетите решения на заседанието на Консултативния съвет за национална сигурност от 30 май т.г. за подобряване на мотивацията на служещите в сектор „Сигурност“ и за ускоряване реализацията на проектите за модернизация на Въоръжените сили. Държавният глава подчерта, че президентската институция защитава ясно регламентирания процес за реализация на проектите за модернизация на Въоръжените сили и предоставената в рамките на този процес военна експертиза. Важното е процесът на модернизация на Българската армия да не спира, е позицията на президента. Президентът Радев и министър-председателят Борисов бяха единодушни, че страната ни се нуждае от ефективна борба с корупцията, която да отговори на очакванията на българските граждани за справедливост. Министър-председателят оцени високо призива на президента Радев за създаването на единен орган за борба с корупцията по високите етажи на властта. Общо беше мнението, че отстояването на позициите на страната ни в международен план изисква съгласие и общи действия от страна на всички държави институции. Министър-председателят запозна президента с резултатите от проведените наскоро свои посещения в Република Франция, Федерална република Германия и Република Хърватия, а президентът Радев – с визитите си в региона на Югоизточна Европа и с предстоящите си посещения в Република Черна гора и Италианската република, по покана на президентите на двете държави. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.03", "title": " Борисов и Радев се разбраха „институциите да работят по важните за обществото въпроси“"}
{"url": "https://trud.bg/bbc-%d0%b8%d0%b7%d0%bb%d1%8a%d1%87%d0%b8-%d1%80%d0%b5%d0%bf%d0%be%d1%80%d1%82%d0%b0%d0%b6-%d0%b7%d0%b0-%d0%bf%d1%80%d0%b5%d0%b4%d0%b8%d0%bc%d1%81%d1%82%d0%b2%d0%b0%d1%82%d0%b0-%d0%bd%d0%b0-%d0%be/", "text": "Водещият британски информационен телевизионен канал Би Би Си излъчи обстоен репортаж за обучението на британски студенти в Медицински университет – Варна. В репортажа журналистката Шадаф Маруф от Би Би Си представя гледната точка на студенти по медицина от различни курсове, които са предпочели да получат образованието си в България.  Зарина Брейди, Шахсуар Ариф, Захара Ассад Ша и Айзас Тарик са студентите, които с гордост развеждат телевизионния екип в различни отделения на университетската болница „Св. Марина“ и представят част от преподавателите си. В Медицинския университет във Варна има 250 британски студента, които учат медицина или стоматология в този черноморски курорт. Таксите за обучение са малко по-ниски, отколкото във Великобритания – 8 000 евро на година, но пък цените за живот са значително по-евтини, които прави учението тук доста атрактивна алтернатива, пише журналистката от Би Би Си. Целият репортаж на BBC e на адрес: ", "date": "2017.07.03", "title": " Би Би Си излъчи репортаж за предимствата на образованието по медицина във Варна"}
{"url": "https://trud.bg/%d0%b4%d0%b5%d1%81%d0%b5%d1%82%d0%ba%d0%b8-%d1%85%d0%b8%d0%bb%d1%8f%d0%b4%d0%b8-%d0%bf%d1%80%d0%be%d1%82%d0%b5%d1%81%d1%82%d0%b8%d1%80%d0%b0%d1%85%d0%b0-%d0%b2-%d1%85%d0%b0%d0%bc%d0%b1%d1%83%d1%80/", "text": "Десетки хиляди демонстранти се събраха на шествие в Хамбург, за да протестират против глобализацията броени дни преди срещата на върха на Г-20, предаде  . Стигна се и до сблъсъци между протестиращите и полицията, след които последваха арести. Властите използваха палки и лютив спрей, в опит да разтури палатков лагер на протестиращи срещу срещата. Над 20 000 полицаи ще охраняват срещата на лидерите на 20-те най-развити икономики, която ще се проведе в Хамбург на 7 и 8 юли. В пристанището на Хамбург активисти на Грийнпийс протестираха пред товарен кораб с въглища, за да настояват за спирането на използването на въглища за производство на електричество. Организаторите на протестите очакват над 100 000 демонстранти да участват в неколкодневните демонстрации преди и по време на срещата в петък и събота.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.03", "title": " Десетки хиляди протестираха в Хамбург против глобализацията"}
{"url": "https://trud.bg/%d1%81%d0%b2%d0%b5%d1%82%d0%be%d1%84%d0%b0%d1%80-%d0%bf%d0%b0%d0%b4%d0%bd%d0%b0-%d0%b2%d1%8a%d1%80%d1%85%d1%83-%d0%ba%d0%be%d0%bb%d0%b0-%d0%b2-%d0%bc%d0%be%d0%bd%d1%82%d0%b0%d0%bd%d0%b0/", "text": "АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.03", "title": " Светофар падна върху кола в Монтана"}
{"url": "https://trud.bg/%d0%bc%d0%b2%d0%bd%d1%80-%d0%bd%d1%8f%d0%bc%d0%b0-%d0%b4%d0%b0%d0%bd%d0%bd%d0%b8-%d0%b7%d0%b0-%d0%bf%d0%be%d1%81%d1%82%d1%80%d0%b0%d0%b4%d0%b0%d0%bb%d0%b8-%d0%b1%d1%8a%d0%bb%d0%b3%d0%b0%d1%80%d0%b8-4/", "text": "Към момента няма данни за пострадали българи при  с автобус на магистрала А9 край германския град Мюнхберг в Бавария. Това съобщиха от пресцентъра на МВнР. Генералното консулство в Мюнхен е в непрекъснат контакт с полицията. Припомняме, че туристически автобус се подпали и изгоря напълно след сблъсък в ремаркето на бавно движещ се пред него камион на магистрала в Южна Германия. Вероятно са загинали всички 18 души, чиято съдба първоначално след инцидента бе неизвестна. Това потвърди говорител на правоохранителните органи, съобщава националният ежедневник Die Frankfurter Allgemeine Zeitung. В часовете след трагедията властите се въздържаха от коментар за възможността да има загинали. Превозното средство бе изцяло изпепелено в резултат на пожар, избухнал след катастрофата, но въпреки това полицията уверяваше, че има „лъч надежда“ да има оцелели, които са избягали от мястото на инцидента. Ранени при произшествието са 30 души, някои от които – тежко. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.03", "title": " МВнР: Няма данни за пострадали българи при тежката катастрофа в Германия\t\t\t"}
{"url": "https://trud.bg/%d1%88%d0%be%d1%84%d1%8c%d0%be%d1%80-%d0%b7%d0%b0%d0%b3%d0%b8%d0%bd%d0%b0-%d1%81%d0%bb%d0%b5%d0%b4-%d1%81%d0%b1%d0%bb%d1%8a%d1%81%d1%8a%d0%ba-%d0%b2-%d0%b1%d0%b8%d0%bb%d0%b1%d0%be%d1%80%d0%b4-%d0%bd/", "text": "49-годишен шофьор от пазарджишко село е починал в неделя в Университетска болница „Свети Георги” в Пловдив, където е бил приет след тежка автомобилна катастрофа, станала същата сутрин около 8.50 часа в района на 113-и километър на автомагистрала „Тракия” в посока Бургас. Смъртта е настъпила вследствие на голяма кръвозагуба, черепно-мозъчни травми и увреждания на вътрешните органи, след като мъжът се е блъснал с лекия си автомобил „Опел” в крайпътен билборд. Причините за произшествието се изясняват от служителите в сектор „Пътна полиция” на Областна дирекция на МВР-Пловдив в рамките на образувано досъдебно производство. Те разследват и причините за верижна катастрофа с петима пострадали, станала малко след полунощ в понеделник в района на 135-и км на автомагистрала „Тракия” в посока София. По първоначална информация камион „Волво” не е спазил дистанция и е блъснал отзад лек автомобил „Форд”, който се ударил във “Фолксваген”, а той – в “Рено”. В болница за наблюдение е настанена 32-годишната водачка на фолксвагена, от която е взета кръвна проба за алкохол. Хоспитализирани са и четирима пътници – двама мъже на 23 и 26 години и две жени на 23 и 25 години. 40-годишният водач на тира и другите двама шофьори, на 23 и 44 години, са тествани с дрегер, а резултатите от пробите им са отрицателни. Област за прикачени файлове АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.03", "title": " Шофьор загина след сблъсък в билборд на автомагистрала „Тракия”"}
{"url": "https://trud.bg/%d0%bc%d0%be%d0%bc%d1%87%d0%b5%d0%bd%d1%86%d0%b5-%d0%bd%d0%b0-%d0%b5%d0%b4%d0%bd%d0%b0-%d0%b3%d0%be%d0%b4%d0%b8%d0%bd%d0%b0-%d0%bf%d0%be%d1%87%d0%b8%d0%bd%d0%b0-%d1%81%d0%bb%d0%b5%d0%b4-%d0%bf%d0%b0/", "text": "Тази сутрин, около 08.00 ч., в Районното управление в Трявна е получен сигнал за инцидент с пострадало дете на 1 година и 2 месеца, съобщиха от МВР. Момченцето паднало от прозореца на дома си, който се намирал на втория етаж в жилищна сграда на ул. „Ангел Кънчев“. Родителите му били излезли за кратко, а детето било оставено на грижите на близък роднина. Момченцето е транспортирано в МБАЛ-Габрово в тежко състояние и е починало. На местопроизшествието е извършен оглед. По случая е образувано досъдебно производство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.03", "title": " Момченце на една година почина след падане от втория етаж на жилищна сграда в Трявна"}
{"url": "https://trud.bg/%d1%81%d0%bf%d0%b8%d1%80%d0%b0%d1%82-%d0%bf%d1%80%d0%be%d1%86%d0%b5%d0%b4%d1%83%d1%80%d0%b0%d1%82%d0%b0-%d0%bf%d0%be-%d0%be%d0%b2%d0%be%d1%81-%d0%bd%d0%b0-%d0%bd%d0%b0%d1%85%d0%be%d0%b4%d0%b8%d1%89/", "text": "Регионалната инспекция по околната среда и водите в Перник беше уведомена с писмо, че „Евромакс Сървисиз“ ЕООД спира процедурата по оценката на въздействието върху околната среда (ОВОС) за находището в Трън, съобщават от екологичното министерство. Инвестиционното предложение беше за „Добив и  и преработка на подземни богатства по чл. 2, ал. 1 от Закона за подземните богатства – метални полезни изкопаеми – златно-сребърни руди от находище „Трън“, в община Трън, Пернишка област. Дружеството отговаря на РИОСВ – Перник, че извършва в момента цялостна преоценка на параметрите на инвестиционното предложение и целесъобразността му във връзка с икономическите и социалните условия в община Трън. Процедурата по ОВОС е спряна до приключване на обстойните анализи на  „Евромакс Сървисиз“ ЕООД, с цел взимане на решение за  реализирането на подобен проект.", "date": "2017.07.03", "title": " Спират процедурата по ОВОС на находището в Трън"}
{"url": "https://trud.bg/%d0%b2%d1%8a%d0%b2%d0%b5%d0%b6%d0%b4%d0%b0%d1%82-%d0%b2%d1%80%d0%b5%d0%bc%d0%b5%d0%bd%d0%bd%d0%b0-%d0%be%d1%80%d0%b3%d0%b0%d0%bd%d0%b8%d0%b7%d0%b0%d1%86%d0%b8%d1%8f-%d0%bd%d0%b0-%d0%b4%d0%b2%d0%b8/", "text": "Въвежда се временна организация на движението за рехабилитация на бул. „Шипченски проход”, от ул. „Иван Димитров-Куклата” до бул. „Асен Йорданов”, съобщиха пресцентъра на Столична община. От 00.00 часа на 4 юли 2017 г. до 24.00 часа на 15 юли 2017 г. се забранява влизането на пътни превозни средства по северното пътно платно на бул. „Шипченски проход”, между ул. „Иван Димитров-Куклата” и бул. „Асен Йорданов”. Движението ще се извършва двупосочно по южното пътно платно на бул. „Шипченски проход” в посочения участък. За същия период от време мотрисите от трамвайна линия №20 в участъка на ремонта ще преминават двупосочно през маневрено трамвайно ухо „Гео Милев”. В посока център, мотрисите от линия №20 ще спират на разкритата трамвайна спирка в ухото с код 0596 „Гео Милев”. Закрива се спирка с код 1155 „СК ЦСКА”, намираща се в северното пътно платно на бул. „Шипченски проход”, след кръстовището с бул. „Асен Йорданов” в посока ж.к. „Гео Милев” за автобусни линии 1, 3, 5 и 6.", "date": "2017.07.03", "title": " Въвеждат временна организация на движението в София заради пътни ремонти\t\t\t"}
{"url": "https://trud.bg/%d0%ba%d1%80%d0%b0%d0%b4%d0%b5%d1%86-%d0%b3%d0%b0%d1%81%d1%82%d1%80%d0%be%d0%bb%d1%8c%d0%be%d1%80-%d0%be%d1%82-%d1%80%d0%b0%d0%ba%d0%be%d0%b2%d1%81%d0%ba%d0%b8-%d0%b0%d1%80%d0%b5%d1%81%d1%82%d1%83/", "text": "Извършител на грабеж бе задържан след проведено разследване от служители на Второ РУ на МВР-Пловдив. Работата по случая започнала още в началото на месец март по сигнал за издърпана дамска чанта от ръцете на 77-годишна местна жителка. В резултат на полицейските действия е бил арестуван авторът на престъплението – 33-годишен криминално проявен и осъждан мъж от Раковски. След доклад на материалите в Районна прокуратура – Пловдив, му е повдигнато обвинение и мярката за задържане е удължена до 72 часа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.03", "title": " Крадец гастрольор от Раковски арестуван в Пловдив"}
{"url": "https://trud.bg/46-%d0%b3%d0%be%d0%b4%d0%b8%d1%88%d0%b5%d0%bd-%d0%ba%d0%b0%d1%80%d0%bb%d0%be%d0%b2%d0%b5%d1%86-%d0%b8%d0%b7%d0%b3%d0%be%d1%80%d1%8f-%d0%b7%d0%b0%d1%80%d0%b0%d0%b4%d0%b8-17-%d0%ba%d0%b3-%d0%ba%d0%be/", "text": "46-годишен мъж от Карлово попадна в полицейския арест за престъпление с акцизни стоки, след като при предприети процесуални и следствени действия служителите на реда открили в дома му 14 400 къса цигари без български бандерол и 17 кг нарязан контрабанден тютюн. Срещу извършителя е образувано бързо производство по чл. 234, ал.1 от Наказателния кодекс, а материалите по случая са докладвани в Районна прокуратура-Карлово. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.03", "title": " 46-годишен карловец изгоря заради 17 кг контрабанден тютюн и 14 400 цигари без бандерол"}
{"url": "https://trud.bg/%d0%bb%d0%be%d0%b2%d1%8a%d0%ba-%d0%b0%d0%bf%d0%b0%d1%88-%d0%b7%d0%b0%d0%b4%d0%b8%d0%b3%d0%bd%d0%b0-1700-%d0%bb%d0%b2-%d0%be%d1%82-%d0%ba%d0%b0%d0%bc%d0%b8%d0%be%d0%bd-%d0%bd%d0%b0-%d0%b1%d0%b5%d0%bd/", "text": "Сигнал за кражба от товарен автомобил е получен в полицията в Първомай, където 31-годишен шофьор се оплакал, че между 12 и 12.30 часа в петък в района на бензиностанция в града от управлявания от него фирмен камион били озадигнати документи и над 1700 лева. По случая е образувано досъдебно производство. През последното денонощие на територията на Областна дирекция на МВР-Пловдив са регистрирани 6 криминални престъпления – грабеж и 5 други. Разкрити са 4 престъпления. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.03", "title": " Ловък апаш задигна 1700 лв. от камион на бензиностанция в Първомай"}
{"url": "https://trud.bg/%d0%b8%d0%b7%d1%81%d0%bb%d0%b5%d0%b4%d0%b2%d0%b0%d1%82-%d0%b1%d0%b5%d0%b7%d0%bf%d0%bb%d0%b0%d1%82%d0%bd%d0%be-300-%d0%b2%d0%b0%d1%80%d0%bd%d0%b5%d0%bd%d1%86%d0%b8-%d0%b7%d0%b0-%d1%81%d1%8a%d0%bd%d0%bd/", "text": "300 варненци и жители на прилежащите села Казашко, Константиново, Каменар, Тополи и Звездица ще бъдат изследвани безплатно за сънна апнея до края на ноември, съобщиха от МБАЛ „Св. Анна“. За втора поредна година болницата и община Варна организират и финансират скрининговите тестове. Те не се заплащат от здравната каса и затова малка част от хората с проблем се подлагат на тях. Програмата ще обхване пациенти със симптоми на хъркане и апноични паузи по време на сън. Лекарите откриват анатомичните причини за тези аномалии в дишането чрез акустична рино- и фарингометрия. При миналогодишната кампания екипът, ръководен от началника на УНГ-отделението д-р Гален Шиваров, изследва 400 души. Оказа се, че 271 са рискови, като 193-ма от тях бяха в тежко състояние. След допълнителна диагностика част от пациентите получиха съвет да се оперират, за което касата плаща. Превръщането на кампанията в традиция бе адмирирано от доц. Диана Петкова, председател на Българското дружество по белодробни болести и специалист по медицина на съня. „Сънната апнея е широко разпространена и въпреки рисковете, които крие, се подценява както от пациентите, така и от здравната ни система, макар че касае всички – от бебета до възрастни хора“, коментира доц. Петкова. Прецизната оценка на симптомите е основа за правилна диагностика и лечение на заболяването, подчерта тя. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.03", "title": " Изследват безплатно 300 варненци за сънна апнея"}
{"url": "https://trud.bg/%d1%82%d1%80%d0%b0%d0%bd%d1%81%d0%bf%d0%be%d1%80%d1%82%d0%bd%d0%be%d1%82%d0%be-%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d1%82%d0%b2%d0%be-%d0%bf%d0%be%d0%b4%d0%b3%d0%be%d1%82%d0%b2%d1%8f/", "text": "Министерството на транспорта, информационните технологии и съобщенията /МТИТС/ предлага промени в Закона за електронните съобщения, които да осигурят достъп до услугите на Единния европейски номер 112 за хората с увреждания, равностоен на този за другите потребители. В края на 2015 г. 24 държави членки на ЕС (в т.ч. Исландия) са въвели алтернативни на гласовите съобщения методи за достъп до 112. Най-широко се прилагат кратките текстови съобщения в 19 държави членки на ЕС. Литва е въвела специализирано приложение, а възможност за преобразуване на реч в текст и обратно се предлага в Чехия, Нидерландия, Словения, Испания, Швеция, Обединеното кралство. Факс може да се използва в Белгия, Кипър, Франция, Италия, Люксембург. Проектът предвижда по искане на крайни потребители с увреждания на слуха или говора, предприятията, задължени да предоставят универсалната услуга да осигуряват подходящи крайни електронни съобщителни устройства, съответно – специализирано софтуерно приложение, осигуряващо, в зависимост от техническите възможности, текстова или друг вид негласова връзка. Устройствата, съответно – специализираното софтуерно приложение, трябва да дават възможност за достъп на крайните потребители с увреждания до единния европейски номер 112 в съответствие с наредбата на министъра на вътрешните работи по чл. 23, ал. 2 от Закона за Националната система за спешни повиквания с единен европейски номер 112. Предложения се приемат до 3 август. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.03", "title": " Транспортното министерство подготвя лесен достъп до 112 за хора с увреждания"}
{"url": "https://trud.bg/%d0%b8%d0%b7%d0%bf%d0%b8%d1%81%d0%b0%d1%85%d0%b0-%d0%b1%d0%b0%d1%89%d0%b0-%d0%b3%d0%b5%d1%80%d0%be%d0%b9-%d0%be%d1%82-%d0%b1%d1%83%d1%80%d0%b3%d0%b0%d1%81%d0%ba%d0%b0%d1%82%d0%b0-%d0%b1%d0%be%d0%bb/", "text": "32-годишният баща Константин С. от Молдова отново може да прегърне семейството си и да продължи нормалния си живот, благодарение на лекарите от Отделението по анестезиология и интензивно лечение на УМБАЛ Бургас, съобщиха от болницата в морския град Днес младият татко бе изписан от Реанимацията на Бургаската болница в отлично състояние, след като на 30-ти юни бе докаран в кома от плажа в Слънчев бряг. Константин е баща-герой, защото рискува живота си и спаси от удавяне  десетгодишния си син. Момчето викало за помощ, Константин се хвърлил във водата и успял да му помогне, но самият той потънал. На плажа екипите на Бърза помощ му правят сърдечен масаж и го интубират, след което го транспортират в УМБАЛ Бургас в тежко състояние. „Колегите го приеха  в кома, като успяха да овладеят  мозъчния отток и оттокът на белия дроб и да го върнат  в съзнание. За щастие инцидентът няма да остави никакви поражения върху организма на Константин”, обясни реаниматорът д-р Даниела Люцканова. Днес мъжът напусна отделението без чужда помощ и с огромна усмивка. „Благодаря Ви за грижите и за това, че спасихте живота ми”, каза младият баща, който си направи снимка за спомен с екипа на Реанимация. „От началото на сезона имаме три тежки случая  на удавници, които сме върнали към живота. Другите двама пациенти са 44-годишна жена и 11-годишно дете, което беше пострадало на плажа в Св. Влас. Те също са изписани и са в добро здравословно състояние”, добави д-р Люцканова.", "date": "2017.07.03", "title": " Изписаха баща – герой, спасил сина си от удавяне\t\t\t"}
{"url": "https://trud.bg/1192-%d1%81%d0%b0-%d0%bf%d0%be%d0%b4%d0%b0%d0%b4%d0%b5%d0%bd%d0%b8%d1%82%d0%b5-%d1%81%d0%b8%d0%b3%d0%bd%d0%b0%d0%bb%d0%b8-%d0%b2-%d0%ba%d0%be%d0%bc%d0%b8%d1%81%d0%b8%d1%8f%d1%82%d0%b0-%d0%b7%d0%b0/", "text": "Подадените за 2016-а година в Комисията за защита от дискриминация жалби и сигнали са 1192, 368 са образуваните преписки, а постановените решения на Комисията са рекорден брой – 510. Това съобщи пред  доц. Ана Джумалиева, председател на Комисията за защита от дискриминация. Преписките по етнически признак не са преобладаващи, уточни тя относно твърденията, че се обръща тенденцията в дискриминацията на етнически принцип у нас и че все по-често българи се жалват, че са поставени в неравностойно положение спрямо ромите. Доминират преписките за дискриминация по лично положение, възраст, обществено положение. Дискриминацията по етническа принадлежност заема пето място. Дискриминацията при упражняване на правото на труд е сред водещите теми на Комисията. Други проблематични сфера са здравеопазването и образованието, посочи доц. Джумалиева. В коментар по темата за в Асеновград Ана Джумалиева изтъкна: За толернтността е важно не само държавните органи и властите да предприемат мерки. Тук е важно цялото общество, неправителственият сектор също да работи за толерантност в нашето общество. Отделният гражданин също да притежава чувствителността към това, което се случва. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.03", "title": " 1192 са подадените сигнали в Комисията за защита от дискриминацията през 2016 г."}
{"url": "https://trud.bg/%d0%bf%d0%be%d0%b4%d0%b3%d0%be%d1%82%d0%b2%d1%8f%d1%82-%d1%86%d0%b5%d0%bd%d1%82%d1%8a%d1%80%d0%b0-%d0%bd%d0%b0-%d1%82%d1%8a%d1%80%d0%bd%d0%be%d0%b2%d0%be-%d0%b7%d0%b0-%d1%86%d1%8f%d0%bb%d0%be%d1%81/", "text": "Стартира подготовката на главната улица „Васил Левски” в центъра на Велико Търново за цялостно преасфалтиране. Дейността започна с оформяне на четири обособени джоба, в които ще бъдат разположени общо седем контейнера за събиране на смет. Местата за съдовете за смет са подбрани по начин, по който да не затрудняват автомобилното движение.  За строителните работи вече е осигурено необходимото финансиране. Датите, по време на които ще бъдат извършени дейностите, както и свързана с тях временна организация на движението, ще бъдат оповестени предварително. Улица „Васил Левски” бе разкопана през пролетта и лятото на  2013 г . заради реализацията на първия етап от водния цикъл на Велико Търново. Още преди това кметът на старопрестолния град Даниел Панов успя да осигури допълнително финансиране от републиканския бюджет, с което цялостно да бъдат преасфалтирани всички улици, засегнати при подмяната на водопроводите и канализацията в града. Полагането на новата асфалтова настилка на ул. „Васил Левски” бе временно отложено заради необходимостта от обновяване и на останалите подземни комуникационни мрежи. През последната година бяха изградени нови тротоарни алеи, монтирано бе и енергоспестяващо улично осветление. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.03", "title": " Подготвят центъра на Търново за цялостно преасфалтиране"}
{"url": "https://trud.bg/%d1%82%d1%80%d1%83%d1%81-%d0%be%d1%82-5-%d0%bf%d0%be-%d1%80%d0%b8%d1%85%d1%82%d0%b5%d1%80-%d0%b2-%d0%be%d1%85%d1%80%d0%b8%d0%b4/", "text": "Земетресение от пета степен по скалата на Рихтер е регистрирано в 13.18 часа местно време в района на Охрид, предава   . Трусът с епицентър пет километра североизточно от Косел. Усетен е в столицата Скопие и в останалата част на Македония. Информацията е неофициална и все още не е потвърдена от Сеизмологичната обсерватория в Скопие, но данните са публикувани от   (EMSC). В района на Охрид през последните две седмици бяха усетени над 800 труса. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.03", "title": " Трус от 5 по Рихтер в Охрид"}
{"url": "https://trud.bg/%d0%bf%d0%b5%d1%82%d0%b8%d0%bc%d0%b0-%d1%82%d0%b2%d0%be%d1%80%d1%86%d0%b8-%d0%be%d1%82-%d1%8f%d0%bf%d0%be%d0%bd%d0%b8%d1%8f-%d0%b8%d0%b4%d0%b2%d0%b0%d1%82-%d0%b7%d0%b0-%d0%b0%d1%80%d1%82-%d1%80%d0%b5/", "text": "Петима японски творци – керамици и трима български автори ще творят на Античния керамичен център в Павликени в периода от 2 до 6 юли. Създадените от тях творрби ще бъдат показани в изложбата „Павликени и света“ в Исторически музей Павликени. Дългосрочният проект на Община Павликени, Фондация „Аматерас“ и Исторически музей – Павликени „Павликени и светът“ има ясна международна културна политика за презентиране на културното наследство на град Павликени и създаването на колекция от съвременно изкуство от различни жанрове за собствената колекция от съвременно изкуство на Община Павликени. Партньор от японска страна е професионалната организация NEXUS, която има дългосрочни взаимоотношения с АМАТЕРАС Фондация и представя в различни проекти в Япония българско изкуство, а в България – японско изкуство. Изложбата отново ще бъде с произведения в сферата на скулптурата, живописта, графиката, хартиеното изкуство и керамиката. Сред произведенията ще бъдат показани съвременни решения, които са предимно абстрактни и дизайнерски. Авторите от японска страна са кураторката Какуко Ишии, Ичиро Мацуо, Ацуми Мурата, Норико Амано и Кенджи Сато, а от българска страна са Даниела Тодорова, Тодор Тодоров и Валентин Балев. След Павликени изложбата ще бъде представена и в София. За гостите на откриването на изложбата има специално подготвен уъркшоп, демонстрация на МАГИЯТА НА SUMI /японското мастило за калиграфия и традиционната техника суми-е/. Демонстратор е Кенджи Сато, който работи с тази техника съвременно изкуство в големи инсталационни произведения. Всички автори и от българска и от японска страна са известни съвременни автори с голям международен опит и това ще може да се види в прекрасната експозиция в периода 6 юли – 6 септември. Изложбата ще бъде открита от инж. Емануил Манолов, кмет на община Павликени и Тодор Тодоров, председател на АМАТЕРАС Фондация. Домакин на събитието е Исторически музей – Павликени с директор Нели Цонева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.03", "title": " Петима творци от Япония идват за арт-резиденция в Павликени"}
{"url": "https://trud.bg/%d1%85%d0%b2%d1%8a%d1%80%d0%bb%d1%8f%d1%82-%d0%bf%d0%be%d0%bb%d0%b8%d1%86%d0%b0%d0%b8-%d1%81%d1%80%d0%b5%d1%89%d1%83-%d0%bd%d0%b5%d0%b7%d0%b0%d0%ba%d0%be%d0%bd%d0%bd%d0%b0%d1%82%d0%b0-%d1%81%d0%b5/", "text": "Служители на РУ на МВР- Велинград и лесничеи от държавното горско стопанство „Селище“ предприемат от този понеделник активни съвместни действия за противодействие на незаконната сеч и бракониерския лов на територията на Община Сърница и около язовир „Доспат. От Областна дирекция на МВР-Пазарджик съобщиха, че екипи на полицейското управление във Велинград и горски стражари ще провеждат активно наблюдение и патрулиране, като се очаква засиленият контрол да доведе до драстично намаляване на случаите на незаконен добив на дървесина и на бракониерските набези над дивеча в района. Съвместните дежурства на полицаи и лесничеи ще продължат цяло лято. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.03", "title": " Хвърлят полицаи срещу незаконната сеч и ловци бракониери край Сърница"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%b2%d0%bd%d0%b5%d1%81%d0%b5-%d0%be%d0%b1%d0%b2%d0%b8%d0%bd%d0%b8%d1%82%d0%b5%d0%bb%d0%b5%d0%bd-%d0%b0%d0%ba%d1%82-5/", "text": "Окръжна прокуратура-Пловдив внесе в понеделник обвинителен акт спрямо собствениците на тютюневия склад на ул. „Одрин” 8 Георги Бранеков и Александър Николич заради незаконното разрушаване на сградата.  37-годишният Бранеков е обвинен за това, че в периода от 20 декември 2013 г. до 9 февруари 2016 г. като представител и от 15 юли 2015 г. като управител на фирма „Одрин 8“ ЕООД-Пловдив при условията на продължавано престъпление в съучастие с Александър Николич като подбудител е организирал осъществяване на противозаконна дейност в защитена територия за опазване на културно наследство – групов паметник на културата – Историческа зона „Филипопол-Тримонциум-Пловдив“ . Според държавното обвинение тютюневият склад на ул. “Одрин” притежава и понастоящем статут на единична недвижима културна ценност, а Георги Бранеков е знаел, че нарушава разпоредбите на Закона за културното наследство и е извършил престъпление по чл.277а ал.6 във връзка с чл.20 ал.2 във връзка с чл.26 ал.1 от Наказателния кодекс. Георги Бранеков е предаден на съд и за това, че на 19 ноември 2010 г. в Пловдив като упълномощен представител на фирма „Одрин 8“ ЕООД в съучастие с Александър Николич като подбудител съзнателно се е ползвал от преправен официален документ – удостоверение, издадено от Министерството на културата, Национален институт за недвижимо културно наследство, като преправката е била, че  сградата на ул. „Одрин“№8, квартал 165, планоснимачен №610 в Пловдив не притежава статут на единична недвижима културна ценност по Закона за културното наследство и че е „извън охранителната зона“ на архитектурно-строителна недвижима ценност „Тютюнев склад“ на ул. „Одрин“ в гр. Пловдив – престъпление по чл. 316 във връзка с чл.308 ал.1 във връзка с чл.20 ал.2 в ъв връзка с чл.26 ал.1 от Наказателния кодекс. Окръжна прокуратура-Пловдив предаде на съд и 46-годишният Александър Николич, който има и български, и сръбски паспорт.  Повдигнатите срещу Николич обвинения са общо четири. По делото са призовани 34 свидетели, извършени са строително-техническа, компютърна и графологична експертизи, приложени са протоколи за претърсвания и изземвания, справки за фирми, копия от документи и др.  Установено е, че на мястото на разрушената сграда е било предвидено изграждане на многоетажен хотел с подземни паркинги и гаражи, както и други обслужващи сгради. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.03", "title": " Прокуратурата внесе обвинителен акт в съда срещу собствениците на тютюневия склад на ул. „Одрин” 8 в Пловдив заради незаконното му разрушаване"}
{"url": "https://trud.bg/%d0%b3%d0%b5%d1%80%d0%b1-%d0%bd%d0%b0%d0%b4%d0%b2%d0%b8-%d0%b1%d1%81%d0%bf-%d1%81-361150-%d0%b3%d0%bb%d0%b0%d1%81%d0%b0-%d0%b2-%d0%b8%d0%b7%d0%b1%d0%be%d1%80%d0%b8%d1%82%d0%b5-%d0%b7%d0%b0-%d0%bd/", "text": "ГЕРБ надви убедително БСП с 361:150 гласа (70,64% срещу 29,36%) в частичните местни избори за кмет на пазарджишкото село Бошуля (Община Септември), след като дипломираната в Пловдивския университет „Паисий Хилендарски” млада детска педагожка Христина Венчева детронира изкаралия 4 управленски мандата бивш катаджия Любен Христосков. До насрочването на частични местни избори се стигна, след като през месец март кметът Любен Христосков подаде молба за напускане на поста си след решение на ВАС (Върховния административен съд), с което бе възстановен на работа в системата на МВР. Ходът на бившия полицай обаче се оказа непремерен, защото ден след връщането си в МВР, той се озова отново извън системата, от която бе пенсиониран. Опитът на Любен Христосков да се върне обратно на кметския пост за пети пореден управленски мандат пък претърпя пълен крах, след като всички останали политически сили извън левицата подкрепиха майката на две деца Христина Венчева. Минути след оповестяване на окончателните резултати от ОИК-Септември новата кметица бе поздравена по телефона лично от зам.-председателя на ГЕРБ Цветан Цветанов и вицепремиера и министър на външните работи Екатерина Захариева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.03", "title": " ГЕРБ надви БСП с 361:150 гласа в изборите за нов кмет на Бошуля"}
{"url": "https://trud.bg/%d0%bc%d0%bb%d0%b0%d0%b4%d0%b5%d0%b6-%d0%bf%d1%80%d0%b5%d0%b4%d0%bb%d0%b0%d0%b3%d0%b0-%d1%81%d1%8a%d1%81-%d0%b7%d0%b2%d1%83%d0%ba-%d0%be%d1%82-%d1%85%d0%bb%d0%be%d0%bf%d0%ba%d0%b8-%d0%b8-%d0%ba%d0%b0/", "text": "Във времето на компютърните технологии един младеж взе решение да запази стар занаят. Симеон Акмаджов живее в Габрово, роден е в Родопите, а в работилницата на Етнографския музей на открито /ЕМО/  „Етър” се обучава да прави хлопки. 70-годишният майстор Никифор Иванов  обучава младежа.За малко повече от седмица 20-годишният Симеон  Акмаджов има няколко готови хлопки и с желание споделя как ги е направил. „Имаш шаблон, отрязваш ламарината, според нужния номер. С чук започваш студената обработка. Има няколко калъпа, тръгва се от по-плитките и постепенно се преминава към по-дълбоките. И така ламарината се сгъва. Следва горещата обработка, която се извършва на пещта. Ламарината се захваща с клещи, тъй като вече е гореща. С чук става оформлението. Слага се нит от двете страни. Горе се поставя дръжката, а на пещта става запояването. Външната страна на хлопката се облива с глина, боракс и сол, а вътрешната с бронзови стружки и боракс. Загрява се в пещта, където бронзовите стружки се стопяват. Хлопката се потапя във вода за заздравяване. Слага се езичето и се настройва на звук”, реди младият майстор. Занаятчията допълва, че хлопката е като инструмент, макар да служи за чисто практически цели. Настройването става като се изтънява ламарината, оформя се отвора, премахват се неравности по повърхността. Симеон често си ходи в Родопите. В село Джурково живеят дядо му и баба му. Някога там има 2000 жители, сега са около 100. Симеон Акмаджов чете история, писана от местни жители, откъдето разбира, че за един ден от селото се изселват 200 души, търсейки препитание. Семейството на 20-годишния младеж е музикално. Самият той свири на кавал, дядо му на акордеон, а баба му пее. На бъдещия хлопкар му се струва, че би било добре да донесе кавала си в работилницата в ЕМО „Етър”, където майстор Никифор го обучава. Инструментът няма да му пречи, но скоро от работилницата, освен звука от хлопките, ще се чува и кавала на Симеон. Първите две хлопки на младежа са доста успешни. Издават различен звук, но са от един номер. Ако бъдат сложени на животно, то трябва да е агне. „Хлопкарството не е лесна работа. Трябва да имаш знания за ковачеството”, това са думите на майстор Никифор, които Симеон е запомнил. Хлопките могат да бъдат с дванадесет номера. Големината им зависи от големината на животното. Най-големите са за крави и биволи, по-малките – за овен. На овцата се слага още по-малка“, казва Симеон Акмаджов. Той пояснява, че хлопките са три вида – траки, рогати и обли. Най-простите са траките, но след това майсторите ги усъвършенстват. Хлопката се закача на врата на животното с каишка и когато то се движи тя звъни. Звукът на хлопката показва на овчаря къде е стадото му. „Бих бил горд, ако успея да съхраня занаята. В тази работилница на ЕМО „Етър”, минават много хора, но в същото време е спокойно”, казва Симеон Акмаджов плъзгайки поглед по окачените около него хлопки, по пещта и инструментите. След това взема къс ламарина, отрязва я. Обучението на младежа в ЕМО „Етър” продължава. Традицията трябва да се съхрани. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.03", "title": " Младеж предлага със звук от хлопки и кавал да бъдат посрещани гостите на етнографския музей „Етър” в Габрово"}
{"url": "https://trud.bg/%d0%b4%d0%b0%d0%bd%d1%8a%d1%87%d0%bd%d0%b8%d1%82%d0%b5-%d0%bf%d0%be%d0%b3%d0%b2%d0%b0%d1%82-%d0%bc%d0%be%d0%bb-%d0%be%d0%b2%d0%b5-%d0%b2-%d1%81%d0%be%d1%84%d0%b8%d1%8f-%d0%b8-%d1%8e%d0%b3%d0%be/", "text": "Данъчни патрули от ТД на НАП София започват обиколки и проверки във всички търговските обекти в столицата и областите София, Перник, Кюстендил и Благоевград, съобщават от Националната агенция по приходи. Съвместно със служителите от отдел Оперативни проверки, патрулите ще  наблюдават заведения, за които е потвърдено, че има съсредоточаване на голям брой хора, а отчетените ниски обороти будят съмнение. Засилено присъствие на органи по приходите ще има в моловете и големите търговски центрове на територията на ТД на НАП София. След обследване на риска в такива обекти ще бъдат възлагани ревизии на фирмите и физическите лица свързани с тях. Преди седмица инспектори от отдел Оперативни проверки в ТД на НАП София наложиха принудителна административна мярка и запечатиха две заведения от голяма верига за хранене заради неиздаване на касова бележка. Собственикът на търговските обекти е отказал съдействие на служителите от НАП, но въпреки това законът е спазен и  заведенията ще останат запечатани до един месец. Други четири обекта от същата верига бяха  поставени под наблюдение с постоянно присъствие на органите по приходите в тях. Цялата информация от компютрите, позиционирани в търговските обекти е копирана и се обработва със специализиран софтуер от специално обучени екипи в отдел „Ревизии“. Софтуерът позволява  възстановяване, включително и на изтритите записи. През онлайн връзката е идентифицирана друга голяма популярна верига със заведения за хранене, стопанисваща 11 обекта на територията на ТД на НАП София.Оборотите и начислените и внесени данъци и осигурителни вноски видимо не съответстват на броя на клиентите, които посещават тези заведения. Още днес започват контролни покупки и наблюдения с физическо присъствие на органи по приходите във всеки един от 11-те обекта. Както вече от НАП София информираха в началото на месец май започнаха масови проверки в търговските обекти в столицата. Завишен контрол за спазването на данъчните изисквания има и при предлагането на стоки и услуги в парковете и местата за отдих. Служителите на ТД София насочват усилията си главно към издаването на касови бележки и отчитането на оборотите, но не  пренебрегват и спазването на осигурителното законодателство. Проверки се извършват съвместно и с инспектори от Фискален контрол по тържища и пазари. Само за месец са направени над 1000 оперативни проверки и са издадени актове за установени административни нарушения. Повече от 100  обекта са запечатани за срок до един месец, като в някои от тях е липсвало фискално устройство От НАП напомнят на клиентите, че издаването на касова бележка е задължително и при плащане с дебитна или кредитна карта. Тогава търговците, освен документ от пост-терминала са длъжни да ни издадат и фискален бон. Получаването на фискален бон и неговото съхранение е важно за потребителите, защото упражняването на правата им без този документ би било силно затруднено. От началото на годината до момента служителите от ТД на НАП София са извършили повече от 8000 проверки в търговски обекти и са издали над 820 акта за установени административни нарушения, за 309 от проверените обекти са предприети принудителни административни мерки, а над 200 са ефективно запечатани за срок до 1 месец. „Увеличаваме броя на екипите, които извършват оперативни проверки на територията на ТД София и организираме данъчни патрули, които да ги подпомагат. Нарушителите на закона трябва да понесат отговорност за това – каза директорът на ТД на НАП София Илиана Христова – и допълни, че служителите на НАП се стремят  да подпомагат коректните данъкоплатци и са безкомпромисни към нарушителите. Сигнали за неиздадени касови бележки могат да се подават на телефона на НАП 0700 18 700 или на имейл infocenter@nra.bg.", "date": "2017.07.03", "title": " Данъчни тръгват на проверки по моловете в София"}
{"url": "https://trud.bg/%d1%82%d1%80%d0%b8%d0%bc%d0%b0-%d0%b4%d1%83%d1%88%d0%b8-%d1%81%d0%b0-%d0%bf%d0%be%d1%81%d1%82%d1%80%d0%b0%d0%b4%d0%b0%d0%bb%d0%b8-%d0%bf%d1%80%d0%b8-%d0%b8%d0%bd%d1%86%d0%b8%d0%b4%d0%b5%d0%bd%d1%82/", "text": "Тежкотоварен автомобил се е сблъскал със специализирана машина за ремонт на НКЖИ, след като е преминал през прелез в междугарието Моруница – Борово при редовно задействано автоматично прелезно устройство (спуснати бариери, светлинна и звукова сигнализация). Това съобщиха от пресцентъра на НКЖИ. Пострадали са 3-ма служители на НКЖИ, пътували в нея. Двама от тях са с леки наранявания, третият е настанен за наблюдение в лечебно заведение. Екипи на разследващите органи и ДП НКЖИ са на мястото на инцидента. Нарушен е графикът на движение на влаковете по 4-та жп линия Русе – Подкова в участъка Горна Оряховица – Русе. Ръководството на ДП „Национална компания „Железопътна инфраструктура” призовава водачите на пътни превозни средства да спазват правилата за движение по пътищата. Всяко неспазване на Закона за движение по пътищата и преминаване при спуснати бариери или звукова и светлинна сигнализации, показващи приближаването на влак към прелеза, е риск за живота на водачите на превозните средства и техните спътници. Инциденти от този род нарушават графика за движение на влаковете, отнемат от личното време на пътниците, ползващи железопътен транспорт, и предизвикват значителни икономически загуби за НКЖИ и железопътните оператори.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.03", "title": " Трима души са пострадали при инцидент на жп прелез"}
{"url": "https://trud.bg/%d0%b2%d0%b0%d0%bb%d0%b5%d1%80%d0%b8-%d1%81%d0%b8%d0%bc%d0%b5%d0%be%d0%bd%d0%be%d0%b2-%d0%bb%d0%b8%d1%87%d0%bd%d0%be-%d0%b8%d0%b7%d0%bc%d0%b5%d1%80%d0%b8%d0%bb-%d0%b4%d0%b5%d1%86%d0%b8%d0%b1%d0%b5/", "text": "Валери Симеонов лично измерил децибелите край дискотека в Слънчев бряг, става ясно от негов пост в туитър. „В един часа след полунощ лично измерих 91 децибела на 400 метра от Бедруум – допустими 40. Очевидно не им пука за законите – ще се промени“, написа вицепремиерът в социалната мрежа.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.03", "title": " Валери Симеонов лично измерил децибелите край дискотека в Слънчев бряг\t\t\t"}
{"url": "https://trud.bg/%d1%83%d1%80%d0%b0%d0%b3%d0%b0%d0%bd%d0%b5%d0%bd-%d0%b2%d1%8f%d1%82%d1%8a%d1%80-%d1%81-%d0%b3%d1%80%d0%b0%d0%b4%d1%83%d1%88%d0%ba%d0%b0-%d0%bf%d0%be%d0%bc%d0%bb%d1%8f-%d1%82%d1%8a%d1%80%d0%b3%d0%be/", "text": "АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.03", "title": " Ураганен вятър с градушка помля Търговище"}
{"url": "https://trud.bg/%d0%b7%d0%b0-%d0%bc%d0%b8%d0%bd%d1%83%d1%82%d0%b8-%d0%b2-%d1%88%d1%83%d0%bc%d0%b5%d0%bd-%d1%81%d0%b5-%d0%b8%d0%b7%d0%bb%d1%8f-%d0%bc%d0%b5%d1%81%d0%b5%d1%87%d0%b5%d0%bd-%d0%b2%d0%b0%d0%bb%d0%b5%d0%b6/", "text": "Само за 40 минути над Шумен паднаха 28 литра дъжд / кв. м. Пороят се изля след 16,10 часа. Според метеоролози валежната норма за целия месец юли е 45 л/кв.м. и повече от половината вече е изпълнена. Дъждът наводни улиците и затрудни движението на автомобилите. Няма сигнали за наводнени жилища, казаха от пожарната служба. Наложило се спасители да изтеглят едно „Рено“, закъсало в дълбоката вода на бул.“Симеон Велики“ под жп.моста. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.03", "title": " За минути в Шумен се изля месечен валеж"}
{"url": "https://trud.bg/%d0%b4%d0%bb%d1%8a%d0%b6%d0%b5%d0%bd-%d0%bb%d0%b8-%d0%b5-%d1%80%d0%b0%d0%b1%d0%be%d1%82%d0%be%d0%b4%d0%b0%d1%82%d0%b5%d0%bb%d1%8f%d1%82-%d0%b4%d0%b0-%d0%be%d1%81%d0%b2%d0%be%d0%b1%d0%be%d0%b4%d0%b8/", "text": "  Работодателят има право да прекратява с предизвестие трудовия договор на работника или служителя при придобиване право на пенсия за осигурителен стаж и възраст. НО НЕ Е ДЛЪЖЕН. Законът предвижда две отделни основания за прекратяване на трудовия договор с предизвестие: – при придобиване право на пенсия за осигурителен стаж и възраст; – при навършване на 65-годишна възраст от професори, доценти и доктори на науките, освен в случаите на §11 от преходните и заключителните разпоредби на Закона за висшето образование. При първото основание, разпоредбата дава правна възможност на работодателя по своя преценка да прекрати трудовия договор при придобиване право на пенсия за осигурителен стаж и възраст. Работодателят има право да връчи писменото предизвестие за прекратяване на трудовия договор на работник или служител, който към момента на връчването му е придобил правото на пенсия за осигурителен стаж и възраст. Работодателят има право да прекрати трудовия договор и когато работникът или служителят отговаря на условията за придобиване право на „ранна пенсия”. При условията на т.н. ранно пенсиониране могат да се пенсионират работещите при условията на първа и втора категория труд и учителите, както и при други специфични случаи, регламентирани в КСО. Работодателят няма право да прекратява трудовия договор, когато работникът или служителят е придобил право на друг вид пенсия, напр. наследствена пенсия, пенсия за инвалидност и др. В Кодекса на труда обаче няма предвидени ограничения за работници или служители, които са придобили право на пенсия за осигурителен стаж и възраст, да продължат да работят по трудовото си правоотношение.  В законът е предвидено, че при осъществяване на трудовите права и задължения не се допуска пряка или непряка дискриминация, основана на народност, произход, пол, сексуална ориентация, раса, цвят на кожата, възраст, политически и религиозни убеждения, членуване в синдикални и други обществени организации и движения, семейно и материално положение, наличие на психически или физически увреждания, както и различия в срока на договора и продължителността на работното време. Трудовият договор се прекратява на предвидените в Кодекса на труда основания. Депозирането на заявление за работа в дадена структура не е основание за прекратяване на трудовото правоотношение с лицето, което заема съответната длъжност, придобило право на пенсия за осигурителен стаж и възраст.  чл. 328, ал. 1, т. 10 КТ , чл.8, ал.3 от КТ", "date": "2017.07.03", "title": " Длъжен ли е работодателят да освободи служител с право на пенсия?"}
{"url": "https://trud.bg/%d1%81%d0%b8%d0%b3%d0%bd%d0%b0%d0%bb-%d0%b7%d0%b0-%d0%b1%d0%be%d0%bc%d0%b1%d0%b0-%d0%b7%d0%b0%d1%82%d0%b2%d0%be%d1%80%d0%b8-%d0%bb%d0%b5%d1%82%d0%b8%d1%89%d0%b5%d1%82%d0%be-%d0%b5%d0%b2%d0%b0%d0%ba/", "text": "Сигнал за бомба опразни летище София, хората са евакуирани от сградата и скрити под навеси заради дъжда, съобщи   . Пътниците чакат да бъдат извозени. Достъпът на автомобили и автобуси е спрян. Летището е затворено и полети не се извършват. На място има задръстване от коли, има и десетки автомобили на полицията и линейка и пожарни.  ", "date": "2017.07.03", "title": " Сигнал за бомба затвори летище София, евакуираха хората\t\t\t"}
{"url": "https://trud.bg/%d1%8f%d1%81%d0%bd%d0%b8-%d1%81%d0%b0-%d1%82%d0%b5%d0%bc%d0%b8%d1%82%d0%b5-%d0%b7%d0%b0-%d1%80%d0%b0%d0%b7%d0%b3%d0%be%d0%b2%d0%be%d1%80%d0%b0-%d0%bd%d0%b0-%d0%bf%d1%83%d1%82%d0%b8%d0%bd-%d1%81/", "text": "Конфликтите в Сирия и Украйна, тероризмът и контролът над въоръженията се очаква да бъдат основни теми на разговор в първата среща между президента Владимир Путин и американския му колега Доналд Тръмп, съобщи днес Кремъл. Двамата президенти да се срещнат за първи път официално по време на срещата на върха на Г-20 в Хамбург на 7-ми и 8-ми юли. Путин и Тръмп ще имат „много важна среща“, каза външнополитическият съветник на Путин Юрий Ушаков, цитиран от руските държавни медии. Точната дата на срещата все още не е оповестена. В програмата на Путин по време на срещата на върха е включена закуска с германския канцлер Ангела Меркел – и с френския президент Еманюел Макрон. В тристранна дискусия Украйна със сигурност ще бъде основна тема. И за тази закуска обаче още не е определена дата. Очаква се също така Путин да обсъди спорния газов проект „Северен поток-2“ с шефа на Еврокомисията Жан-Клод Юнкер. Друга очаквана среща  ще бъде на лидерите на петте страни – развиващи се големи икономики – от формата „Брикс“ – Бразилия, Русия, Индия, Китай и Южна Африка.", "date": "2017.07.03", "title": " Ясни са темите за разговора на  Путин с Тръмп  на срещата Г-20\t\t\t"}
{"url": "https://trud.bg/%d0%b3%d1%80%d0%b0%d0%b4%d1%83%d1%88%d0%ba%d0%b8-%d0%bf%d0%be%d0%bc%d0%bb%d1%8f%d1%85%d0%b0-%d0%bf%d0%be%d0%bb%d0%be%d0%b2%d0%b8%d0%bd-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%be%d0%b1/", "text": "Гръмотевични бури и мощни градушки помляха половин България в нощта срещу понеделник. Интензивните валежи продължиха на много места в страната през целия ден. Заради това за втори пореден път премиерът Бойко Борисов свика правителствения Щаб за защита при бедствия. Щетите са значителни, най-вече в северозападната част на страната. Най-обилни бяха бурите в Плевенско и Кнежа, където само през нощта се изсипаха над 120 литра дъжд на квадратен метър. Във Враца валежите бяха над 75 литра, а в районите на Вършец и Ловеч – над 55 литра на квадратен метър. Истински апокалипсис връхлетя в община Левски, където градушката с размерите на голяма дюля помля жилищни сгради, къщи, коли, пътни настилки и дървета. Огромни щети са нанесени на оранжерията в покрайнините на града, която изнася продукция за Западна Европа, както и по фасадите на блокове и постройки в близост до МБАЛ-Левски. „Първата градоносна вълна удари малко преди полунощ, парчетата бяха колкото топка за голф. Около 3:00 ч. през нощта започна да гърми, все едно ни обстрелват. Ледените късове бяха по-големи от юмрук“, разказаха пред „Труд“ потърпевши. Силният вятър и градушката са отнесли на част от капандурите на жилищните сгради. Потрошени са покриви и керемиди, спукани или счупени са стъкла и дограми, по улиците е апокалипсис, разказаха хората. През целия ден в понеделник в града продължиха дейностите по отводняване и разчистване след стихията. Наводнени са и мазета и къщи в околните села, част от посевите са унищожени. Без ток в Западна България останаха 12 селища, заради паднали дървета върху електропроводи. До късния следобед в общините Ловеч, Угърчин, Летница, Ябланица и Тетевен все още имаше населени места без електричество. Язовир Долна Кремена в мездренското започна да прелива с 5 см. над преливника. Обемът на съоръжението се изпуска през кран и няма опасност за разлив на вода, съобщиха от община Мездра. Около 08.30ч. сутринта малката река в село Ребърково е излязла от коритото си в района, в който се влива в река Искър. С чували с пясък превантивно бе изградена дига по поречието на река Боденска. След интензивен и проливен дъжд около 13:20 часа преляха водите на язовир „Николаево” в района на Тенекиен хан в област Плевен. Второкласния път Плевен – Ловеч бе затворен за всички моторни превозни средства поради наводнение и свличане на голямо количество земна маса. Евакуирани бяха всички автомобили в участъка. Кметът на Плевен Георг Спартански обяви частично бедствено положение. Създадена е организация за спиране на движението след отбивката за село Слатина.   Синоптиците предупреждават, че утре в сутрешните часове валежи, гръмотевици и градушки ще има главно в централните и източните райони. Над останалата част от страната облачността постепенно ще се разкъсва и намалява, в следобедните часове – до предимно слънчево време. В източната половина от страната ще духа умерен и временно силен север-северозападен вятър. Максимални температури на повечето места ще са между 21° и 26°. Спиране на валежите и подобрение на времето почти навсякъде очакваме в късния следобед.   Градушка, на места с размер на орех падна и в София в неделя през нощта и в понеделник сутрин. Заради силната буря, има съборени дървета и клони, счупени керемиди. Към 7 ч. сутринта бяха наводнени кръстовището на булевардите „Вардар“ и „Възкресение“ и това на ул. „Кукуш“ и бул. „Сливница“. Около обяд обстановката в града бе нормализирана, съобщиха пред „Труд“ от общината. Най-много валежи е имало в районите Люлин, Банкя и Витоша, съобщи кметът на София Йорданка Фандъкова. 4 екипа на дирекция „Аварийна помощ и превенция” на Столична община реагираха на сигнали за помощ. Градушка се изсипа и в Драгалевци, където са има унищожени градини. Част от светофарите не работиха заради спирания на тока, но проблемът бързо бе отстранен.  Във всички райони има дежурни, които следят обстановката. Наблюдават се и нивата на речните корита, които към момента са в норма. Във връзка с прогнозираните и продължаващи валежи, се вземат допълнителни превантивни мерки за предотвратяване на наводнения. Областният управител Илиан Тодоров изпрати указания до кметовете на 22-те общини от областта, до РД ПБЗН-София, и до директорите на „Басейнови дирекции“ за затягане на мерките при евентуални бедствия.   Служители на Изпълнителната агенция за борба с градушките протестираха за пореден път заради ниските си заплати и мизерни условия на труд. По-късно на среща в министерството на земеделието министър Румен Порожанов пие три ангажимента в споразумение, подписано със синдикални организации от Изпълнителната агенция за борба с градушките. Допълнително ще бъде изплатена сумата от 386 000 лева общо или средно по 500 лева месечен бонус за юли на ракетострелец, съгласно последната им атестация като държавни служители за първото полугодие на 2017 г. Министърът се ангажира също и да се потърсят начини за повишаване на възнаграждението през следващата 2018 година. В споразумението е записано и запазване като цяло на работните места на служителите по места. Третият ангажимент е да се съдейства да бъде вписана професията „ракетострелец“ в общия класификатор на професиите, за което синдикатите настояват отдавна.  Светла Василева от Федерацията на независимите синдикати в земеделието обясни, че стачката не е минала по законовия ред и протестиращите са само в един от 9-те полигона у нас. Активният противоградов сезон е пет месеца – от май до октомври, а служителите в ИАБГ получават целогодишно възнаграждение.   Три крави са убити от скъсани заради силната буря проводници в свищовското село Овча могила, а стопанинът им е със счупен крак. Мъжът е откаран в болницата в Плевен. Селища в Свищовско и Павликенско осъмнаха без ток и вода, с изпочупени клони и изкоренени дървета. Резултатът от природното явление е съсипана селскостопанска продукция и потрошени покриви на къщи. Аварийни групи работят по отстраняване на повредите, освободен за движение е пътят през павликенското село Червена, където бяха паднали дървета.   Ужасяваща буря с ураганен вятър, силна градушка и дъжд, като пелена, помляха Търговище в късния следобед днес. Из целия град и по междуселските пътища има изкоренени и пречупени огромни дървета, включително паднали върху автомобили. Отнесени са ламарини на покриви. Няколко улици буквално са превърнати в езера, след като за 20-на минути паднаха по 26 литра на кв. м. Бурята затвори пътят Търговище-Попово. Към 16,30 часа нямаше данни за пострадали хора. Щетите тепърва ще се установяват. Проливни дъждове и градушки паднаха и в област Монтана. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.03", "title": " Градушки помляха половин България (обзор)\t\t\t"}
{"url": "https://trud.bg/%d0%b2-%d1%88%d1%83%d0%bc%d0%b5%d0%bd%d1%81%d0%ba%d0%be-%d0%ba%d0%bc%d0%b5%d1%82%d0%be%d0%b2%d0%b5%d1%82%d0%b5-%d0%b3%d0%be%d1%82%d0%be%d0%b2%d0%b8-%d0%b7%d0%b0-%d1%83%d1%81%d0%bb%d0%be%d0%b6%d0%bd/", "text": "Във връзка с очакваните проливни дъждове и усложняване на метеорологичната обстановка в Областна администрация Шумен е извършен преглед и има готовност за изпълнение на Областния план за защита при бедствия в частта „Защита при наводнение“. Това съобщават от пресцентъра на областната управа и уточняват, че губернаторът проф.Стефан Желев е провел разговори с кметовете на 10-те общини в региона.  По общини е създадена организация за наблюдение на критичните места по язовири, речни корита и водосборни дерета. В най-големия язовир в Шуменско – „Тича“ има 53,784 млн. куб м. свободен обем. По данни на „Напоителни системи“ всички коригирани участъци на реките Камчия, Врана и Провадийска провеждат нормално водния отток. Създадена е организация за наблюдение при обилни валежи и преминаване на високи води. Според информацията по общини – в Шумен е актуализиран общинският план при бедствия и е определена оперативна група за управление. Чрез кметовете на села е създадена организация за наблюдение на критичните места по речните корита и язовирите, като с особено внимание са кварталите Макак, Мътница и селата Белокопитово, Мадара, Дибич,Ивански, Вехтово, Салманово. Общината държи на склад определено количество чували за пясък, които при необходимост ще бъдат пълнени. В община Смядово в аварийни складове се поддържа необходимия резерв от материали за действие при възникване на бедствия. Язовирите общинска собственост се изпускат за понижаване на водните нива и осигуряване на готовност за поемане на допълнителни количества водни маси. Назначени са наблюдатели. В община Велики Преслав нивото на водата в потенциално опасните язовири се следи денонощно от охранители, предупредени са кметовете на населени места и наемателите на язовири. За всички микроязовири има актуални аварийни планове. В община Никола Козлево е създадена организация за наблюдение на язовирите и речните корита. В готовност е техника за действие при аварийно-възстановителни работи. Подготвени са и необходимите количества чували с пясък при евентуална авария на язовир Каравелово.  В община Върбица са актуализирани аварийните планове на потенциално опасните язовири. Потенциално застрашените населени места разполагат с локални системи за оповестяване. Проводимостта на речните легла е добра. Наличната техника е в готовност, осигурени са и необходимите количества чували с пясък. В община Венец наличната техника е в изправност. Концесионерите и наемателите на водните обекти са предупредени да осигурят свободен обем за евентуални високи води. В община Каспичан има създадена организация и са уведомени кметовете на населените места да се наблюдава нивото на язовирите. Със заповеди на кметовете в общините Нови пазар, Каолиново и Хитрино също е създадена организация за предприемане на спешни мерки за недопускане на бедствена ситуация. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.03", "title": " В Шуменско кметовете готови за усложнена обстановка"}
{"url": "https://trud.bg/%d0%be%d0%bf%d0%b5%d1%80%d0%b0-%d0%b1%d0%b0%d0%bb%d0%b5%d1%82-%d0%be%d0%bf%d0%b5%d1%80%d0%b5%d1%82%d0%b0-%d0%b8-%d0%bc%d1%8e%d0%b7%d0%b8%d0%ba%d1%8a%d0%bb%d0%b8-%d0%b7%d0%b0%d0%b2%d0%bb%d0%b0%d0%b4/", "text": "Силни и атрактивни заглавия ще предложи на жителите и гостите на Велико Търново второто издание на Летния сезон на българските оперни театри „Сцена на вековете“. Десет са заглавията в тазгодишния афиш, като постановките са на държавните опери в Бургас, Русе, Стара Загора, на Театрално- музикалния център във Варна и за пръв път- на МДТ „Константин Кисимов“ във Велико Търново. Зрителите ще видят жанрово разнообразие от класически опера и балет, оперета и мюзикъл, увери Нелина Църова, директор на дирекция „Култура итуризъм“ в Община Велико Търново. Освен това са предвидени и като съпътстващи събития много атрактивни концерти на сцената на Летния театър в старата столица. Официалното откриване на фестивала е на 8 юли със спектакъла „Кармина Бурана“ и балета на Равел „Болеро“ на Държавната опера в Бургас. Постановката се реализира в пълния състав на оркестъра, балета, солистите и хора на бургаската опера под диригентската палка на маестро Иван Кожухаров, който е дирижирал Лондонската филхармония в студиото на „Бийтълс“Abbey Road. Младата солистка на оперите в Русе и Бургас Мария Цветкова и възпитаникът на Мирела Френи и Анна Томова- Синтова Валери Турманов са в главните роли на „Кармина Бурана“. Примабалерината на операта в Бургас Галина Калчева и звездата Милен Петров, който в състава на балет „Арабеск“ е танцувал в Европа и САЩ, са водещите изпълнители в „Болеро“. Културната институция ще представи на сцената на Царевец още едно своя заглавие на 19 август- операта „Норма“. В главните роли в нея са Йоана Железчева, представена като „най-добрата Чочо сан“, мецосопранът Даниела Дякова и басът Делян Славов. Държавната опера в Стара Загора се представя също с две заглавия, съобщи нейният директор Красимир Червилов. На 14 юли в крепостта Царевец ще бъде представена операта „Лучия Ди Ламермур“ на Доницети – постановка на Огнян Драганов. Оркестърът ще бъде дирижиран от Ивайло Кринчев. Калин Вельов, групата „Тумбаито“ и симфоничният оркестър на старозагорската опера ще представят голям концерт като съпътстващо събитие на 12 юли в Летния театър във Велико Търново. На 26 август старозагорската опера ще представи на Царевец операта „Селска чест“ и балета „Делвата“. С мюзикъла „Котки“ на Ендрю Лойд Уебър пък се представя на 21 юли Театрално- музикалният център във Варна. На 11 август техният състав ще покаже на великотърновците и гостите на старата столица операта на Пучини „Манон Леско“. За пръв път на фестивала ще дебютира и състава на МДТ „Константин Кисимов“ с оперетата „Цигански барон“. „Избрахме класическо оперетно заглавие, защото то съответства на профила на нашия театър, обясни директорът му Васил Вълчев. В главните роли са гост- изпълнителят от Държавния музикален и балетен център в София Христо Сарафов и дългогодишните солисти на великотърновската оперета Момчил Караиванов, Доротея Доротеева, и Миряна Калушкова. Диригент на постановката ще е Игор Богданов, а режисьор- Юлия Маринова. С постановката на Парашкев Хаджиев „Мария Десислава“ пък ще се представи на 4 август Държавата опера в Русе. „Смятам, че атмосферата и сцената на Царевец в старата столица предполагат това българско заглавие, затова избрахме него, сподели директорът на културната институция Пламен Александров. Режисьорът на спектакъла Пламен Бейков, който е и солист на русенската опера допълни, че либретото е по пиесата „Иван Шишман“ на Камен Зидаров. „Зрителите ще видят драматичният конфликт между Иван Шишман и Иван Срацимир, един много силен момент от нашата история, образът на патриарх Евтимий присъства в постановката, сподели още той. В главните роли са сопраното Мария Цветкова и Александър Крунев, баритон. Диригентът Владимир Бошнаков пък покани великотърновци на 8 септември на финалното събитие от афиша на фестивала – концерта „Фондацията в операта“, който ще се състои на сцената на Летния театър. По думите му, зрителите ще могат да се насладят на най-добрите хитове на сборната фондация „Формацията“, от 60-те години до сега. „Ще бъдат изпълнени бисери на групите „Щурците“, ФСБ, БТР и на дуета Дони и Момчил заедно със симфоничния оркестър на операта в Русе, посочи Бошнаков.  Най- много запитвания по Фейсбук и интернет до момента се правят за заглавието на Държавната опера в Пловдив „Коса“, съобщи Нелина Църова. Концертът – спектакъл по едноименния мюзикъл събира в аванс голям зрителски интерес. От пловдивската опера съобщиха, че за спектакъла е направен кастинг между млади изпълнители- възпитинаци ина музикални училища е университети. Избрани са осем солисти, сред които и популярната великотърновска изпълнителка Маги Джанаварова. Младите солисти са успели да се срещнат и с актьора от легендарния филм Джон Савидж при гостуването му на София Филм Фест. Изпълнителя на ролята на Клод Буковски ги е окуражил и обсипал с комплименти, което пък допълнително заредило младите артисти. Една трета от зрителите на „Сцена на вековете“ са гости на града – от цяла България или от чужбина, отчете още Нелина Църова. Първи закупуват билети представители на британската общност в региона. Вече трайно се налага тенденцията българи от страната да идват да си починат тук за уикенда само заради определено заглавие от фестивала. Тазгодишният афиш на „Сцена на вековете“ е бил представен на борсата „Ваканция и СПА“ в София и на изложението „Културен туризъм“. Туроператорите разполагат с програмата на фестивала. След всеки спектакъл ще има подарък за зрителите – аудио- визуалният спектакъл „Звук и светлина“.  Във Фейсбук страницата на фестивала пък стартира и игра с въпроси за всяко заглавие от афиша, като спечелилите ще получават по два безплатни билета за съответното представление. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.03", "title": " Опера, балет, оперета и мюзикъли завладяват откритата сцена сред крепостните стени на Царевец в Търново"}
{"url": "https://trud.bg/%d1%85%d0%bb%d1%8a%d1%82%d0%bd%d0%b0-%d0%b0%d1%81%d1%84%d0%b0%d0%bb%d1%82%d1%8a%d1%82-%d0%bd%d0%b0%d1%81%d1%80%d0%b5%d0%b4-%d0%b1%d1%83%d0%bb%d0%b5%d0%b2%d0%b0%d1%80%d0%b4-%d0%b2-%d1%88%d1%83%d0%bc/", "text": "Хлътна асфалтът насред натоварен централен булевард в Шумен. Дупката по бул.“Симеон Велики“ е пред хранителен хипермаркет и под мястото на пропадането се намира канализационно отклонение, направено при изграждането на магазина. Това уточниха от общината и обясниха, че фирмата изпълнител на строителството започва ремонт.  Въведена е временна организация на движението по булеварда и в понеделник то се извършваше само по две от лентите на пътното платно. Очаква се за ден възстановяването да приключи.", "date": "2017.07.03", "title": " Хлътна асфалтът насред булевард в Шумен\t\t\t"}
{"url": "https://trud.bg/%d0%bf%d0%be%d0%bb%d0%b5%d1%82%d0%b8%d1%82%d0%b5-%d0%bd%d0%b0-%d0%bb%d0%b5%d1%82%d0%b8%d1%89%d0%b5-%d1%81%d0%be%d1%84%d0%b8%d1%8f-%d1%81%d0%b5-%d0%b8%d0%b7%d0%bf%d1%8a%d0%bb%d0%bd%d1%8f%d0%b2%d0%b0/", "text": "Във връзка с получен сигнал за взривно устройство на Терминал 2, от пресслужбата на летище София съобщават, че след извършена проверка от специализираните служби на МВР, терминалът е отворен в 20:08 часа. Не е нарушен графикът на полетите, които се изпълняват по разписание.", "date": "2017.07.03", "title": " Полетите на летище София се изпълняват по разписание\t\t\t"}
{"url": "https://trud.bg/%d0%bd%d1%8f%d0%bc%d0%b0-%d0%bd%d0%b8%d1%89%d0%be-%d1%81%d1%8a%d0%bc%d0%bd%d0%b8%d1%82%d0%b5%d0%bb%d0%bd%d0%be-%d0%bd%d0%b0-%d0%bb%d0%b5%d1%82%d0%b8%d1%89%d0%b5-%d1%81%d0%be%d1%84%d0%b8%d1%8f-%d0%bf/", "text": "Не е открито нищо съмнително  летище „София“, това съобщиха от пресцентъра на МВР и уточниха, че  от полицията вече са установили  подателя на фалшивия сигнал. Злоумишленото телефонно обаждане за бомба  бе подадено на тел. 112 към 18.55 часа. Бяха извършени всички рутинни действия по процедура, нищо съмнително не е открито. Проверката е приключила, възстановена е работата на летището. Не е нарушен графикът на полетите, които се изпълняват по разписание, категорични са от полицията.  Установен е подателят на обаждането. Действията по изясняването на случая продължават.", "date": "2017.07.03", "title": " Няма нищо съмнително на летище София, полицията е установила  подателя на фалшивия сигнал\t\t\t"}
{"url": "https://trud.bg/%d0%b1%d0%b8%d0%b2%d1%88%d0%b0%d1%82%d0%b0-%d1%81%d1%8a%d0%bf%d1%80%d1%83%d0%b3%d0%b0-%d0%bd%d0%b0-%d1%81%d1%82%d0%b5%d1%84%d0%b0%d0%bd-%d1%81%d1%82%d0%b0%d0%bd%d0%b5%d0%b2-%d0%bf%d0%be%d0%bc%d0%be/", "text": "Бившата съпруга на Стефан Станев, който   Виола Николова, публикува писмо на профила си във фейсбук, в което се обръща към родителите на загиналото момиче и моли за прошка – за това, че не е могла да я опази. Публикуваме писмото на Благовеста Пенева без редакторска намеса: Искам да се обърна към родителите на Виола към семейството,приятелите,колегите,близките и всички онези които са били част от живота й…не мога да поднеса съболезнования,защото не зная болката от това да загубя дете,сестра,приятел,но мога да премина в образите на Виола и да съизживея миговете и картините на които е била подложена преди принудително да затворят очите й. Искам да може да ме чуе за да знае,че има някой който е изживял същото,за да не е сама,за да е разбрана…това можеше да се случи ако беше оцеляла и правото й на живот не бе отнето.Съжалявам за загубата ви,съжалявам за спомените ви,съжалявам,че родител погребва детето си,съжалявам за красотата и енергията й,за бъдещето й,съжалявам за цялото й същество!  Единственият допир който имах с Виола е плик с играчки подарен от нея за моето дете по повод първи юни.Тези играчки остават за мен за да ми напомнят цял живот за желанието да я познавам,уви и тази възможност ми беше отнета,защото не ми се позволи. Искам да се обърна към всички хора които наричат Виола с всякакви определителни и нарицателни да имат уважение и да не съдят по собственото си възприятие за отношенията между мъж и жена.Не забравяйте,осъзнайте,че това може да се случи с ВСИЧКИ НИ независимо от семейно положение и къде се намираме във финансовата въртележка.Бъдете човеци и отпратете молитва,смилете се към Виола и дайте част от добрината си за успокоение на енергията която вече витае някъде!УМОЛЯВАМ ВИ!!! Искам да се обърна към служителите на МВР София,3-то РУ, 9-то РУ ,полицаите от район Нови Искър и към всички онези от вас които работиха по издирването и залавянето на Стефан в останалите градове на страната…БЛАГОДАРЯ за всеки отзив и цялото съдействие които оказахте през тези две години!Само вие се отнесохте с внимание към всички жалби, заплахи, тормоз, посегателство и всичко онова което сполетя семейството ми и мен.Вие бяхте хората които макар с вързани ръце,направихте всичко което отговаря на Вашата професия! Искам да се обърна към цялата съдебна система и по-конкретно към всички госпожи и господа които от 2015г. до ден днешен напълниха нощният ми шкаф с ОТКАЗИ…аз не разбирам от право нито съм длъжна да наизустявам и да уча право от което за мен произтича следната проста логика на една „неправист“ жена: От всички документи,постановления и откази които получих от вас,УСТАНОВИХ,че вие сте загубили уникалното за човечеството умение да се изразява свободно и разсъдливо,т.е ако един от различаващите ни фактора от животните е способността да разговаряме, споделяме, ОБмисляме, преработваме знание, съобразяваме се с това знание,развиваме,градим,то вие не фигурирате в нито една статистическа графа за определяне на човешки потенциал.Също така логиката не може да ви причисли към нито един животински род при все че се възпротивихте дори на чисто животинският инстинкт за самосъхранение който е присъщ и за хората,т.е „Г-жо/ин Съдя,бившият ми мъж ме заплашва с думите: -Ще те убия пред детето ,моля защитете ме!“ -„ОТКАЗВАМ!“ ,Т.Е…МОГА ДА СЕ СКРИЯ В КЪЩАТА СИ И ДА РАЗЧИТАМ НА КУЧЕТО,ЗАЩОТО ТО Е ЖИВОТНО И БИ МОГЛО ПРЕДВИД ЗЪБИТЕ И КИЛОГРАМИТЕ СИ ДА МЕ ЗАЩИТИ ПОРАДИ НЕГОВОТО ОБОСТРЕНО ЧУВСТВО ЗА СЪХРАНЕНИЕ! СЛЕДОВАТЕЛНО,водена от гореизложеното Софийска неграмотна жена, ОПРЕДЕЛИ ОТХВЪРЛЯ всяка вероятност за наличие на ПРАВО–СЪДНА система и организация на територията на РЕПУБЛИКА БЪЛГАРИЯ.След запознаване с материалите,изложеното налага извод,че липсват предпоставки за законност което налага необходимост от намесата на народа.  Искам да се обърна към двама човека в частност за да им БЛАГОДАРЯ!На първо място на Директор от Агенция закрила на детето с местоположение гр.София 61ОУ кв.Надежда,чието име издирвам и за да не благодаря на някого друг,а точно на нея за момента ще остане Директорът.  Тъй като служителите,психолозите,социалните работници и т.н подобно на полицаите НЯМАТ права за да упражняват качествено и кадърно професията си,аз се насочих към Директорът с принтирани телефонни съобщения с шокиращо съдържание отнасящи се към детето.След разговор с управляващата ми беше връчен телефонен номер на психолог с когото да разговарям за да се успокоя. Благодаря!Успокоих се!Ще ви принтирам всички статии,снимки и анализи за убийството на Виола и ще ви оставя телефонния си номер за да ми позвъните,а аз с благ тон ще ви успокоя ако сте прекалено напрегнати може да ме търсите и през нощта,аз ще ви говоря бавно и методично за съучастието ви в това бездействие и невнимание. Искам да благодаря на психолога който се грижеше персонално за Стефан в клиниката за наркозависими в град Варна.Благодаря за това,че умело използвахте личната ми трагедия и най-вече борбата за Стефановото лечение за да чуя след това собствените си думи от устата на вашият пациент.Професионализъм и съвест са грозни думи днес.Не ги употребявайте някой може да ви заподозре в човечност! Искам да се обърна към една майка!Към тази жена аз съм се обръщала с „майко“ и „ти не си майка“ и все пак тя е такава!Желая ви да сте живи и здрави за да си понесете товара!Така както аз нося товара на една от хилядите самотни майки отглеждащи сами децата си,така както ще нося товара заедно с детето си с прикрепен етикет към него „дъщеря на убиец“, така както хиляди майки носят товара на болните си деца борейки се за живота и за вашите лекарства с изтекъл срок на годност.Ще го носите заедно с думите и предупрежденията ми,заедно със страховете и сълзите,заедно с яростта на милиони и КРЪВНИНАТА НА ВИОЛА!Цял живот контролирате хората около ви за да промените реалността по свое желание. Истината обаче е една и в случая тя не зависи от гледните точки.Вие сте възпитали синовете си с чувство за безнаказаност.В годините вие сте превърнали трима мъже в опори на болните си амбиции без да се съобразявате с личните им качества и правото на собствен живот.Вие унижихте и кастрирахте трима мъже които винаги в очите на обществото(от което общество вас много ви е страх)са изглеждали като „чехъл“,“ гей“ и „наркоман“.Вие много добре знаете какво сте направили,знаехте и когато собствения ви син ви заплашваше,че ще ви се влачат червата,знаели сте какво прави със себе си и не реагирахте по НИКАКЪВ НАЧИН.Криехте от семейството си от приятелите си,въпреки,че доста от тях бяха видни лекари само заради страха „какво ще кажат за нас“.Всичко това е ВАШИЯТ товар.Произведението от вашата безнаказаност отне живот от вашето пренебрегване на правила от вашата горделивост,безочие,нахалство,високомерие,надценнка от вашето извисяване в облака на величието и властта.Вие си позволихте да унижите десетки,с работата си да убиете хиляди и да разгневите милиони.Ако не държавата,то аз слагам върху съвестта си обвинението,защото тази майка,очи в очи на една маса ми каза: „-Благовеста ,аз съм безгрешна майка!“ ДОСЛОВНО  Господ да ми е на помощ,защото АДА на разочарованото и ощетено дете тепърва започва…едно от хилядите!  Прости ми Виола,направих каквото можах,прости ми,че не те опазих!“ АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.03", "title": " Бившата съпруга на Стефан Станев помоли за прошка Виола във фейсбук"}
{"url": "https://trud.bg/%d0%bd%d0%b0%d0%b4-1000-%d0%b8%d0%b7%d0%bf%d1%8a%d0%bb%d0%bd%d0%b8%d1%82%d0%b5%d0%bb%d0%b8-%d1%83%d1%87%d0%b0%d1%81%d1%82%d0%b2%d0%b0%d1%85%d0%b0-%d0%b2-%d0%bd%d0%b0%d1%86%d0%b8%d0%be%d0%bd%d0%b0/", "text": "Над 1  изпълнители взеха участие в 10-ото юбилейно издание на националния фолклорен фестивал „Столетово пее и танцува 2017”, което се проведе през уикенда на площад „Васил Левски” в карловското село. На сцената на мегдана два дни се вихреха 55 фолклорни групи и индивидуални изпълнители и състави от цялата страна, а най-малката участничка в носия беше на 1 годинка и два месеца, а най-възрастната – на 90 години. „Столетово пее и танцува” е събитие, организирано от местното читалище „Христо Ботев 1928г.”, със съдействието на Министерството на културата, Община Карлово и много фирми спонсори. „Вдъхновението идва от душата и от сърцето. Ако ти го носиш вътре в себе си, тогава ти носиш всичко. Всичко постигнато с много труд, упоритост и желание е олицетворение на идеята, какво всъщност трябва да правим днес, а именно да следваме мечтите си, защото рано или късно те се превръщат в реалност. Но не от тази обикновената и скучна реалност, а от тази, в която мечтите са истински, животът и истинските хора създават чувства, емоции, любов и красота от фолклорното ни богатство, за да я има България!“, заяви Мирослав Колев, председател на местното читалище и основен двигател на фестивала „Столетово пее и танцува”, който бе уважен от Царицата на розите Карлово-2017 Христина Караколева. Целта на фестивала е да се съхрани родовата памет, традициите, националната ни идентичност, като същевременно читалищата да запазят утвърдилите се във времето художествени състави. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.03", "title": " Над 1000 изпълнители участваха в националния фестивал „Столетово пее и танцува 2017”"}
