{"url": "https://trud.bg/%d0%b4%d1%83%d0%b1%d0%b0%d0%b9%d1%81%d0%ba%d0%b8%d1%82%d0%b5-%d0%bf%d0%be%d0%bb%d0%b8%d1%86%d0%b0%d0%b8-%d1%81%d0%b5-%d0%ba%d0%b0%d1%87%d0%b2%d0%b0%d1%82-%d0%bd%d0%b0-%d0%bb%d0%b5%d1%82%d1%8f%d1%89/", "text": "Дубайската полиция скоро ще патрулира по улиците на емирството с летящи мотоциклети – така наречените хоувърбайкове. Планира се летящите превозни средства да се включат в патрулната дейност до 2020 година. Иновативните въздушни мотоциклети са разработени от базирана в Калифорния технологична компания. А обучението на дубайските органи на властта вече започна на първия доставен в Емирството. Хоувърбайка е кръстоска между мотоциклет и квадрокоптер. Има четири хоризонтално монтирани електрически витла, контролирани от двойка джойстици. Водачът може да бъде само един. Развива скорост от около 10 км/час и се издига на около 4 метра над земята, информира Bulgaria ON Air. Цената на луксозното превозно средство, разбира се, е висока – 150 000 долара", "date": "2018.11.17", "title": " Дубайските полицаи се качват на летящи мотори (ВИДЕО)"}
{"url": "https://trud.bg/%d1%81%d1%82%d0%b0%d1%80%d0%be%d0%b7%d0%b0%d0%b3%d0%be%d1%80%d1%81%d0%ba%d0%be-%d1%81%d0%b5%d0%bb%d0%be-%d0%be%d1%82%d0%b1%d0%b5%d0%bb%d1%8f%d0%b7%d0%b0-%d0%b7%d0%b0-12-%d0%b8-%d0%bf%d1%8a%d1%82/", "text": "В най-голямото старозагорско село – Хрищени, и тази година се събраха на централния площад, за да отбележат за 12-и път Празника на райската ябълка. Тържеството започна по традиция с благословия за здраве. „Това така мащабно събите е възможно да се случи само с обединените усилия на всички живущи в селото. Това се случва с душа и неуморен труд – благодаря на всички, които спомагат да се случват такива празници. Празникът на райската ябълка е символ на взаимодействието и взаимоотношенията между различните поколения, които правят така, че да реализират подобни добри дела“, обърна се към организаторите и гостите на празника ресорният зам.-кмет на Община Стара Загора Иванка Сотирова, съобщиха от общината. „Ние отгледахме празника си като рожба, развълнувани и щастливи сме, че първите дръвчета, посадени преди 12 години, вече пълнят кошниците и сърцата ни. Благодаря за подкрепата, която получаваме от Община Стара Загора“, каза в словото си кметът на Хрищени Радка Желева. „За да сте здрави и засмени – яжте райски ябълки от Хрищени!“, припомни тя емблематичния девиз на населеното място. Традиционно бе показана реколтата от „божествения плод“, както е наричана райската ябълка. Част от празничната програма бяха конкурс и базар – най-едър плод, най-пивка ракия и други. Хрищенци показаха още и компот от райска ябълка, мармалад и вкусни сладкиши. Възпитаниците на детска градина „Лилия“ и училище „Христо Ботев“ в селото отново наредиха пъстра тематична изложба. Тържеството продължи с фолклорна програма. Гости на Празника на райската ябълка бяха зам.-председателят на НС Емил Христов, народният представител Радостин Танев, председателят на Общинския съвет на Стара Загора Таньо Брайков, общинският съветник Николай Николов, началникът на Отдел „Култура“ на Община Стара Загора Диана Атанасова, кметове на съседни села и други.", "date": "2018.11.17", "title": " Старозагорско село отбеляза за 12-и път Празника на райската ябълка"}
{"url": "https://trud.bg/%d0%b0%d0%b2%d0%b0%d1%80%d0%b8%d1%8f-%d0%be%d1%81%d1%82%d0%b0%d0%b2%d0%b8-%d0%b1%d0%b5%d0%b7-%d1%82%d0%be%d0%ba-%d1%86%d0%b5%d0%bb%d0%b8%d1%8f-%d0%be%d1%81%d1%82%d1%80%d0%be%d0%b2-%d1%80%d0%be%d0%b4/", "text": "Без електрозахранване остана днес остров Родос в източната част на Егейско море, съобщават гръцки медии. Според официални информации, работа са спрели и двете електроцентрали на острова поради сериозна авария по мрежата. От сутринта на острова има силен валеж, но не е ясно дали той има връзка с повредата.", "date": "2018.11.17", "title": " Авария остави без ток целия остров Родос"}
{"url": "https://trud.bg/%d0%b1%d1%81%d1%82-%d0%b8-%d0%b1%d1%84%d1%81-%d0%be%d1%82%d0%b1%d0%b5%d0%bb%d1%8f%d0%b7%d0%b0%d1%85%d0%b0-25-%d0%b3%d0%be%d0%b4%d0%b8%d0%bd%d0%b8-%d0%be%d1%82-%d0%b7%d0%bb%d0%b0%d1%82%d0%bd%d0%b8/", "text": "Български футболен съюз и Български спортен тотализатор отбелязаха 25 години от датата, на която Емил Костадинов отбеляза своя златен гол срещу Франция и страната ни се класира за Световното първенство в САЩ. Паметният момент беше отпразнуван със състезание по джаги, в което взеха участие едни от най-популярните ни спортни журналисти. Те се изправиха лице в лице с някои от най-запалените футболни фенове, станали участници в играта „Фен зона“ на СПОРТ ТОТО. Отборът на феновете беше избран на лотариен принцип, сред всички регистрирали непечелившите си билети от моментната лотарийна игра. Именно тя вдъхнови името на турнира – „Фен зона за джаги“. Събитието се проведе в сградата на БФС и в него взеха участие общо 11 отбора. Водещ беше Део, който даваше кураж на състезателите, по време на целия джага-турнир. Въпреки оспорваното дерби, отборите на феновете взеха превес над отборите на журналистите. На финала обаче, всички спечелиха – добро настроение и спортен хъс. „Някои неща остават в съзнанието на човек завинаги. За мен мачът срещу Франция на 17 ноември 1993 г. и онзи момент, в който накарахме целия „Парк де Пренс“ да замлъкне, е един от тях. Въпреки че оттогава досега измина много време, чувствата, припомняйки си този момент, за мен остават същите. Сигурен съм, че и за моите съотборници е така“, сподели главният виновник за събитието – Емо Костадинов. Лично той връчи наградите на избраните на лотариен принцип участници от играта на СПОРТ ТОТО, които освен възможност да докажат уменията си, си тръгнаха и със спортни джаги. Турнирът откри изпълнителният директор на Български спортен тотализатор – Дамян Дамянов, който припомни дългогодишното партньорство между Български спортен тотализатор и Български футболен съюз. „Може би не всички от вас знаят, но преди 61 години започнахме със залагания във футболни срещи в игрите на ТОТО 1. Продължихме да подкрепяме българския футбол през тези години, сътрудничим си много добре с нашите партньори от Български футболен съюз. За последните 3 години сме инвестирали 600 000 лева в родния футбол, с които са купени професионални топки за нашите клубове. Това са топките, с които се играеше и на Мондиал 2018 и ние направихме така, че всеки отбор от Първа лига да играе с точно тези професионални топки“, припомни той. Моментната лотарийна игра „Фен зона“ на СПОРТ ТОТО увлича всички футболни запалянковци с печалби за над 36 000 000 лева. Тя продължава мисията на Български спортен тотализатор в подкрепа на спорта у нас, защото 33% от постъпленията в тото игрите са в изпълнение на тази кауза.", "date": "2018.11.17", "title": " БСТ И БФС отбелязаха 25 години от златния гол на Емил Костадинов с турнир по джаги"}
{"url": "https://trud.bg/%d0%bf%d0%be%d0%bb%d0%b8%d1%82%d0%b8%d1%87%d0%b5%d1%81%d0%ba%d0%b8%d1%8f%d1%82-%d0%bf%d1%81%d0%b8%d1%85%d0%be%d0%bb%d0%be%d0%b3-%d0%b0%d0%bd%d1%82%d0%be%d0%b0%d0%bd%d0%b5%d1%82%d0%b0-%d1%85%d1%80/", "text": "Оставката се подаде чак сега, очевидно, за да се види дали протестът няма да се успокои. След като хората остават по улиците, започна да се разсъждава коя е най-голямата тежест. Действително Валери Симеонов тежеше на правителството. Това политическия психолог Антоанета Христова по   по повод оставката на вицепремиера. „Зад всеки протест има сценарий. Но когато има толкова недоволство, не може да са ръкопляска. Правителството отдавна трябваше да предприеме превенция под формата на реформи на това недоволство и напрежение”, допълни тя. Тя подчерта, че въпреки че в страната се случват хубави неща, то като противовес стоят и лошите неща и недоволството. Това лесно предизвиква объркване и сред политиците, според нея. „Затова при тях лесно се прибавиха сценаристите. Те са очевидни. Всяка партия, група, която има интерес от разместване, да влезе в медиите. БСП има интерес, защото Корнелия Нинова не е обединила още БСП. Старата десница има интерес, защото тях ги няма в момента. Трето – това са олигарсите. На четвърто място не мога да пропусна Румен Радев. Той влезе в политиката с опозиционен профил. Той се идентифицира с хората, които олицетворяват социалните неравенства. Той дори предизвика една кръгла маса на тема социални неравенства. Това е хубаво послание и аз го подкрепям. ДПС също имат интерес – те бяха изместени от „Патриотите” и сега този удар срещу „Патриотите” очевидно е в интерес на ДПС”, анализира Христова. Тя не открива паралели между оставката на Валери Симеонов и Симеон Дянков. Паралелът е само времето от годината и покачващите се сметки. „Правителството направи грешка с това покачване на цените. Защото се очакваше, че веднага след края на председателството ще започне атаката срещу него. Но разликата е, че тогава, през 2013 г. имаше много автентични хора. Тогава имахме масово явление. Сега забелязвам голяма динамика в исканията”, каза Христова и обясни, че исканията се разводняват. Но едно искане е било последователно и то е било именно за оставката на Валери Симеонов. „Неговата основна работа е да комуникира. Когато на него това основно нещо му липсва, това означава, че трябва да се учи. Това бе напълно заслужено искане за оставката му и трябваше да стане”, каза още Христова и подчерта, че изказът на Симеонов е неподходящ. Според нея в „Обединените патриоти” липсват хармонични отношения и предположи, че вътре в коалицията може да има напрежение. „Но навън, не. Би могло да се разпадне коалицията на „Патриотите”, но там нищо не може да се прогнозира. Но си мисля, че поне за известно време ще видим успокояване”, добави Христова. Тя смята, че в бъдеще ще има рокади в правителството, като така коментира и вероятността за нов вицепремиер на мястото на Симеонов и дали изобщо ще има такъв.      ", "date": "2018.11.17", "title": " Политическият психолог Антоанета Христова: Зад всеки протест има сценарий"}
{"url": "https://trud.bg/%d0%bf%d1%80%d0%b0%d0%b2%d0%b8%d1%82%d0%b5%d0%bb%d1%81%d1%82%d0%b2%d0%b5%d0%bd%d0%b0%d1%82%d0%b0-%d0%b0%d1%80%d0%bc%d0%b8%d1%8f-%d0%bf%d1%80%d0%b5%d0%b2%d0%b7%d0%b5-%d0%bf%d0%be%d1%81%d0%bb%d0%b5/", "text": "Правителствените сили на президента Башар Асад са превзели последната твърдина на близкоизточната радикална групировка „Ислямска държава“ в южната част на страната, след месеци на ожесточени боеве, предава AFP. Сирийската армия е превзела Тулул ал-Сафа, разположен между провинциите Дамаск и Ас-Суейда, „след като членовете на „Ислямска държава“ се оттеглиха от него и се отправиха на изток към пустинята Бадия“, твърди базираната в Лондон Сирийска обсерватория за човешките права.    ", "date": "2018.11.17", "title": " Правителствената армия превзе последния бастион„Ислямска държава“ в южна Сирия"}
{"url": "https://trud.bg/%d1%80%d1%83%d1%81%d0%bd%d0%b0%d0%ba-%d0%bc%d0%be%d0%b6%d0%b5-%d0%b4%d0%b0-%d0%bf%d0%be%d0%b5%d0%bc%d0%b5-%d1%80%d1%8a%d0%ba%d0%be%d0%b2%d0%be%d0%b4%d1%81%d1%82%d0%b2%d0%be%d1%82%d0%be-%d0%bd%d0%b0/", "text": "Бившият служител на руското Министерство на вътрешните работи Александър Прокопчук в най-скоро време може да поеме ръководството на Интерпол, твърди британският The Times. В момента той заема поста за вицепрезидент на Международната криминална полиция. Ако 56-годишният Прокопчук заеме поста, това ще бъде „значителна победа за Кремъл“, пише изданието, цитирано от BBC. До неотдавна Интерпол бе оглавяван от представителя на Китай Мън Хунвей, който през октомври подаде оставка във връзка с разследване за корупция. Преди да стане един от четиримата заместник-ръководители на Интерпол, Александър Прокопчук е имал дълга и успешна кариера в руското вътрешно министерство, за което през 2011 г. става генерал-майор. Изборът на нов ръководител на Интерпол е насрочен за 21 ноември.    ", "date": "2018.11.17", "title": " Руснак може да поеме ръководството на Интерпол"}
{"url": "https://trud.bg/%d1%84%d0%b5%d1%80%d0%bc%d0%b5%d1%80%d0%b8-%d0%bf%d1%80%d0%b5%d0%bc%d0%b5%d1%80%d0%b8%d1%85%d0%b0-%d1%81%d0%b8%d0%bb%d0%b8-%d0%b2-%d0%ba%d0%b0%d1%80%d1%82%d0%b8%d0%bd%d0%b3-%d1%82%d1%83%d1%80%d0%bd/", "text": "Участници в различни сезони на риалити предаването „Фермата“ премериха сили в надпревара по картинг, наречена „Битка за скорост“. Събитието се проведе в столичен мол, а състезателите следваха професионалните съвети на мото семейството Ангел и Ивайло Караньотови. Сред риалити героите, които се качиха в малките открити автомобили, бяха Александър, Калоян, Йоана, Радилена, Гергана и Цецо от четвърти сезон на шоуто, както и звезди от миналогодишното издание – Яни, Владо Николов и Алек. Освен фермери в състезанието участваха фенове и журналисти. Общо 9 отбора от по трима участници бяха противопоставени на пистата. Всички те за определено време трябваше да направят максимално много обиколки на трасето. След оспорвана битка на първо място с най-много обиколки за най-кратък период се класира отборът, сформиран от фермерите от четвъртия сезон Гергана и Калоян и водещия Иван Христов. След тях на второ място застана отборът на „Горан и фермерите“ – Димитър от първия сезон на шоуто, Горан Иванов и Алек, които в знак на уважение преотстъпиха медалите и наградите си на отбора на феновете на предаването Мартин Русев, Аспарух Манчев и Кирил Кирилов. На почетното трето място се класираха „Талантливите“ в състав Ивайло Караньотов, Йоана и Александър, участници във „Фермата: Съединение“, вече отпаднали от шоуто.  ", "date": "2018.11.17", "title": " Фермери премериха сили в картинг турнир (СНИМКИ)"}
{"url": "https://trud.bg/%d0%bc%d0%b8%d0%bd%d0%b5%d1%80%d0%b0%d0%bb%d0%b5%d0%bd-%d0%b8%d0%b7%d0%b2%d0%be%d1%80-%d0%be%d1%82%d0%be%d0%bf%d0%bb%d1%8f%d0%b2%d0%b0-%d1%83%d1%87%d0%b8%d0%bb%d0%b8%d1%89%d0%b0%d1%82%d0%b0-%d0%b8/", "text": "Трета поредна година училищата и детските градини в Стралджа се отопляват с вода от местен минерален извор. Предстои в проекта да бъдат включени още сгради. Температурата на водата при изворите е около 78 градуса и се нуждае от леко подгряване, за да се поддържа отоплението в стаите. Справката показва, че разходите за отопление в учебните заведения са спаднали над 60 на сто, информира  . Остават и още два незиплозвани термални извора. „Предвиждаме да отоплим и останалите обществени сгради – това са Центърът за социална рехабилитация, Читалището, защото – много неприятно, там хората влизат с палта и шуби. Също изграждане до хижата – да прокараме минералната вода там, да стане един хубав комплекс“, каза обясни кметът на Стралджа Атанас Киров.", "date": "2018.11.17", "title": " Минерален извор отоплява училищата и детските градини в Стралджа"}
{"url": "https://trud.bg/%d0%be%d1%82%d0%ba%d1%80%d0%b8%d1%85%d0%b0-%d1%83%d0%bd%d0%b8%d0%ba%d0%b0%d0%bb%d0%bd%d0%be-%d0%b8%d0%b7%d0%be%d0%b1%d1%80%d0%b0%d0%b6%d0%b5%d0%bd%d0%b8%d0%b5-%d0%bd%d0%b0-%d0%b8%d0%b8%d1%81%d1%83/", "text": "Историци от Университета на Хайфа откриха поразителната рисунка на Иисус Христос на тавана на почти разрушен древен християнски храм в сърцето на пустинята Негев. Смята се, че византийската църква е била издигната още през 350 г. от нашата ера, пише  . Изкуствоведът д-р Ема Мааян-Фаар е забелязала стенописа столетие след откриването на самия храм, който е датиран от ранновизантийския период. „Оказах се на правилното място в правилното време и под ъгъл изведнъж видях око. Това беше лицето на Иисус от времето, когато е кръстен“, каза ученият. Изображението е много избедняло, така че е истинско чудо да бъде открито, добави изкуствоведът. Археолозите отбелязват, че лицето на Христос значително се отличава от това, което срещаме на иконите. На рисунката е изобразено лицето на млад човек без брада, с къси къдрави коси, големи очи и дълъг нос.", "date": "2018.11.17", "title": " Откриха уникално изображение на Иисус Христос в пустинята Негев"}
{"url": "https://trud.bg/%d0%b2%d0%be%d0%bb%d0%b5%d0%bd-%d1%81%d0%b8%d0%b4%d0%b5%d1%80%d0%be%d0%b2-%d0%ba%d0%b0%d1%80%d0%b0%d0%ba%d0%b0%d1%87%d0%b0%d0%bd%d0%be%d0%b2-%d1%81%d1%8a%d1%89%d0%be-%d0%b4%d0%b0-%d0%bf%d0%be%d0%b4/", "text": "Аз бях за оставката на Симеонов още преди месец, защото изказването му бе недопустимо. Аз давам и сега дискретното предложение (лидерът на ВМРО и министър на отбраната Красимир) Каракачанов също да подаде оставка. И да започнем на чисто. Да направим нещо патриотично на чисто. Това призова председателят на ПГ на Обединени патриоти и лидер на партия „Атака“ Волен Сидеров с пост във фейсбук. „Защото и двамата не издържаха теста. За да решим дали можем да бъдем някакъв Патриотичен блок, който да започне на чисто. Какво значи на чисто – да поставим приоритети и и да видим дали можем да ги постигнем. Защото да се въртиш във властта само заради гъдела, това е перверзия. Българският народ изтърпя достатъчно и затова им предлагам да се съберем и да обсъдим подобен въпрос“, обяснява Сидеров, който е публикувал и клип от своето изказване по Канал 3. „Това не е ултиматум. Това е приятелско предложение, което да го върне към разума. Защото смятам, че те и двамата изгубиха връзката с реалността“, заявява лидерът на „Атака“.      ", "date": "2018.11.17", "title": " Волен Сидеров: Каракачанов също да подаде оставка, да започнем на чисто\t\t\t"}
{"url": "https://trud.bg/%d1%84%d0%b8%d0%bd%d0%bb%d0%b0%d0%bd%d0%b4%d0%b8%d1%8f-%d0%bf%d0%b8%d1%82%d0%b0-%d1%80%d1%83%d1%81%d0%b8%d1%8f-%d0%b4%d0%b0%d0%bb%d0%b8-%d0%b7%d0%b0%d0%b3%d0%bb%d1%83%d1%88%d0%b0%d0%b2%d0%b0-gps/", "text": "Финландия е привикала руския посланик във връзка с твърденията, че Москва стои зад заглушаването на сигналите на глобалната сателитна навигация (GPS) в Лапландия по време на неотдавнашните учения на НАТО, потвърди външното министерство в Хелзинки. Посланик Павел Кузнецов „бе поканен в министерството в понеделник да обсъждане на въпроси с GPS“, заяви говорителка на ведомството пред AFP. Премиерът Юха Сипиле каза по-рано, че заглушаването на GPS сигналите в Арктическия регион излага на риск гражданската авиация. Заглушаването съвпадна с учението „Trident Juncture 18“ – най-големите маневри на алианса след края на Студената война, което се проведе от 25 октомври до 7 ноември в Норвегия, до границата с Русия. Преди учението Русия каза, че ще вземе ответни мерки, като посочи, че маневрите са „антируски“.    ", "date": "2018.11.17", "title": " Финландия пита Русия дали заглушава GPS навигацията в Арктическия регион"}
{"url": "https://trud.bg/%d0%bb%d0%b5%d0%b3%d0%b5%d0%bd%d0%b4%d0%b0-%d0%b7%d0%b0-%d0%bf%d0%b8%d1%80%d0%b0%d1%82%d1%81%d0%ba%d0%be-%d1%81%d1%8a%d0%ba%d1%80%d0%be%d0%b2%d0%b8%d1%89%d0%b5-%d0%b2-%d0%bf%d0%b5%d1%89%d0%b5%d1%80/", "text": "Край парчето земя в Черно море ври от паламуд Созопол се е притаил до есенното море. Само един екипаж от рибари на пристанището кърпи мрежите си, но почти безшумно. Морските работят в синхрон и без дори да си говорят, поправят мрежата за трала на кораба, който чака да влезе в дълбоки води- да запърпори за чернокоп и паламуд. Тук- там в Стария град някой местен жител седи на пейка пред дома си и се припича на приятното ноемврийско слънце. Напоследък всички обсъждат една новина. Идното лято лудницата от курортисти ще е още по- голяма. Очаква се всеки момент отсрещният остров Свети Иван да стане туристическа атракция. Няма кой по-добре да го стопанисва от нас, смята кметът на Созопол Панайот Рейзи. Той отдавна иска Свети Иван да бъде прехвърлен на общината. Да се изградят два кея, където да пристават корабите и да се пусне морска линия за туристите. Тя напълно заслужава името “Островна”, защото маршрутът ще бъде от Созопол до остров Свети Иван,после до Бургас, а оттам до остров Света Анастасия и обратно. Пирати заровили съкровище в пещера За остров Свети Иван сред рибарите се носят легенди – че тук е скрито голямо пиратско съкровище. На острова имало пещера, но по време на страшна буря, отгоре и се струпали камъни и така достъпът до вътрешността и станал невъзможен. Всички били убедени, че именно вътре е скрито съкровището, което най-вероятно било скрито от пирати. Черно море някога е било кръстосвано от пиратски кораби надлъж и шир. Освен това, стара истина е, че те закопавали съкровищата си именно на острови, и то необитаеми, какъвто е созополският Свети Иван. Иманярите до ден днешен си разменят карти и са готови да се впуснат в приключение, за да търсят съкровището, разказват местните жители. Сега до острова се стига трудно – няма пристан и корабите трудно акостират заради вълнението. Освен разкопките на манастира, на късчето земя сред вълните има само храсти, от които изскачат зайци. През летните месеци туристи наемат рибарски лодки и морските ги карат на мидения плаж на Свети Иван – да се насладят на романтиката и самотата. Островитяните задължително си уговарят точен час с лодкаря, в който той да дойде да ги вземе обратно към брега. Тази есен обаче късчето земя сред морето се прослави и с още нещо. Нарекоха Свети Иван “паламуден”, защото край него буквално завря от паламуд. Рибари от цялото крайбрежие пристигаха с лодките наоколо си да риболуват през нощта най- чаканата риба. Обясняваха феномена с това, че покрай острова има благоприятни течения, които носят пасажите и буквално ги вкарват в рибарските мрежи. Мощите на Св. Йоан Кръстител бяха открити на острова Но нито паламудът, нито тайнствено съкровище ще превърнат Свети Иван в туристическа атракция. Според идеята на местната власт в Созопол, на острова за туристите няма да има и ресторанти. Ще заложат на културно- историческия туризъм. Засега се предвижда да има само една атракция- манастирът, който ще бъде реставриран и ще отвори врати за посетители. През 2010- та година, проф. Казимир Попконстантинов откри сред руините на манастира частици от мощите на Свети Йоан Кръстител, а пет години по – късно и древна гробница. Професорът разказва, че гробницата е била изградена през IV век сл. Хр. Гробницата е била за височайши особи, за което говори нейната архитектура- специфичен градеж, рядко срещан по нашите земи. Предполага се че основателят на манастира е Тома чието име е отбелязано в надписа върху кутийката, в която са били пренесена мощите и че той е донесъл реликвите и е погребан в тази гробница. Манастирският комплекс на острова e най-добре документираният средновековен манастир по Западния черноморски бряг, както в писмените извори, така и в резултат на системни археологически разкопки. Манастирът “Св. Йоан Продром” е разположен в южната част на остров Св. Иван на 1 морска миля северозападно от Созопол. Самият остров е известен като Sangioanne в каталански портулан от ХIV в. и Hagios Ioannes в гръцки препис от ХVI в. на италиански портулан от ХV в. Две императорски грамоти, от 1363 и 1437 г., и десет патриаршески грамоти, съставени между 1482 и 1626 г. потвърждават привилегиите на островния манастир “Св. Йоан Продром” като ставропигиален и го представят като един от най-богатите черноморски манастири с църковни и светски имоти в Созопол и неговата околност. Разрушен е от османските турци в 1629 г., тъй като в продължение на няколко години е служел за убежище на пирати-казаци. Монасите се преместват в манастира на остров Халки до Константинопол като съхраняват значителна част от манастирската библиотека. До днес са запазени над 60 кодекса от нея, като 40 от тях се намират именно в патриаршеската библиотека на остров Халки. Част от книгите, които датират от средата на ХV до началото на ХVII в. са били копирани в самия манастир. В резултат на две археологически кампании, през 1985-1994 г. и от 2008 г. до сега, е разкрит архитектурен комплекс, който обхваща площ от 0,5 ха на тераса в южната част на остров Св. Иван, обърната към Созополския залив. В резултат на археологическите разкопки през 1985-1994 г., проведени под ръководството на В. Димова са проучени триконхална средновековна църква, трикорабна едноапсидна базилика с дълга строителна история, и няколко сгради южно от нея, сред които могат да се идентифицират трапезарията, магерницата, голяма готварска пещ, представителна сграда и аязмо (свещен извор) и оградна стена от запад с долепени до нея верижни помещения. Всички тези сгради от манастирския комплекс принадлежат на последния етап от съществуването на манастира между ХV и първата четвърт на ХVII в. Последната находка: декрет за търговия между Аполония и Хераклея Понтика Мощите на Свети Йоан може да се окажат конфликтна точка между кмета на града Панайот Рейзи и проф. Попконстантинов. Идеята на кмета е те да бъдат пренесени в манастира, когато островът се отвори за туристи. Професорът не е на това мнение. Мощите не могат да са изложени в манастира, защото е изключително рисковано, казва техният откривател и припомня, че костица от тях бе открадната в Сливен, където бяха изложени за поклонение. Той обаче коментира, че подкрепя идеята островът да се отвори за културно-исторически туризъм. “Това е природен резерват, и сега туристите могат да разглеждат острова, но е нужно на входа на Созопол или на пристанището да бъдат поставени табели, указващи, че може да бъде посетен”, споделя ученият. Проф. Попконстантинов разкри още, че има проект за реставрация и консервация на манастира, като това не означава цялостна реставрация и експониране. Ще бъде в стил “руината да въздейства”. Архитект Юлий Фърков е направил проектът, добави той. Ще има зала за експониране на археологически материали и 3 D представяне на проучванията и на реставрираните два храма, които са там. Проектът ще започне да се изпълнява 2019- 2020 година. За пръв път пред “Труд” проф. Казимир Попконстантинов обяви и последното си откритие на острова от това лято. Манастирът и базиликата са построени върху основи на езическия храм, посветен на божеството Аполон. В предпоследния ден от разкопките бе открита част от текст на декрет, изписан върху мраморна плоча, разкри професорът. От този текст са запазени седем реда от началото на декрета. Става ясно, че Народното събрание на Аполония е сключило най-вероятно търговски договор с Хераклея Понтика. Видно от упоменатите имена на пратениците, дошли за сключване на договора е, че сред тях е синът на Аполофан и др. Това е писмен извор който потвърждава мнението ми че тук е имало езически храм на божеството Аполон, заключава проф. Попконстантинов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.17", "title": " Легенда за пиратско съкровище в пещера подлудява иманяри\t\t\t"}
{"url": "https://trud.bg/%d0%b4%d1%83%d0%b5%d0%b9%d0%bd-%d0%b4%d0%b6%d0%be%d0%bd%d1%81%d1%8a%d0%bd-%d1%81%d0%ba%d0%b0%d0%bb%d0%b0%d1%82%d0%b0-%d0%b8%d0%b7%d0%bd%d0%b5%d0%bd%d0%b0%d0%b4%d0%b0-%d0%bf%d0%be%d1%81%d0%b5%d1%82/", "text": "Холивудската звезда Дуейн Джонсън изненада посетителите на фитнес зала в британския град Донкастър, когато реши внезапно да се отбие за кратка тренировка. Бившият кечист, известен с прозвището Скалата, е в Йоркшир за снимките на филма „Хобс и Шоу”, който е част от поредицата „Бързи и яростни”. Актьорът обърна внимание не само на физическата си форма. Той отдели време и за селфита с част от спортуващите, на които раздаде и автографи, съобщава  . Скалата снима заедно със своя колега Идрис Елба, който също е част от продължението на култовата поредица „Бързи и яростни”. Звездният екип на лентата, която се очаква на голям екран догодина, включва и британските актьори Джейсън Стейтъм и Ванеса Кърби.", "date": "2018.11.17", "title": " Дуейн Джонсън – Скалата изненада посетителите на фитнес зала"}
{"url": "https://trud.bg/%d0%b7%d0%b0%d1%82%d0%b2%d0%be%d1%80%d0%bd%d0%b8%d0%ba%d1%8a%d1%82-%d0%be%d1%82-%d0%b8%d1%84-%d0%b8%d0%b7%d0%b1%d1%8f%d0%b3%d0%b0-%d0%b2-%d0%b1%d1%83%d0%b4%d0%b0%d0%bf%d0%b5%d1%89/", "text": "Птичката е извън кафеза и някой трябва да носи отговорност за това Изглежда ще се окаже напълно прав колегата, македонският журналист Сашо Ордановски, който преди няколко дни написа в своя авторска колона, че ако не е македонското правосъдие да им създава забава, македонците щели да умрат от скука… Сега към правосъдната система можем съвсем спокойно да добавим и Министерството на вътрешните работи с неговата полиция и тайни служби. Как се случи така, че осъденият на две години затвор бивш премиер Никола Груевски по първото от петте дела, по които е обвиняем, да напусне страната часове преди да изтече съдебната заповед, с която трябваше да се яви за излежаване на присъдата. Как се случи така, че придружаваният неотстъпно от шестима охранители от полицията Груевски изведнъж изчезна от погледите и два дни по-късно на своята стена във Фейсбук оповести, че се намира в Будапеща с искане за политическо убежище. Как така лишеният от юли 2017 година от международен паспорт Груевски е преминал най-малко две граници, за да попадне в „прегръдките на своя приятел Виктор Орбан“, както злобно констатират някои от медиите в Скопие. Как така никоя от медиите в македонската столица дори хипотетично не допусна подобно развитие на ситуацията, а напротив, в нощта на петък срещу събота, на 9 срещу 10 ноември, премръзнали от студ репортери чакаха цяла нощ пред вратите на следствения затвор в квартал „Шуто Оризари“ край Скопие за да заснемат и видят как Груевски се превръща в първия премиер на страната, който влиза в затвора А според една от най-приемливите версии, които вече се ширят из Скопие, бягството е станало в този ден или в тази нощ, след като на 9 ноември сутринта, петък, Груевски е освободил охраната си с аргумента, че през деня бодигардовете няма да му трябват. В същия този петък съдът отхвърли поредната жалба на адвокатите на Груевски за отлагане на излежаването на присъдата, което даде аргумент на медиите да изпратят топ-репортерите си край популярната „Шутка“, където вече била приготвена луксозна килия за новия високопоставен гост. Същата килия, в която преди Груевски бяха „лежали“ осъдени на различни срокове затвор хора, които контролираната плътно от самия него като премиер правосъдна система беше ги пратила. Като бизнесмена и собственик на най-популярната частна телевизия в Македония А1 Велия Рамковски, например, чийто съмнителен бизнес бе известен на цяла Македония, но властите, които и да бяха те, го търпяха и си затваряха очите, докато А1 не им създаваше проблеми. Когато това се случи и когато журналистите от медията се опитаха да проявят малко повече критичност към режима на Груевски, последва арест, обвинение и присъда за собственика, а самата А1 бе закрита. Как така, как така… Ами, така. Бягството на Груевски бе толкова неочаквано, че първата масова реакция на всички в Скопие след като той обяви съобщението на страницата си във Фейсбук, бе, че това е лъжлива новина. Или че някой от негово име я е написал, за да предизвика паника и смущение в и без това паникьосаната правосъдна и охранителна система и в техните началници. Ние го чакаме днес, понеделник, да се яви в съда като обвиняем по едно от оставащите четири дела срещу него, а той ни маха с ръка от Будапеща… Е, няма да се яви. И няма полицията да го намери, за да му връчи заповедта за отиване в затвора лично и на ръка, въпреки че демонстративно и шумно направи обиск в апартамента му в блока на улица „Бихачка“, срещу сградата на управляващата партия СДСМ и срещу монолитните кубове на македонското МВР. Няма и да го намери в многобройните коридори, стаи и мазета на новата сграда на централата на ВМРО-ДПМНЕ, където през последните пет-шест месеца Груевски не е стъпвал. И шумът, който се вдигна преднамерено от близки до властта медии за търсенето на Груевски от полицията, веднага даде основание справедливо да се заключи, че МВР не е знаело нищо за последните часове на бившия премиер, прекарани на територията на Македония. И че атракцията с търсенето е знак, че в ръководството на министерството вече са наясно, че птичката е извън кафеза и че някой трябва да носи отговорност за това. Защото толкова популярна личност като Груевски, който и като премиер, и като опозиционер, и като обвиняем не слизаше от екраните на телевизорите, защото човек, за когото цяла Македония знаеше, че е с отнет паспорт и че не може легално да отпътува където и да е, защото човек, който се превърна в залог цяла Македония масово и побъркано да играе на „тука-има, тука-нема“ заради това дали ще влезе в затвора или не, този човек да им избяга, е, глави трябва да падат. И първата вече е на дръвника, колкото да не му се иска това на премиера Зоран Заев. Тя е на вътрешния министър Оливер Спасовски, най-верният съратник на Заев, човекът, който, както се казва, му пази гърба. Да проспиш такава операция, за която се изисква сериозна логистика и предварителна подготовка с участието на високопоставени личности и дипломати, си е катастрофа отвсякъде. И затова обвиненията, които от МВР се отправят към правосъдната система, че не била издала заповед за задържането на Груевски още когато станало ясно, че обжалването няма да мине, са смешни. И заповедите за издирване, първо на македонска територия, а после, когато и официално стана ясно, че Груевски е в Будапеща, и за международно издирване, са само прах в очите. Толкова ли беше трудно службите да се досетят, че тъкмо „унгарската връзка“ е тази, която Груевски готви, при това с личното участие на неговия политически и личен приятел Виктор Орбан. Орбан, който отиваше в Скопие на всички предизборни прояви на ВМРО-ДПМНЕ докато Никола беше премиер и лидер на партията. Орбан, с когото Груевски единствен, май, си имаше приказката от ръководителите на партиите, членки на Европейската народна партия. Орбан, който долетя в Охрид с частен самолет и на 28 септември миналата година, малко преди местните избори в Македония, проведе тричасов разговор с Груевски, на който, според унгарските медии тогава, е поел обещание да даде подслон на македонеца, ако се стигне до осъдителни присъди по делата, които му готвят. И не само това- унгарецът бил посочил и съответните хора, които биха оказали помощ на Груевски, ако се стигне до това той да реши да напусне страната си и да поиска политическо убежище. И не случайно амбициозните репортери от най-новия телевизионен проект в Скопие, 1ТВ, водени от старата новинарска хиена Александър Чомовски, установиха, че първата вечер в Будапеща Груевски е прекарал в хотел „Каринтия“, докато втората- къде мислите – във вилата на премиера Виктор Орбан Така трябвало – докато местните власти решат дали да одобрят молбата за политическо убежище, според Европейската конвенция по този въпрос, молителят трябва да бъде изолиран в домашен арест, а не да се разхожда насам-натам. И къде да бъде това- там, при Орбан. И понеже унгарецът минавал за човек на дадената дума, бил решил да помогне на приятеля си в беда, с ясното съзнание, че това няма да му донесе някаква политическа изгода, а само неприятности. Дори всичко това да не е напълно вярно, щом като медиите са се добрали до него, въпросът защо службите са го проспали, си остава. И отговорността за това. Да не говорим за въпроса, на който също се дължи отговор, по какъв маршрут и с какви превозни средства Груевски се е озовал в унгарската столица. Спекулациите са толкова много, че човек трябва да внимава коя от тях да избере, за да не се изложи после, когато тя се окаже лъжлива. Като онази с българския паспорт на Груевски. Освен ако, освен ако… не, властите в Скопие категорично отричат да е имало договорка Груевски да си замине без да му се пречи. И аз си мисля, че такова нещо няма и че, в крайна сметка, „Едмон Дантес от Скопие“, за когото писахме преди няколко броя, не се превърна в „Затворника от Иф“, защото просто… духна.", "date": "2018.11.17", "title": " “Затворникът от Иф” избяга в Будапеща\t\t\t"}
{"url": "https://trud.bg/%d0%b6%d0%b5%d0%bd%d0%b0-%d1%81%d0%b5-%d0%b2%d0%b7%d1%80%d0%b8%d0%b2%d0%b8-%d0%ba%d1%80%d0%b0%d0%b9-%d0%ba%d0%be%d0%bd%d1%82%d1%80%d0%be%d0%bb%d0%b5%d0%bd-%d0%bf%d1%83%d0%bd%d0%ba%d1%82-%d0%bd%d0%b0/", "text": "Mлада жена се самовзриви близо до контролен пункт на полицията в покрайнините чеченската столица Грозни, предаде БТА. Инцидентът станал към 16 часа местно време, когато младата жена се доближила до контролния пункт и служителите на реда забелязали странното й поведение и й казали да спре, съобщи РИА Новости. Един от полицаите стрелял във въздуха, но девойката задействала взрива, съобщи и.д. министър на вътрешните работи на южната руска република Апти Алаудинов Загинала е само извършителката, няма пострадали полицаи и граждани. Според информиран източник, цитиран от Интерфакс, атентаторката самоубийца е била родом от Дагестан.", "date": "2018.11.17", "title": " Жена се взриви край контролен пункт на полицията в Грозни"}
{"url": "https://trud.bg/%d0%bf%d0%be%d0%b6%d0%b0%d1%80-%d0%b2-%d0%b6%d0%b8%d0%bb%d0%b8%d1%89%d0%bd%d0%b0-%d1%81%d0%b3%d1%80%d0%b0%d0%b4%d0%b0-%d0%b2-%d1%86%d0%b5%d0%bd%d1%82%d1%8a%d1%80%d0%b0-%d0%bd%d0%b0-%d1%81%d0%be%d1%84/", "text": "Пожар в столицата. Покривът на жилищен блок се подпали. Все още не е ясна причината за инцидента. За момента няма информация за пострадали хора, съобщава  . Сградата се намира на бул. „Ал. Стамболийски”. На място има екипи на пожарната. Очаквайте подробности.", "date": "2018.11.17", "title": " Пожар в жилищна сграда в центъра на София"}
{"url": "https://trud.bg/%d0%ba%d0%be%d1%80%d0%bd%d0%b5%d0%bb%d0%b8%d1%8f-%d0%bd%d0%b8%d0%bd%d0%be%d0%b2%d0%b0-%d0%be%d1%81%d1%82%d0%b0%d0%b2%d0%ba%d0%b0%d1%82%d0%b0-%d0%bd%d0%b0-%d0%b2%d0%b0%d0%bb%d0%b5%d1%80%d0%b8-%d1%81/", "text": "Голямата победа, е че чувството за справедливост надделя.   беше задължителна, но е закъсняла, подадена под натиск и неискрена. Това каза лидерът на БСП Корнелия Нинова на брифинг в централата на партията. Нинова обърна внимание, че Симеонов е заявил, че я подава, за да не тежи на правителството, а не заради осъзната вина, за това, което е направил. Ситуацията е абсолютно различна и тази оставка няма как да промени нещата, тъй като управляващите не искат да променят политиките. Протестите вече не са само за една или друга личност, а за провежданите политики. Видимо управляващите не искат да ги променят“, каза Нинова. Лидерът на БСП Корнелия Нинова се обърна към управляващите: „Част от исканията на протестиращите, уважаеми управляващи, ги имате на бюрата си от преди един месец. „БСП за България“ ги внесе като закони. Внесе ги като Закон за алтернативния бюджет. Един път ги отхвърлихте. Помислете си преди да гласувате втори път след една седмица на второ четене. Продължаваме да бъдем изразители, вносители на част от исканията на протестите, които не само сме внесли в парламента, но ще ги отстояваме, защото те са аргументирани, разумни, подкрепени с числа и най-вече – възможни. Продължаваме в този дух“, каза още лидерът на БСП. По думите й мястото за решението на проблемите е в българския парламент. „Искаме да поздравим майките на деца с увреждания, че 26 дни не отстъпиха от най-милото, което има една майка – детето си – Искаме да поздравим хората, които ги подкрепиха. Голямата им победа е не само оставката на Валери Симеонов, тя е щрих в една по-голяма картина. Голямата победа е събудената гражданска енергия“, каза Нинова и посочи, че преди две години това не би било възможно. Според нея голяма победа е, че чувството на справедливост е надделяло над страха и апатията. Лидерът на БСП обяви,че решението на партията дали депутатите ще се регистрират в зала, ще бъде взето на заседание на Изпълнителното бюро и ръководството на ПГ на „БСП за България“, които е свикала.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com                                    ", "date": "2018.11.17", "title": " Корнелия Нинова: Оставката на Валери Симеонов е закъсняла и неискрена"}
{"url": "https://trud.bg/%d0%b1%d0%be%d1%8f%d0%bd-%d0%b0%d0%bd%d0%b3%d0%b5%d0%bb%d0%be%d0%b2-%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb-%d0%bd%d0%b0-%d1%81%d1%8a%d1%8e%d0%b7%d0%b0-%d0%bd%d0%b0-%d0%b1/", "text": "Навършиха се 105 години от основаването на Съюза на българските писатели. На 20 ноември в зала 6 на НДК ще се състои юбилейно тържество под егидата на президента Румен Радев. Събитието ще уважи и министърът на културата Боил Банов. Поканени са повече от 350 настоящи членове на СБП, както и ръководители на писателски съюзи от чужбина. Какви са акцентите в програмата на двата юбилейни дни, от какво се нуждае писателската гилдия, има ли държавна стратегия в културата? Разговаряме с поета Боян Ангелов, председател на Съюза на българските писатели. – Г-н Ангелов, Вие сте начело на най-старата и авторитетна писателска организация у нас. Трудно ли се управлява група от толкова самобитни индивидуалности? – Не съм си поставял никога за цел да управлявам своите колеги, защото Съюзът на българските писатели в своята историческа същност е доброволно сдружение на съмишленици. Ала нашият Съюз има свой устав, който нямам нито право, нито пък желание да нарушавам. Благодарен съм на тези мои колеги, които гласуваха за мен и се старая да оправдая доверието им. Логично е да съществуват и опоненти, и недоволни. Стремя се да търся причините за възникналите несъгласия. Благодарен съм и на колегите от УС и РК за единодействието. Старая се да заличавам разногласията, но всеки писател живее във своя вселена и негово право е да реагира според своите емоции и претенции. Ала съществуват принципи, които не бих пренебрегнал. Един от тях е да съхраняваме достойнството на българската литература от чужди посегателства. Това, с което България може да се гордее, е неопровержимият факт, че в границите на нашето Отечество е възникнала кирилицата, превърната още през 893 година в наша писменост, основа за книжовност. На българската кирилица пишат и четат повече от 300 000 000 човешки същества и е призната от ЕС като една от трите азбуки на Общността, наред с гръцката и латинската. – Пред 105-годишнината на СБП каква е атмосферата в българската култура? Имаме ли нужда от такъв юбилей и защо? – Имало е и по-страшни периоди в историята ни. Но аз не съм лекокрил оптимист и не бих казал, че днес е най-доброто време за култура. Виждаме, че отново в годишния бюджет за 2019 г. не се намериха средства за процентно увеличение на бюджета за култура. Но дори това да беше станало, едва ли писателите щяха да получат финансово признание. Литературата продължава да бъде „напъденото дете“ на културата ни. Защото българските писатели са хора самовглъбени, с достойнство, което сякаш не в тон с настоящето. Те живеят със стари лаври и гордост, която аз уважавам, но трябва да се работи и в друга посока. Литературата ни е отглас на народните страдания, на трагични исторически събития. Тя безспорно е съхранила българския дух в неговата словесна изява, затова 105-годишнината трябва да бъде отбелязана. – Разкажете за създаването на Съюза. – В един от най-трагичните периоди на новата ни история възниква писателската организация. Това става след подписването на Букурещкия мирен договор при приключването на Междусъюзническата война, когато румънската армия е вече в квартал „Враждебна“, а с неистови усилия нашите войски успяват да спрат гръцките и сръбски нашественици. България е принудена да подпише мирен договор със своите „съюзници-изедници“ и да се прости с мечтата за обединение на Мизия, Тракия и Македония. Именно тогава върналите се от фронта офицери и войници (25-30-годишни) решават да създадат Дружество на българските писатели. Нашият Съюз има и своя предистория: още през 1893 г., когато се чества 50-годишнината на сп. „Любословие“, се обединяват литераратори, но те създават Съюза на българските журналисти. Затова за начало на Писателския съюз се счита датата 8 септември 1913 г. Сред основателите са: Стилиян Чилингиров, Стоян Дринов, Иван Андрейчин, Кирил Христов, Димитър Подвързачов. Сред тях е и Минко Неволин – летописецът на Преображенското въстание. Оповестяването на раждането на Съюза става в сп. „Листопад“, издание на българския модернизъм, редактирано от Д. Бадев. Тези млади хора, по чудо останали живи след войните, се обръщат с писмо към утвърдени писатели с призив да станат почетни членове и те се съгласяват: Иван Вазов, проф. Иван Шишманов, проф. Александър Теодоров-Балан, Тодор Страшимиров, Тодор Влайков, д-р Кръстьо Кръстев. Така през 1913 г. Съюзът обединява интелектуалния елит на България – хора, влюбени в отечеството. Присъединяват се Пейо Яворов и Йордан Йовков. Пръв председател е Иван Андрейчин, вторият е Кирил Христов, следват Божан Ангелов, Елин Пелин, Михаил Арнаудов, Добри Немиров, Стилиян Чилингиров – плеяда от знакови личности, които милеят за България. – Какво попречи сега за нормалното развитие на културата? – Изкуството беше принудено да се справя на пазарен принцип. За многомилионните нации може би е приложимо, въпреки че там е въведено като стандарт меценатството. У нас още от средата на 90-те години спря финансирането на творческите съюзи. Те бяха задължени да се пререгистрират в частна полза по Закона за лицата и семейството. Но тук не става дума за „частна полза“ на пет човека, а на цялата членска маса. Някои от съюзите имат стотици и хиляди членове: Съюзът на българските художници е 4000 души, на журналистите – 5000 души, в СБП сме 800 членове. Чрез тази пререгистрация ние сме лишени от държавна субсидия, оставени сме на произвола на съдбата. Някои от съюзите притежават полуразрушени бази или пък апартаменти, оставени като завещание от техни членове. Това дава основание на зложелателите да казват, че творческите съюзи са ООД-та, търговски дружества, които живеят на гърба на държавата. Това съвсем не е вярно! СБП има знаменита история и днес продължава да подкрепя хората на перото морално, но няма възможност да даде материална подкрепа – хонорари, пътувания, пенсии, преводи в чужбина. СБП формира своя бюджет от наеми, членски внос и дарения. Когато има наш член в нужда, Управителният съвет се събира и гласува финансова помощ за него. В държавата ни никой не обръща внимание на хората на изкуството като цяло. Това важи за всички правителства в толкова разноликия цветови спектър. Не се вниква в същността на творческия процес, на принадената стойност, която в тази сфера се създава бавно. Забравя се, че какъвто и напредък да реализира страната ни в икономическо или външнополитическо отношение, все пак съхраняването на българската нация – чрез културното наследство, литературата, музиката, визуалното изкуство – е единствено по силите на живите днес творци, с участието на учените културолози, изкуствоведите, литературните критици, журналистите. – Но все пак има проекти, които Министерството на културата и общините обявяват, има финансиране и по европейски проекти… – Това е крайно недостатъчно и често тези проекти са еднодневки. Нужна е централизирана грижа за писателите, защото те са пазителите на националния суверинитет. Музикантите са музиканти в целия свят, художниците са свободни артисти и продават произведенията си от Япония до Бразилия. Но писателите дълбаят родното слово – един малък език и култура, които имат нужда от защита. Всяка година се обещава, че нещо ще се направи. Страшното е, че има центробежни сили – фондации от чужбина, за които е много удобно да не съществуват творчески съюзи, нито национална специфика на културата. Те изповядват една неолиберална идеология, според която българската нация трябва да се претопи в някакви неясни, уж общоевропейски, дори планетарни ценности и на преден план да излезе индивидът. Да не се пише за историята, да не се пише на български език – това за тях би било най-добре! Но в наше лице те имат сериозен опонент. Намираме подкрепа по места в общините, където много кметове ни помагат – така съхраняваме наградите на имената на класиците ни, което е важно за самочувствието на днешните творци. Нека споменем и убийствения ДДС за книгите. Той трябва да бъде намален значително, за да е достъпно естетическото образование на подрастващите, а не те да са оставени в лапите на чалгизацията. – Какво предстои за 105-годишнината? – Разбира се, ние искаме да покажем, че СБП съществува и той е необходим за българското общество. Писателите са мост между традицията и бъдещето. Нашето тържествено честване в НДК е под егидата на президента Радев. Министерство на културата ни отпусна финансова помощ и издадохме два луксозни тома: „Пеещо дърво“ (поезия) и „Иде ли?“ (проза), които включват общо 700 български автори – от Иван Вазов до наши дни (за информация общо членувалите в СБП за тези 105 години са 1600 души). Получи се сериозен обзор на българската литература – томът поезия започва с Христо Ботев, а томът проза с Иван Вазов. Ще покажем двата тома на юбилея и ще ги подарим на президента. Събитието ще бъде придружено от мултимедия, изработена от Националния литературен музей. А на 29 ноември в Националната библиотека ще се състои официалната премиера на тези два тома. Благодаря на редакционния екип на двутомника в състав Благовеста Касабова, Атанас Звездинов, Петър Андасаров, Анжела Димчева. Благодаря и на редакционния съвет, излъчен от нашия УС и включващ утвърдени писатели от цялата страна. На втория юбилеен ден – 21 ноември, в галерия-книжарница „София-прес“ ще се състои Международна среща с писатели от Турция (Хилми Хашал, Гюней Йозкълънч), Русия (Владимир Бояринов), Сърбия (Радомир Андрич, Йеремия Лазаревич, Деян Мастилович), Македония (Бранко Цветкоски, Санде Стойчевски, Весна Ацевска), Словакия (Мирослав Биелик), а също и гости от Украйна, Гърция и Швеция, Румъния, Чехия. Ще представим двутомника „Съвременна българска поезия“ (билингва), преведен от Ахмет Емин Атасой и издаден в Турция. Ще излезе и юбилеен вестник „Словото днес“. – За какво още ще се бори Съюзът на писателите? – Усилено работим по създаване на Център на българската литература, който ще се стреми да подпомогне въвеждането на директивата PLR (Авторски права в библиотеките), за да защити труда на писателите. В 24 държави от ЕС тази директива е въведена и правителствата са длъжни всяка година да отделят обща сума за заплащане на авторството на писателите, които творят на роден език и чиито книги се заемат в библиотеките. Така се защитават малките нации от асимилация, от агресията на английския език. Имаме пълната подкрепа на Международната организация PLR. СБП получи и официална покана да се включи в международното жури на EWC в Брюксел (Европейския писателски съвет), който връчва Европейската награда за литература. Бих призовал партийните ръководства да включват в листите си при бъдещите избори писатели и хора да изкуството, за да има представители на нашите гилдии в парламента. В процес на подписване сме на меморандум с Академията на буквите в Пакистан, работим по договор със Съюза на казахстанските писатели. Имаме предложение от Асоциацията на китайските писатели да проведем в София Международната среща 16+1. Но за всичко това трябва да бъдем подкрепени от държавните институции. Надявам се, че сме направили още една крачка към единението на така жестоко разделената от чужди и от свои българска литература. Нашият гост  Боян Ангелов е завършил философия и българска филология в СУ “Св. Кл. Охридски” и Академия по валдорфска педагогика с признат докторат в Швейцария. От 2002 г. е председател на Българо-швейцарската академия за художествени науки. Автор на 26 стихосбирки на български език, на литературно-критически сборници и научни монографии, съставител на енциклопедии и антологии. От края на 2012 г. е директор на издателство “Български писател”.", "date": "2018.11.17", "title": " Боян Ангелов, председател на Съюза на българските писатели, пред „Труд“: Писателите са мост между традицията и бъдещето\t\t\t"}
{"url": "https://trud.bg/%d0%b0%d0%bd%d1%82%d0%b8%d1%87%d0%bd%d0%b8-%d1%81%d1%82%d0%b0%d1%82%d1%83%d0%b8-%d0%b8-%d1%81%d1%80%d0%b5%d0%b4%d0%bd%d0%be%d0%b2%d0%b5%d0%ba%d0%be%d0%b2%d0%bd%d0%be-%d0%b7%d0%bb%d0%b0%d1%82%d0%be/", "text": "  В Хераклея Синтика е бил тачен култът към богинята на възмездието Немезида През последните години сме свикнали българската археология да ни поднася всяка година приятни изненади. Нищо чудно предвид огромните богатства, които се крият в недрата на нашата земя. Целта на археолозите по принцип не са съкровищата, а изясняването на фактите от древната история. Естествено никой не е против, ако под кирките на работниците се покажат произведения на изкуството или златни предмети. Тази година късметлии се оказаха двама наши известни учени – доцентите Людмил Вагалински и Бони Петрунова. Първият проучва от години античния град Хераклея Синтика, който се намира край църквата на баба Ванга при Рупите в околностите на Петрич. Този древен център се споменава в произведенията на римските историци Тит Ливий, Диодор, Страбон, Плиний Стари и Клавдий Птолемей. Разкопките на Людмил Вагалински всяко лято откриват нови данни за неговия блясък. Според него Хераклея Синтика се нарежда по значимост до градски центрове като Тесалоника (Солун). Ето че през август 2018 г. учените попаднаха на поредното доказателство за славата му. Те откриват уникална статуя от І-ІІ в. на мъж в достолепна поза, облечен в римска тога. Пластиката е изработена от качествен бял мрамор, но за съжаление липсва главата. Но най-интересно е откриването в близост до статуята на напълно запазен надпис от същия период. Той бе разчетен от епиграфа от СУ „Св. Климент Охридски“ Николай Шаранков. Според видния специалист по древни езици в надписа се споменава името на агонотета или човека, който е организирал спортните състезания в града, Тиберий Клавдий Бакхий. Почти сигурно е, че статуята е изображение на знатния жител на Хераклея Синтика. Това е втори известен надпис, в който се споменава Тиберий Клавдий Бакхий. По щастлива случайност доц. Вагалински е специалист в сферата на спорта и по-точно на гладиаторските борби. „В Римската империя организирането на спортни игри е било почетно задължение – твърди той, – с което общината е натоварвала състоятелни граждани. А те са го приемали като чест и са влагали свои средства в уреждането на спортни, драматични, музикални състезания или на гладиаторски игри“. И добавя, че е известно как в Хераклея Синтика е бил тачен култът към богинята на възмездието Немезида, свързвана и с гладиаторските игри. Но изненадите в тазгодишните разкопки край Рупите не свършват с обезглавената статуя. През октомври там пък излиза прекрасна женска глава от статуя, изработена също от качествен бял мрамор. Прави впечатление прическата на дамата, която е популярна през римската императорска епоха и се нарича melon frisure, защото релефът на косите напомня линиите по кората на пъпеша. Вече доста години Бони Петрунова проучва живописната черноморска крепост Калиакра, кацнала на едноименния нос. За първи път името е употребено в морската карта, направена от италианеца Пиетро Весконте в 1318 г. Думата произлиза от гръцки език и означава „красив нос“. През същото столетие немският рицар Ханс Шилтбергер използва името Калацерка (“добрите обръчи от стени“), намеквайки за трите здрави укрепителни пояса на Калиакра. Именно тези мощни фортификационни съоръжения карат българските боляри Балик и Добротица да превърнат във втората половина на ХІV в. крепостта в столица на тяхното самостоятелно Добруджанско деспотство. То обхваща североизточните области на старото Българско царство. Историческите данни свидетелстват, че Калиакра тогава е богат средновековен град, а владетелите му секат собствени монети. Калиакра е една от последните български твърдини, която през 1393-1394 г. пада под османска власт. Лъч на надежда се появява през 1444 г., когато кръстоносната армия на полския крал Владислав Ягело отвоюва крепостта за няколко дни. След тези събития там е настанен османски гарнизон, който остава до Руско-турската освободителна война през 1877-1878 г. Петрунова не за пръв път вади ценни съкровища при своите разкопки на Калиакра. Това, което се случва рано сутринта на 17 август 2018 г., обаче надминава очакванията. Под пода на помещение от втората половина на ХІV в. е открито малко глинено гърненце. Когато го изваждат от земята, археолозите ахват, защото виждат, че то е пълно със златни и сребърни предмети. Както казва народът – сбъднала се е мечтата да намериш гърне със злато! Преброяването на находките трае с часове. Оказва се, че съкровището съдържа 957 предмета – 873 сребърни и 28 златни монети, 11 апликации и катарами, 28 сребърни и бронзови копчета, 11 златни обеци, два пръстена, единият от които златен, и четири мъниста от скъпоценни камъни и злато. Монетите са от ХІV в. и са български и османски, като последните са на султаните Мурад І (1362-1389) и Баязид І Светкавицата (1389-1402). Много интересни са и историческите изводи, които учените правят относно заравянето на съкровището. Оказва се, че скъпоценностите са били укрити в самия край на столетието, по време на някое от нападенията над столицата на Добруджанското деспотство. Едно от тях е описано в хроника, в която е отбелязано, че през 1399 г. татарите от ордата на хан Актав нападат Варна и други градове по Северното Черноморие. През 1401 г. татарите на Актав, известен като Добруджанския татарин, били разгромени и разселени в различни селища като Провадия, Русокастро и други. Така Бони Петрунова изгражда своята хипотеза. Възможно е някой от татарските военачалници да е събрал заграбените от жителите на Калиакра ценности и да е скрил съкровището под пода на къщата малко преди тя да бъде опожарена. Сградата е построена върху руините на антични постройки и около нея се откриват богати погребения от ХІV в.   Петрунова открива и китайски скъпоценности Една от най-уникалните находки на Калиакра бе намерена през 2017 г. Тя също е датирана от ХІV в. и представлява катарама-амулет от скъпоценния камък нефрит. Смята се, че е предметът е произведен в Китай, но е със силно монголско влияние и навярно е дошъл със Златната орда като дарение за някой от владетелите на Добруджанското деспотство. Ритуално отрязани ли са главите на статуите? Людмил Вагалински все още не може да си отговори на въпроса дали статуите са били обезглавени с култови цели, или просто са били отчупени. Най-характерният пример за ритуално обезглавяване на статуя е откритата глава на Севт ІІІ от гробницата в могилата „Голямата Косматка“ край Казанлък. Покойният археолог Георги Китов смяташе, че там е изпълнен характерен орфически обичай.", "date": "2018.11.17", "title": " Антични статуи и средновековно злато през 2018 г.\t\t\t"}
{"url": "https://trud.bg/%d0%b4%d0%b6%d0%b8%d0%bf-%d1%81%d0%b5-%d1%80%d0%b0%d0%b7%d0%bc%d0%b0%d0%b7%d0%b0-%d0%b2-%d1%81%d1%82%d1%8a%d0%bb%d0%b1-%d0%b2-%d0%bf%d0%bb%d0%be%d0%b2%d0%b4%d0%b8%d0%b2-%d1%88%d0%be%d1%84%d1%8c%d0%be/", "text": "С автомобил размазан в стълб и дърво осъмна тази сутрин районът на Сточна гара в Пловдив. Шофьор на колата обаче липсваше, предаде „Канал 3“. Сигналът за катастрофирало превозно средство в близост до кръстовището при булевардите „Цар Борис III Обединител“ и „Христо Ботев“ е подаден в 06.30 часа тази сутрин. Автомобилът с потрошена предница очевидно се е ударил в дърво и уличен стълб. Водачът обаче изоставил возилото и е избягал от местопроизшествието, неизвстно в какво състояние. Полицията е предприела издирвателни действия. Предстои да бъде изяснена причината за катастрофата.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.17", "title": " Джип се размаза в стълб в Пловдив, шофьорът е избягал (СНИМКИ)"}
{"url": "https://trud.bg/%d0%b0%d0%b3%d0%b5%d0%bd%d1%86%d0%b8%d1%8f-fitch-%d0%bf%d0%be%d1%82%d0%b2%d1%8a%d1%80%d0%b4%d0%b8-%d1%80%d0%b5%d0%b9%d1%82%d0%b8%d0%bd%d0%b3a-%d0%bd%d0%b0-%d0%b1%d1%8a%d0%bb%d0%b3%d0%b0%d1%80%d0%b8/", "text": "Международната рейтингова агенция Fitch потвърди дългосрочния и краткосрочния кредитен рейтинг на България ‘BBB’ в чуждестранна и местна валута със стабилна перспектива. Краткосрочният рейтинг в чуждестранна и местна валута също се запазва – „F2“, съобщиха от пресслужбата на финансовото министерство. Оценката на рейтинга е подкрепена от стабилните външни и публични финанси, както и надеждната политическата рамка за поетапно присъединяване към еврозоната. Ограниченията пред рейтинга са по-ниските нива на доходите, в сравнение със средното равнище за страните с рейтинг ‘BBB’ и демографските предизвикателства, които биха могли да ограничат растежа и да утежнят на държавните финанси в дългосрочен период. Агенцията очаква икономическият растеж през 2018 г. да остане близък до отчетения през миналата година, на ниво от 3,7 %, преди да се забави през 2019 г. до 3,5 % и 3 % през 2020 година. Вътрешното търсене ще бъде подкрепено от политиката на увеличение на заплатите в бюджетния сектор и минималната работна заплата, както и от очакваното ускорение в усвояването на средства по европейските фондове. Агенцията ревизира прогнозата си за ускоряване на средногодишната инфлация до 3 % през 2019 г., при 2,8 % през 2018 година. Паричната политика оперира в условията на стабилен режим на валутен борд към еврото, констатират от рейтинговата агенция. Нетните чуждестранни активи на България се очаква да достигнат до 33 % от БВП, а коефициентът на външната ликвидност ще достигне 343 % през 2018 г., по оценки на Fitch, които са високи в сравнение с медианата на държавите с рейтинг ‘BBB’, съответно от 5,3 % и 143,7 % и ще останат ключови предимства пред рейтинга през прогнозния период. В областта на публичните финанси България също изпреварва страните от сравнителния анализ. Fitch очаква положителното бюджетно салдо да се запази, като в края на 2018 г. ще бъде в размер на 0,5 % от БВП, при очакван дефицит средно в размер на 2,4 % за останалите страни от ‘BBB’ групата. Държавният дълг също остава далеч по-нисък от средния за страните със същия рейтинг, както и спрямо повечето държави членки на ЕС. През прогнозния период Агенцията очаква публичният дълг да продължи да намалява, като през 2020 г. ще падне до 19,5 % от БВП. Експертите отчитат също по-добрата външна финансова позиция на България спрямо по-голямата част от страните в същата рейтинг-група. Посочват се също така подобрената конкурентоспособност и излишъка по текущата сметка. Факторите, които заедно или поотделно биха довели до повишаване на рейтинга са: по-висок потенциален растеж на БВП в средносрочен период; ускореното сближаване до нивата на доходите в страните с по-висок рейтинг; напредък в процеса на присъединяване към еврозоната. Основните фактори, които заедно или поотделно биха довели до понижаване на рейтинга са: възобновяване на външните дисбаланси и/или влошаване на конкурентоспособността; фискални дефицити, които биха повишили държавната задлъжнялост; реализиране на рисковете за бюджетния баланс, свързани с материализиране на условните задължения на държавните предприятия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.17", "title": " Агенция Fitch потвърди рейтингa на България „BBB“ със стабилна перспектива"}
{"url": "https://trud.bg/%d0%b1%d1%80%d0%b8%d1%82%d0%b0%d0%bd%d1%81%d0%ba%d0%b8%d1%82%d0%b5-%d0%b6%d0%b5%d0%bb%d0%b5%d0%b7%d0%bd%d0%b8%d1%87%d0%b0%d1%80%d0%b8-%d0%be%d0%b1%d1%8f%d0%b2%d0%b8%d1%85%d0%b0-24-%d1%87%d0%b0%d1%81/", "text": "Британските железничари обявиха 24-часова стачка, съобщава Би Би Си. Профсъюзите недоволстват от плановете на железопътните компании влаковете да останат без охрана, което може да застраши безопасността не само на пътниците, но и на персонала. От „Нордърн рейл” и „Саут Уестърн Рейлуей” обявиха, че спирането на работа на служителите им ще засегне сериозно трафика точно преди началото на коледните празници. В събота едва една трета от влаковете на „Нордърн рейл” ще се движат, което ще затрудни транспорта до Манчестър, Лийдс и Ливърпул. „Саут Уестърн Рейлуей” пък ще работи с половината от капацитета си, като по някои маршрути влакове няма да се движат въобще. Профсъюзът на железничарите призова железопътните компании да преосмислят политиката си и да осигурят допълнителна охрана на композициите. Спорът продължава през последните две години, като железопътните оператори в Уелс и Шотландия вече разрешиха този проблем. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.17", "title": " Британските железничари обявиха 24-часова стачка"}
{"url": "https://trud.bg/%d0%b5%d0%b4%d0%b8%d0%bd-%d1%87%d0%be%d0%b2%d0%b5%d0%ba-%d0%b5-%d0%b7%d0%b0%d0%b3%d0%b8%d0%bd%d0%b0%d0%bb-%d0%bf%d1%80%d0%b8-%d0%bf%d1%80%d0%be%d1%82%d0%b5%d1%81%d1%82%d0%b8%d1%82%d0%b5-%d0%b2%d1%8a/", "text": "Протестите във Франция срещу повишаването на цените на горивата взеха жертва, съобщава германският национален ежедневник Die Welt. Жертвата е жена, която е била прегазена от автомобил. До трагичния инцидент се е стигнало, след като шофьор е попаднал на улична блокада. Жената е паднала на пътя и е била прегазена, поясни френският министър на вътрешните работи Кристоф Кастанер. Произшествието се е случило северно от град Грено̀бъл в Югоизточна Франция, регион Рона-Алпи. В събота във Франция е обявен национален протест срещу по-високите цени на горивата. Първите демонстранти се събраха в източната част на Париж още в 7:00 часа местно време (8:00 българско време). АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.11.17", "title": " Един човек е загинал при протестите във Франция срещу повишаването на цените на горивата"}
{"url": "https://trud.bg/%d1%81%d0%b5%d1%81%d1%82%d1%80%d0%b0%d1%82%d0%b0-%d0%bd%d0%b0-%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d0%b1%d1%80%d0%b0%d1%82-%d0%bc%d0%b8-%d0%b1%d0%b5%d1%88/", "text": "Голямата мъка на сестрата на премиера Бойко Борисов д-р Красимира Иванова, e че нямат достатъчно време един за друг. Това заяви пред Нова тв д-р Красимира Иванова, която е завеждащ „Неонатологията” в САГБАЛ  „Света София”. Красимира Иванова сподели и своето мнение за протестите. Според нея всеки има право да изкаже позицията си, защото живеем в демократична държава. „Въпреки, че съм по-голямата, вече 20 години съм в сянката на моя брат.  Иска ми се моите пациенти да ме помнят като д-р Иванова, която е била до тях в добро и зло. Наистина много се постарахме със съдействието на Столичната община за болницата. За първи път след този генерален ремонт може да кажем, че нямаме нужда от нищо. Работим леко и с удоволствие”, каза д-р Красимира Иванова. Тя сподели още, че мечтае да има повече млади лекари. Според нея това е така, защото професията е много рискова, отговорна и нископлатена. „Не си позволявам да се бъркам в работата на брат ми. Имаме едно негласно споразумение, че в редките моменти, в които успяваме да се видим, си говорим по други теми. ”, сподели още сестрата на Бойко Борисов. Тя говори и за детството им, което е минало в Банкя. „Бяхме щастливо семейство. Не сме живели охолно, но имахме всичко, което ни е необходимо. За толкова много години не сме се карали нито един път”, допълни тя. Според нея участието в политиката променя личния живот. „Доста често се случва хора да се опитват да се свържат чрез мен с брат ми. Имало е дори и лични любовни писма, адресирани до него”, разказа д-р Иванова. Сестрата на премиера сподели и за един от трудните моменти в живота й, а именно операция, която е претърпяла. „Разболях се. Първият човек, на който се обадих, беше на брат ми. Имах внезапно оплакване. Дясната част на тялото ми се парализира. Трябваше бързо да ме оперират. Брат ми беше много заинтересован и ме попита дали е необходимо лечение в чужбина.”, разказа д-р Иванова. Тя сподели още, че успяват да се видят по веднъж на 3-4 месеца. Според нея Борисов трябва да отделя повече време за себе си и за почивка, но не му се меси в решенията. „Мисля, че най-големият му успех е това, което постигна във външната политика на България. Смятам, че имаме доста по-голям авторитет навън. Разбира се има още какво да се желае. По природата, брат ми е много добър човек, вярва в приятелството. Може би в дадени ситуации се предоверява”, смята сестрата на Борисов. Тя сподели още, че в началото е приемала лично нападките към брат й, но с годините е свикнала.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com          ", "date": "2018.11.17", "title": " Сестрата на Бойко Борисов: Брат ми беше първият човек, на който се обадих, когато се разболях"}
{"url": "https://trud.bg/%d0%b0%d0%bd%d0%b4%d1%80%d0%b5%d0%b0-%d0%b8-%d1%82%d0%b8%d1%82%d0%b0-%d0%bf%d1%8a%d1%80%d0%b2%d0%b8-%d0%bf%d1%80%d0%b8%d1%8f%d1%82%d0%b5%d0%bb%d0%ba%d0%b8/", "text": "Половинката на Кобрата качи обща снимка Макар отдавна да се говори за война между поп музиката и чалгата, все по-често изглежда, че тя е останала в миналото. Фолк певицата Андреа е от първите в жанра, които заложиха на изцяло поп парчета. А сега изненадващо се оказа дружка с тийн сензацията Тита. Половинката на Кубрат Пулев сподели тяхна обща снимка в профила си в инстаграм, на която личи, че двете са приятелки прекарват заедно следобеда си в парка. “Обожавам да слушам песните ти, защото твоите песни в момента размазаха конкуренцията. Keep going”, написа Андреа по кадъра. Той веднага предизвика вниманието на последователите им и те побързаха да предположат, че двете блондинки скоро ще ни изненадат с обща песен. Много от феновете си спомниха, че именно така Андреа загатна и за общото парче, което направи със скандалната Сузанита.", "date": "2018.11.17", "title": " Андреа и Тита първи приятелки\t\t\t"}
{"url": "https://trud.bg/%d0%b2%d0%b0%d0%bb%d0%b5%d0%bd%d1%82%d0%b8%d0%bd-%d1%80%d0%b0%d0%b4%d0%b5%d0%b2-%d0%b3%d1%80%d0%b0%d0%b6%d0%b4%d0%b0%d0%bd%d0%b8%d1%82%d0%b5-%d0%bd%d0%b5-%d0%b2%d0%b8%d0%bd%d0%b0%d0%b3%d0%b8/", "text": "Гражданите не винаги знаят кое е законно и кое не по време на протест и само заради това полицията не действа по-твърдо срещу тях в момента. Това е мнението на бившия силов министър Валентин Радев. „На много места е имало нужда от по-твърда ръка. Всички сме граждани на държавата и всички трябва да се стремим първата ни мисъл да бъде да бъдем съобразно правилата“, подчерта пред БТВ. По думите му Валентин Касабов от НФСБ не е бил прав да обобщава, казвайки, че „лумпени и мутри” блокират пътищата, но в същото време наистина са излезли информации, че сред недоволните има „лица, които страдат от закона“. Радев призна, че е виждал и хора, за които е научил по времето си начело в МВР. По отношение на оставката на Валери Симеонов той посочи, че най-вероятно „нещо ще се случи” с протестите в резултат. „Не мога да си представя, че е чак толкова виновен… Да, виновен е, така не се говори, но този човек има в семейството такова нещо. Не мога докрай да повярвам, че това, което той каза, е това, което всички интерпретираха по този начин“, заяви Радев.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.11.17", "title": " Валентин Радев: Гражданите не винаги знаят кое е законно и кое не по време на протест, полицията трябва да действа с твърда ръка"}
{"url": "https://trud.bg/%d0%bc%d0%bb%d0%b0%d0%b4-%d0%bc%d1%8a%d0%b6-%d1%81%d0%b5-%d0%be%d0%b1%d0%b5%d1%81%d0%b8-%d0%bf%d1%80%d0%b5%d0%b4-%d0%b1%d0%b0%d1%89%d0%b8%d0%bd%d0%b0%d1%82%d0%b0-%d0%ba%d1%8a%d1%89%d0%b0-%d0%bd%d0%b0/", "text": "Смолянчани, тръгнали за риба рано тази сутрин, открили труп на обесен млад мъж пред една от къщите в кв. „Каптажа“. На неприятната гледка, те се натъкнали малко преди 04:00 ч. и веднага подали сигнал в полицията, предаде „Дарик“. Впоследствие се оказало, че трупът е на 37-годишен мъж и се обесил пред къщата на съпругата си, с която от известно време били разделени. Мъжът също е от Смолян и работил като в склад за алкохол в областния град, а проблемите в семейство били от близо година, за което от известно време живеели отделно. Полицията изяснява случая.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.11.17", "title": " Млад мъж се обеси пред бащината къща на жена си в Смолян\t\t\t"}
{"url": "https://trud.bg/%d0%b2%d0%b5%d1%81%d0%b5%d0%bb%d0%b0-%d0%bb%d0%b5%d1%87%d0%b5%d0%b2%d0%b0-%d0%bd%d0%b0%d1%80%d0%be%d0%b4%d0%b5%d0%bd-%d0%bf%d1%80%d0%b5%d0%b4%d1%81%d1%82%d0%b0%d0%b2%d0%b8%d1%82%d0%b5%d0%bb-%d0%be/", "text": "Тази много закъсняла оставка на вицепремиера Валери Симеонов насъбра огромно напрежение, породено от тази политика на инат, оставане във властта на инат. Това заяви депутатът от БСП Весела Лечева. „И като казвам, че е насъбран гняв, вече не говорим само за майките на деца с увреждания, говорим за народен гняв, продиктуван от ниските доходи и невъзможността на хората да си посрещат основни разходи. Всичко това, което беше спотаявано през последните години, сега даде своя изблик и затова хората казват: „Повече не може така“, коментира в събота Весела Лечева. Тя бе във Велико Търново, за да участва в семинара на жените-социалистки. Дамите обсъждат в старата столица проекта на БСП „Визия за България“. „Мисля, че протестите ще продължат, че много трудно вече може да бъде уталожено това напрежение и спотаен този насъбран гняв. Дори и оставката няма да може да остави хората по къщите, защото тяхното недоволство е породено от най-големия проблем пред българските граждани – бедността“, каза Лечева. По повод на упреците от страна на управляващите за това, че социалистите провокират протестите, които масово прерастват в гражданско неподчинение, Весела Лечева заяви, че БСП е отговорна политическа сила и не участва в инсценировки. „Ние участваме в разработването на алтернатива. Не случайно предпочетохме да останем в опозиция, защото за нас управление с ГЕРБ е вредно за България. Затова като отговорна политическа сила, предлагаме алтернативи и мерки за излизане от създалата се криза. А кризата е породена от демографския срив, от бедността и недостатъчният икономически растеж, който е необходим за изравняваме със стандартите на Европейския съюз“, допълни Лечева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.11.17", "title": " Весела Лечева, народен представител от „БСП за България“: Тази много закъсняла оставка на Валери Симеонов няма да уталожи напрежението"}
{"url": "https://trud.bg/%d1%82%d0%be%d0%bc%d0%b8%d1%81%d0%bb%d0%b0%d0%b2-%d0%b4%d0%be%d0%bd%d1%87%d0%b5%d0%b2-%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82%d0%b0%d1%80%d0%bd%d0%b0-%d0%bf%d1%80%d0%b5%d0%b4%d0%bf/", "text": "Парламентарна предпоставка за предсрочни избори няма, това каза вицепремиерът Томислав Дончев пред „Дарик“ по повод това дали се променя политическата ситуация  . Правителството работи, а Валери Симеонов е взел лично решение, допълни Дончев. Той коментира и изказването на  , който заяви пред Дарик преди дни, че децата с увреждания трябва да бъдат дадени в домове, където родителите им да ги посещават веднъж седмично. „Първо, да започна с това, че господин Петров не е прави. Нещо повече – една от не многото реформи, които България е успяла да започне и да завърши е т.нар. деинституционализация. Извеждането на децата от специализираните институции от казармен тип. Тя започна преди около 10 години. Към момента е по-скоро завършена“, посочи Дончев. „Деинституционализацията е на финала си, но има още усилия, които трябва да бъдат положени, включително и по отношение на обществени предразсъдъци. Аз, като пряко ангажиран с този процес, почти от самото му начало неведнъж ми се е случвало с кметове, с общински съветници да опровергавам изключително тежки предразсъдъци, да чувам подобни реплики“, каза още той. На въпрос дали се крепят на депутата Петър Петров, Томислав Дочев беше категоричен:„Ние сме различни, не само като хора, но и сме представители на различни политически формации. Не може да искате всички да мислят по един и същи начин и да звучат по един и същи начин“. По думите му решението дали трябва да остане депутат Петър Петров е лично. „И на мен не ми харесва това, което слушам по една или друга медия и не съм съгласен. Но не съм си позволил да обвинявам някоя медия. Такава е средата просто. Ако ме питате аз как бих постъпил, ако съм директор или редактор в Дарик, не бих постъпил по различен начин от този, който постъпихте вие“, посочи още Дончев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.17", "title": " Томислав Дончев: Парламентарна предпоставка за предсрочни избори няма"}
{"url": "https://trud.bg/%d0%be%d0%ba%d1%80%d1%8a%d0%b6%d0%bd%d0%b8%d1%8f%d1%82-%d1%81%d1%8a%d0%b4-%d0%b2-%d1%82%d1%8a%d1%80%d0%bd%d0%be%d0%b2%d0%be-%d0%be%d1%82%d0%bd%d0%be%d0%b2%d0%be-%d0%b3%d0%bb%d0%b5%d0%b4%d0%b0-%d0%b4/", "text": "Окръжният съд Велико Търново отново ще гледа дело за укриване на данъци в големи размери от двама габровци – адвокат и съдебен лекар, след като Апелативният съд отмени присъдата и постанови ново разглеждане от друг съдебен състав на първоинстанционния съд. Делото е образувано след внесен обвинителен акт от Окръжна прокуратура Габрово срещу Мария Г. И и Янко Г. К. от Габрово, като двамата са обвинени в това, че в периода от 15 ноември 2010 г. до 31 март 2012 г. дамата избегнала установяването и плащането на данъчно задължение в големи размери – на обща стойност 51 786,04 лева. Тя подала в ТД НАП – Велико Търново годишна данъчна декларация, в която посочила, че доходите и са в размер на 27 626 лв. и затаила действителния им размер от 105 356 лева, с което избегнала плащането на данък на стойност от 5829 лева. По сходен начин, за 2011 година декларирала доход в размер на 19 546 лева, като затаила действителния му размер от 162 868 лева и така избегнала плащането на данък в размер на 9641 лева. След 15.11.2010 г. до 28.02.2012 г., като не подавала данъчни декларации по ЗДДС за облагаемите си по закон доходи след тази дата в общ размер на 217 888 лева, избегнала плащане на данък по същия закон в общ размер на 36 314 лева.  На 05.03.2012 г. в адвокатска кантора в Габрово Мария Г. И дала в дар пари в размер на 3500 лева на подсъдимия Янко Г. К. – експерт, назначен от съда или органите на досъдебното производство по множество дела на нейни клиенти, като във връзка с тази му дейност той нарушил служебните си задължения, наложени от наказателно-процесуалния кодекс.  През въпросния период в МБАЛ „Д-р Тота Венкова” в Габрово, подсъдимият Янко Г. К., като началник-отделение „Съдебна медицина”, присвоил от връчените му в това качество пари на лечебното заведение на обща стойност 5940 лева – получавал пари на ръка за извършени прегледи, които трябвало да внесе в касата на болницата, но вместо това се разпоредил с тях за лични нужди. На 5 март 2012 г. в адвокатска кантора в Габрово, подсъдимият Янко Г. К. получил в дар от подсъдимата Мария Г. И. пари в размер на 3500 лева, като Янко Г. К. е бил експерт, назначен от съда или органите на досъдебното производство по множество дела на нейни клиенти, като във връзка с тази му дейност той нарушил служебните си задължения. Делото идната седмица ще се разглежда за втори път от състав на Великотърновския окръжен съд, след като постановената присъда бе отменена с решение на Апелативен съд – Велико Търново през септември т.г., а делото бе върнато за ново разглеждане от друг състав на първоинстанционния съд. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.11.17", "title": " Окръжният съд в Търново отново гледа дело за укриване на данъци от адвокат и съдебен лекар\t\t\t"}
{"url": "https://trud.bg/%d0%be%d0%b1%d0%b2%d0%b8%d0%bd%d0%b5%d0%bd%d0%b8%d1%8f-%d0%b7%d0%b0-%d0%b1%d1%80%d0%b0%d1%82%d0%b0-%d0%b8-%d1%81%d0%b5%d1%81%d1%82%d1%80%d0%b0%d1%82%d0%b0-%d1%81%d0%bb%d0%b5%d0%b4-%d1%83%d0%b1%d0%b8/", "text": "Повдигнаха обвинения след   във влака край Вакарел, съобщи Нова тв. 38-годишният Красимир Мутафчийски е посочен от разследващите като извършител, а сестра му Запринка – като помагач. Двамата остават в ареста за следващите 72 часа. В петък сутринта във влака за Истанбул след забележка заради силна музика в купето, беше намушкан 50- годишен мъж, който почина от раните си.  – брат и сестра – опитаха да избягат, но бяха заловени от полицията. Красимир има множество регистрации за просия, а сестра му Запринка – за набиране на момичета за проститутки.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com        ", "date": "2018.11.17", "title": " Обвинения за брата и сестрата след убийството във влака край Вакарел"}
{"url": "https://trud.bg/%d1%82%d0%b5%d1%80%d0%b5%d0%b7%d0%b0-%d0%bc%d0%b5%d0%b9-%d0%be%d1%82%d1%85%d0%b2%d1%8a%d1%80%d0%bb%d0%b8-%d0%ba%d0%be%d0%bd%d1%82%d1%80%d0%b0%d0%bf%d1%80%d0%b5%d0%b4%d0%bb%d0%be%d0%b6%d0%b5%d0%bd/", "text": "Британският премиер Тереза Мей отхвърли днес контрапредложенията на своя проект на споразумение за Брекзит, предаде Франс прес. Мей допълни, че тези контрапредложения няма да премахнат проблемите. Премиерът заяви това в пространно интервю за в. „ „. Мей постигна споразумение с преговарящите от ЕС относно Брекзит. Но проектът текста на споразумението предизвика оставките на четирима членове на нейното правителството, мотивирани по-специално от особената съдба, отредена за Северна Ирландия след излизането от ЕС на 29 март догодина. Мей освен това е заплашена от вот на недоверие. Този бунт срещу нея е обхванал и членове на нейната партия. Петима евроскептични министри се опитват да я накарат да промени проекта си на споразумение за Брекзит. Вчера вечерта пък 23 членове на нейната Консервативна партия открито признаха, че са пратили писма за недоверие на Мей до председателя на парламентарната комисия, отговаряща за лидерските въпроси. „Хората казват: „Ако можете само да направите нещо малко по-различно, да имате едно споразумение от норвежки или от канадски тип, този проблем с предпазния механизъм за Северна Ирландия ще изчезне. Но това не е така. Проблемът ще е винаги тук“, заяви Мей в интервюто. Пред изданието премиерката призна, че проектът на договор за Брекзит не е перфектен, но допълни, че тя заслужава похвали, защото е сложила край на свободното движение между Великобритания и останалата част от ЕС. Мей призна, че е доста подразнена от това, че малцина са я похвалили, че се е захванала с основната причина, поради която милиони гласуваха за прекратяване на връзките с Брюксел, а именно контролирането на имиграцията посредством прекратяване на свободното движение. „Като вътрешен министър в продължение на шест години, направих най-доброто, за да намаля имиграцията, като едната ми ръка беше завързана зад гърба, защото не можех да направя нищо за хората идващи от ЕС. Сега ние можем. Свободата на движение приключва.“, казва Мей в интервюто, публикувано на челно място в изданието. В него тя изтъква и други свои постижения, които ще произтекат от Брекзит – край на плащането на големи суми на ЕС и край на юрисдикцията на Европейския съд, излизане от общата селскостопанска политика, от общата политика за риболов, от митническия съюз, от единния пазар и придобиване на независима търговия. На въпрос дали ЕС може да наложи вето на излизането на Великобритания от митническия съюз, Мей е категорична, че „ние ще имаме бъдещи отношения, при които ние няма да сме в митническия съюз“. В интервюто Мей разказва, че последните дни са били тежки за нея. Тя споделя, че в тези трудни моменти мъжът й е правил всичко, за да намали стреса за нея. В сряда след петчасовото заседание на нейния кабинет, на което беше обсъждано споразумението за Брекзит, Филип Мей я чакал в апартамента им в 23 ч. вечерта и й сипал едно голямо уиски. После й поднесъл и препечени филийки с боб. Накрая измил чиниите след вечеря. Тереза Мей, която е омъжена за Филип Мей от 38 години, казва, че му е благодарна за грижите. Тя споделя, че той много се ядосвал, когато виждал какви нападки се отправяли срещу нея и понякога не издържал и гасял телевизора, за да не ги слуша. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.17", "title": " Тереза Мей отхвърли контрапредложенията на своя проект на споразумение за Брекзит"}
{"url": "https://trud.bg/%d0%b2%d0%be%d0%bb%d0%b5%d0%bd-%d1%81%d0%b8%d0%b4%d0%b5%d1%80%d0%be%d0%b2-%d0%be%d1%81%d1%82%d0%b0%d0%b2%d0%ba%d0%b0%d1%82%d0%b0-%d0%bd%d0%b0-%d0%b2%d0%b0%d0%bb%d0%b5%d1%80%d0%b8-%d1%81%d0%b8/", "text": " на Валери Симеонов не е съгласувана с мен. Това каза по време на брифинг председателят на ПГ на „Обединени патриоти“ и лидер на „Атака“ Волен Сидеров. „Но основното е, че очаквам от членовете на коалиционния съвет – Борисов, Цветанов, Каракачанов, а и от самия Симеонов, да ми кажат: „Волене, извинявай, беше прав, когато не те послушахме преди един месец“. Тогава единствено аз казах, че с голямата гавра, която Симеонов направи с недопустимото изречение към майките на деца с увреждания, цивилизованият начин е подаване на оставка – казах го това. Но не, тогава приеха, че няма да се подава оставка, той самия не искаше, и Каракачанов не искаше, а Борисов каза, че всички от патриотите трябва да са съгласни. Защо трябваше да мине тази вълна от протести? Защо трябваше да се повтори старата българска приказка за стоте тояги, солта и жълтиците накрая“, каза още Сидеров. Той посочи, че оставката е закъсняла и на фона на едно натрупано възмущение от заинатяване. „Защото това беше на инат да стоиш на власт“, заяви Сидеров. „Нашите отношения в „Обединени патриоти“ мисля, че са най-осветляваните от всички коалиционни отношения от цялата политическа реалност в последните години. Защото всичко, което ставаше, ставаше пред медиите. Искам да припомня, че още от края на миналата година започнах да бия камбаната и да казвам, че не сме във властта за лифтове, за дискотеки, за сергии и т.н. Ние сме за по-важни неща – доходи, стандарт на живот, безработица, работа. И за какво са сега хората на улиците? По същите теми. Защо не ме послушаха тогава и се прие, че едва ли не нападам Симеонов?“, каза още Сидеров. Той посочи, че няма такъв „гъдел“ да го напада и да се занимава личностно с него. „Казах му тези неща и размахах пръст, защото знам много добре, че стоенето във властта носи негативи, ако не направиш нещо осезаемо и съществено. Тогава не ме послушаха. След това през лятото пак имаше едни епизоди, в които припомнях, че вицепремиерът се занимава с неща, които не са съществени. Ако бяха ме слушали, нещата щяха да са много по-добре и щеше да има много повее разбиране у хората. Сега не знам това недоволство, което набира сила, докъде може да отиде. Не знам какво точно трябва да направи правителството, за да го компенсира. Защото това, което последно предложих, беше да се махне данъкът на старите коли“, коментира още лидерът на „Атака“. Сидеров обясни, че не е този, който като влезе в един отбор, ще го издъни и предаде. „Не съм такъв. А със Симеонов не виждам да има затруднение с работата ни занапред в парламента. „Атака“ щеше да има повече хора, ако не бях направил аз най-много компромиси, когато правихме общите листи. „Атака“ можеше да влезе и самостоятелно, но тогава бях този, който каза да направим отделение, но да го направим за добро управление, за добри постиженията. Хората още ни натякват за тези 300 лв. пенсия, които бяха говорени като предизборна полемика“, каза още той. Сидеров посочи, че е възможно да бъде повдигнат въпросът за нов председател на ПГ на „Обединени патриоти“. „Не са водени разговори кой ще смени вицепремиера на поста. Но не е нужно той да бъде от една от трите партии от „Обединени патриоти“, просто трябва да бъде предложен от тях“, каза още той и обясни, че според него не е нужно да има четвърти вицепремиер. „Възможно е да останат трима вицепремиери – Дончев, Каракачанов и Захариева. Нищо няма да се срине, въпросът е да се върши работа. Защото и без единия, и без другия вицепремиер коалицията може да върви напред“, коментира Сидеров. „Ще отправя критика към тази непоследователност, която виждам в ръководството на ГЕРБ. Преди няколко дни – Валери Симеонов ще счупи управлението, ако излезе. А днес чувам Цветан Цветанов да казва, че нищо няма да се счупи, даже ще се заздрави. Кое е вярно? Какво се случи в тези два дни? Какво стана, че изведнъж това, което го исках преди 45 дни, изведнъж стана възможно, само че във вече една обстановка, в която хората казват, че тази оставка не е достатъчна“, каза още Сидеров. Той посочи, че дали ще бъде стабилна коалицията „Обединени патриоти“ – ГЕРБ зависи от това, какво ще бъде поставено като цели в управлението. „Продължавам да искам неща, които са важни за хората. Не поправки в Гражданския процесуален кодекс, защото това е „много важно“ и се занимавахме една седмица. Не някакви дреболии, които всяка седмица влизат в парламента, минават и не водят до съществено подобряване на живота. Нека да сложим важни неща, да разгледаме концесиите, да видим кои от тях да махнем, да видим как може да забогатее българската нация, без да има наличие на петрол. Има обаче достатъчно ценни метали, злато, високи технологии, както и възможности за инвестиции, които в момента не се използват добре“, обясни Сидеров. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com          ", "date": "2018.11.17", "title": " Волен Сидеров: Оставката на Валери Симеонов не е съгласувана с мен"}
{"url": "https://trud.bg/%d1%80%d0%be%d1%82%d0%b0%d1%80%d0%b8-%d0%ba%d0%bb%d1%83%d0%b1-%d0%bf%d0%be%d0%b4%d0%b0%d1%80%d0%b8-%d0%ba%d0%be%d0%bd%d1%86%d0%b5%d1%80%d1%82-%d1%81%d0%bf%d0%b5%d0%ba%d1%82%d0%b0%d0%ba%d1%8a%d0%bb/", "text": "Ротари клуб във Велико Търново подари вълнуващ концерт-спектакъл на жителите на болярския град. Препълнена зала, невероятен дух и нестихващи аплодисменти. Така може да бъде определена атмосферата на големия концерт „Ротари за великотърновци“, който се проведе вечерта на 16 ноември в Двореца на културата и спорта „Васил Левски“ . Проявата беше посветена на 80-ата годишнина на Ротари клуб – Велико Търново и беше подарък от организацията за жителите и гостите на старата столица. Тържеството се проведе с подкрепата на Община Велико Търново и кмета Даниел Панов. В концерта взеха участие хорът, оркестърът и солисти на МДТ „Константин Кисимов“, с диригент Васил Вълчев. Проявата започна със сцена от спектакъла „Величието на Асеневци“, последваха изпълнения на своеобразния химн на В.Търново – песента за Иван Шишман, „Къде си вярна ти, любов народна“, „Мисия до Драч“ и др. Публиката аплодира бурно чудесното изпълнение на вечната песен „Янтра“, както и вълнуващото изпълнение на децата от ДЮФА „Българче“. Незабравими емоции за публиката донесе и годежарската сцена от „Българи от старо време“, изпълнена от артисти и хор от театъра, и ансамбъл „Искра“. Кулминацията на събитието беше появата на сцената на звездата на българската попмузика Георги Христов. Талантлив, завладяващ и раздаващ се на сцената, той покори публиката от първото си изпълнение, вдигна я на крака и тя го възнагради с няколко биса за изпълненията на непреходните му хитове. По време на концерта беше обявена и каузата на Ротари клуб – събиране на средства за купуване на модерен бронхоскопски апарат за белодробната болница. Присъстващите имаха възможност да я подкрепят в специално поставени урни на входа на залата. Събрана бе сума в размер на 2305 лева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.17", "title": " Ротари клуб подари концерт-спектакъл на великотърновци"}
{"url": "https://trud.bg/%d0%b0%d1%80%d1%85%d0%b5%d0%be%d0%bb%d0%be%d0%b7%d0%b8-%d0%be%d1%82%d0%ba%d1%80%d0%b8%d1%85%d0%b0-%d0%bc%d0%b8%d0%bd%d0%b8%d0%b0%d1%82%d1%8e%d1%80%d0%bd%d0%b0-%d1%82%d0%b5%d1%80%d0%b0%d0%ba%d0%be/", "text": "Китайски археолози откриха в североизточната провинция Шандун миниатюрна версия на прочутата Теракотена армия, чиято възраст се оценява на 2100 години, съобщи “Лайф сайънс”. Намерените артефакти включват фигурки на пехотинци, кавалерия, колесници и наблюдателници. В южната част на разкопките има конница и колесници, а също така кули с височина 140 см. В центъра пък са намерени 300 пехотинци, строени в квадратна формация, а в северната част – павилион с музиканти. Според местните експерти артефактите сочат, че редом с тях е гробница на знатен велможа – монарх, принц или високопоставен чиновеник. Китайските учени смятат, че мини-армията е била създадена за Лю Хун – син на императора Хан Уди от династията Хан, който е управлявал от 141 до 87 г. пр. н.е. Самият Лю е живял в Линцзи – град в близост до разкопките, и е починал през 110 г. пр. н.е. без да остави наследници. Предполага се, че гробницата му е била унищожена при строителството на железница в Шандун през 60-те г. на миналия век. Изчисленията сочат, че миниатюрната Теракотена армия е била създадена около 100 г. след оригиналната, за която се смята, че датира от 240 пр. н.е. и е открита в Сиан – централната провинция Шанси, през 1974 г. Тя се състои от над 8000 статуи в естествен ръст на войници с каляски и коне и е дело на първия китайски император – Цин Шъхуан. Скулптурите са погребани заедно с владетеля след смъртта му през 210 г. пр.н.е., за да го придружат в отвъдния свят. Мавзолеят на Цин Шъхуан в Сиан е включен в Списъка на световното културно и природно наследство на ЮНЕСКО.", "date": "2018.11.17", "title": " Археолози откриха миниатюрна Теракотена армия"}
{"url": "https://trud.bg/%d0%b0%d0%bf%d0%b8-%d0%b4%d0%be-20-%d0%b4%d0%b5%d0%ba%d0%b5%d0%bc%d0%b2%d1%80%d0%b8-%d1%81%d0%b5-%d0%bf%d1%80%d0%b8%d0%b5%d0%bc%d0%b0%d1%82-%d0%be%d1%84%d0%b5%d1%80%d1%82%d0%b8%d1%82%d0%b5-%d0%b7/", "text": "До 20 декември се приемат офертите за ремонта на 47 км от път II-23 Русе – Кубрат. Обществената поръчка за избор на изпълнител стартира на 8 ноември т. г., съобщиха от пресслужбата на Агенция „Пътна инфраструктура“. За рехабилитацията на пътя АПИ ще кандидатства за финансиране от ОП „Региони в растеж“ 2014-2020 г., при спестен финансов ресурс по програмата. Индикативната стойност на строителните работи е около 33,6 млн. лв. Обществената поръчка е за ремонта на два участъка. В лот 32 от ОПРР са 21,520 км от второкласния път в област Русе. Индикативната стойност е 16 648 208 лв. без ДДС. В лот 33 е отсечка с дължина 25,221 км в областите Русе и Разград. Прогнозната стойност е 16 993 753 лв. без ДДС. С изпълнението на проектите ще бъдат подобрени технико – експлоатационните характеристики на пътя, ще се осигури оптимална скорост на пътуването и ще се повиши безопасността на движение. Срокът за изпълнение на строителните работи е десет месеца. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.11.17", "title": " АПИ: До 20 декември се приемат офертите за ремонта на 47 км от път II-23 Русе – Кубрат"}
{"url": "https://trud.bg/%d0%b8%d0%b7%d0%b3%d0%be%d0%bd%d0%b8%d1%85%d0%b0-%d0%b7%d0%b0-18-%d0%bc%d0%b5%d1%81%d0%b5%d1%86%d0%b0-%d0%be%d1%82-%d1%81%d0%b5%d0%bc%d0%b5%d0%b9%d0%bd%d0%be%d1%82%d0%be-%d0%b6%d0%b8%d0%bb%d0%b8%d1%89/", "text": "Мъж от Килифарево, подложил родната си майка на тормоз, е изгонен със съдебно решение да напусне за 18 месеца общото им жилище. С решение от 21 август Районният съд във Велико Търново постановил спрямо П. Г. мерки за защита от домашно насилие, като му е вменено в задължение да се въздържа от насилие спрямо майка си Б. Г. Издадена е и заповед за защита. Пострадалата майка, обаче, обжалвала решението, тъй като синът не бил отстранен от съвместно обитаваното жилище, както тя искала. На 30 юни тази година, около 21:30 часа, синът влязъл в стаята на майка си, насочил пистолет към нея, заплашил я с убийство и стрелял в пода. Ужасът от преживяното и страхът, че случката ще се повтори, накарали жената да поиска защита чрез отстраняване на мъжа от дома и да му бъде забранено да я доближава за срок от година и половина. Окръжният съд в старата столица уважил искането на жената с мотивите, че претендираните мерки за защита са адекватни на заплахата, която насилието на ответника съставлява. „Отличава се с особена дързост, а обстоятелството че е извършено в нетрезво състояние сочи на неконтролируемост на поведението на нарушителя. Затова спрямо него следва да бъдат постановени най-тежките мерки за защита и за максималния, посочен в закона, срок. Само в един такъв вариант молителката би могла да се чувства защитена, а целта на закона – реално постигната.” – казват окръжните магистрати. С решението си те отстраняват сина от жилището за срок от осемнадесет месеца, считано от привеждане на решението в изпълнение. Забраняват на П. Г., да приближава майка си на по-малко от петнадесет метра, обитаваното от нея жилище и местата за социални контакти и отдих, на които последната присъства, за срок от осемнадесет месеца, считано от 13 ноември.  Решението е окончателно и не подлежи на обжалване. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.17", "title": " Изгониха за 18 месеца от семейното жилище син, тормозил майка си\t\t\t"}
{"url": "https://trud.bg/%d0%b0%d0%bf%d0%b8-%d1%81-%d0%bf%d1%80%d0%b8%d0%b7%d0%b8%d0%b2-%d1%82%d1%80%d1%8a%d0%b3%d0%b2%d0%b0%d0%b9%d1%82%d0%b5-%d0%bd%d0%b0-%d0%bf%d1%8a%d1%82-%d1%81-%d0%b0%d0%b2%d1%82%d0%be%d0%bc%d0%be%d0%b1/", "text": "Шофьорите, на които утре им предстои пътуване, да тръгват с автомобили, подготвени за движение при зимни условия. Прогнозата на метеоролозите за неделя и понеделник е за застудяване и в Северозападна и Северна България дъждът ще преминава в сняг. Това съобщиха от пресслужбата на Агенция „Пътна инфраструктура“. Необходимо е шофьорите да карат внимателно, със съобразена скорост, да спазват правилата за движение, необходимата дистанция и да не предприемат резки маневри. На директорите на 27-те областни пътни управления е разпоредено да следят прогнозите по райони и със завишено внимание да предприемат необходимите действия за обработка на настилките във високопланинските райони и проходите, където има предпоставки за хлъзгавост и заледявания по усойните места. В поддържането на 20 000 км републикански пътища през зимните месеци ще участват около 3000 снегопочистващи машини – снегорини, техника за разпръскване на пясък и т. н. По опорните пунктове са осигурени необходимите количества сол, пясък, луга и химически вещества. Всички граждани и транспортни фирми могат да получават информация за актуалната пътна обстановка и зимното поддържане на републиканската мрежа от интернет страницата на АПИ – www.api.bg, както и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.17", "title": " АПИ с призив: Тръгвайте на път с автомобили, подготвени за зимни условия"}
{"url": "https://trud.bg/%d0%bd%d0%b0%d0%b3%d1%80%d0%b0%d0%b4%d0%b8%d1%85%d0%b0-%d0%bf%d0%be%d0%b1%d0%b5%d0%b4%d0%b8%d1%82%d0%b5%d0%bb%d0%b8%d1%82%d0%b5-%d0%b2-%d0%b4%d0%b2%d0%b0-%d0%ba%d0%be%d0%bd%d0%ba%d1%83%d1%80%d1%81/", "text": "Ротари клуб – Велико Търново, награди победителите в двата конкурса, които бяха обявени по повод 80-ата годишнина от основаването на клуба. В надпреварата “ Велико Търново – моето вдъхновение“ се включиха над 120 фотографи от цялата страна с над 500 снимки. Деца от старата столица участваха в конкурса за рисунка „Моят Търновград“. Мирослав Момински със своята снимка „Вечност“ е събрал най-много точки от журито във фотоконкурса и стана победител в надпреварата. Наградата му е в размер на 600 лв. Втори е Даниел Балъков с кадъра “ Мъгливи времена“. Той получи 400 лв. Призът за класирания на трето място в размер на 200 лв. отиде при Росен Димитров за снимката му „Велико Търново“. Ротари клуб даде и една допълнителна награда. 200 лева получи Владислав Манчев за кадъра си „Търновско царско – Царевец“, който събра най-много гласове от публиката във фейсбук страницата на Ротари клуб – В. Търново. В конкурса за детска рисунка първенец е Мартин Христов. Второто и третото място са съответно за Християна Бориславова и Георги Мицов. И трите деца са възпитаници на СУ „Емилиян Станев“. Наградите им са ваучери и книги за изобразително изкуство. Победителите получиха своите награди от президента на Ротари клуб Росен Великов по време на големия концерт „Ротари за великотърновци“, който се проведе в петък -16 ноември, в Двореца на културата и спорта“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.17", "title": " Наградиха победителите в два конкурса на Ротари клуб-Велико Търново"}
{"url": "https://trud.bg/%d0%b7%d0%be%d1%80%d0%bd%d0%b8%d1%86%d0%b0-%d1%80%d1%83%d1%81%d0%b8%d0%bd%d0%be%d0%b2%d0%b0-%d0%bd%d0%b0%d0%b4%d1%8f%d0%b2%d0%b0%d0%bc-%d1%81%d0%b5-%d1%81-%d0%bf%d1%80%d0%b8%d0%b5%d0%bc%d0%b0%d0%bd/", "text": "Заместник-министърът на труда и социалната политика Зорница Русинова се надява след приемането на Закона за хората с увреждания протестите да спрат. Тя коментира във Варна предстоящото приемане на пакета от три закона, за които настояват майките на деца с увреждания. „Считам, че реформите, които предприехме със Закона за интеграция на хората с увреждания, изпълняват исканията на майките на децата с увреждания – с реформата в системата, с повечето плащания. Обещанията, които бяха поети от премиера Борисов още през лятото на тази година, всички те са изпълнени, така че се надявам протестите след приемане на закона да приключат, за да можем спокойно да работим“, каза Русинова по  . Русинова добави, че стремежът на социалното министерство е да подпомогне майките, които искат да се върнат по-рано на работа, с редица стимули. Един от тях предвижда възрастта на децата, за които държавата дава възможност родителите да наемат бавачка на минимална работна заплата, да се увеличи до навършването на 12 години. По отношение на подпомагането на хората, които отглеждат възрастни хора или деца с увреждания, ще се въведе т.нар.“заместваща грижа“. При нея за срок от 30 дни те да могат да използват услугите на специализирани центрове.    ", "date": "2018.11.17", "title": " Зорница Русинова: Надявам се с приемането на Закона за хората с увреждания протестите да спрат"}
{"url": "https://trud.bg/%d0%bf%d0%be%d0%bb%d0%b8-%d0%b3%d0%b5%d0%bd%d0%be%d0%b2%d0%b0-%d0%bf%d1%80%d0%b0%d0%b7%d0%bd%d1%83%d0%b2%d0%b0-%d1%81-%d0%b3%d0%b0%d0%b4%d0%b6%d0%b5%d1%82%d0%be-%d0%bd%d0%b0-%d0%b1%d0%b0%d0%bb%d0%b8/", "text": "Михаела Филева я замества в “Гласът на България” Поли Генова лети на крилете на любовта, не къде да е, а на остров Бали. Двамата с любимия й отпразнуваха рождения му ден на романтична почивка. Макар певицата усилено да държи половинката си далеч от светлините на прожектора, е известно, че той е филипинец. Именно заради това Поли реши да му се обясни в любов за празника му на тагалог- езикът на филипинците. Тя демонстрира знания по него, като написа “обичам те” с тамошния израз Mahal kita. Все по-упорито се говори, че гласовитата блондинка очаква първото си дете. За това допринесе и фактът, че изненадващо тя няма да бъде жури на новия сезон на “Гласът на България”, а вместо нея на столът й ще седне Михаела Филева. Освен това през последните месеци певицата рядко се появява на светски партита, а когато все пак това се случи, случайно или не, избира широки тоалети. Поли и чужденецът са заедно повече от година, след като по-рано тя претърпя драматична раздяла с бившия си любим. Въпросният филипинец дори й подарява пръстен, заради което преди време се заговори за сватба, но потвърждение за това от двамата влюбени все още няма.", "date": "2018.11.17", "title": " Поли Генова празнува с гаджето на Бали\t\t\t"}
{"url": "https://trud.bg/36-%d1%86%d0%b8%d0%b2%d0%b8%d0%bb%d0%bd%d0%b8-%d1%81%d1%80%d0%b5%d0%b4-%d0%ba%d0%be%d0%b8%d1%82%d0%be-17-%d0%b4%d0%b5%d1%86%d0%b0-%d1%81%d0%b0-%d0%b7%d0%b0%d0%b3%d0%b8%d0%bd%d0%b0%d0%bb%d0%b8-%d0%bf/", "text": "При удари на водената от САЩ международна коалиция срещу близкоизточната радикална групировка „Ислямска държава“ в източната част на Сирия са загинали 36 цивилни, съобщава АФП, като се позовава на информация от базираната в Лондон Сирийска обсерватория за човешките права (СОЧП). Ударите са нанесени през нощта в провинция Дейр ез-Зор. Съгласно разпространената информация, сред загиналите има 17 деца. Всички жертви са членове на едно семейство.     АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com      ", "date": "2018.11.17", "title": " 36 цивилни, сред които 17 деца, са загинали при удари на международната коалиция срещу ИДИЛ в Сирия "}
{"url": "https://trud.bg/%d0%bd%d0%b0%d0%b4-120-%d1%85%d0%b8%d0%bb%d1%8f%d0%b4%d0%b8-%d0%bf%d1%80%d0%be%d1%82%d0%b5%d1%81%d1%82%d0%b8%d1%80%d0%b0%d1%82-%d0%b2%d1%8a%d0%b2-%d1%84%d1%80%d0%b0%d0%bd%d1%86%d0%b8%d1%8f-%d0%b8/", "text": "Протестите във Франция срещу повишаването на цените на горивата събраха около 124 хиляди души в над две хиляди отделни демонстрации на територията на страната, предава AFP. Данните са обявени от министъра на вътрешните работи Кристоф Кастанер. Съгласно представената от него информация, протестите са съпътствани от серия инциденти, някои от които – сериозни. Една жена загина, а 47 други са ранени, три от които – сериозно. Извършени са и арести. Жертвата е жена, която е била прегазена от автомобил. До трагичния инцидент се е стигнало, след като шофьор е попаднал на улична блокада. Жената е паднала на пътя и е била прегазена, поясни министър Кастанер. Произшествието се е случило северно от град Грено̀бъл в Югоизточна Франция, регион Рона-Алпи.  ", "date": "2018.11.17", "title": " Над 120 хиляди протестират във Франция, има и задържани"}
{"url": "https://trud.bg/%d0%b5%d1%82%d0%be-%d0%ba%d1%8a%d0%b4%d0%b5-%d1%89%d0%b5-%d0%b2%d0%b0%d0%bb%d0%b8-%d1%81%d0%bd%d1%8f%d0%b3-%d0%b2-%d0%bd%d0%b5%d0%b4%d0%b5%d0%bb%d1%8f/", "text": "Прогнозата на метеоролозите за неделя и понеделник предвижда застудяване и валежи предимно от дъжд. В Северозападна и Северна България, като и в Централния Предбалкан, обаче дъждът ще преминава в сняг. Привечер и през нощта срещу понеделник валежите ще се усилят, и в Родопската област и Югоизточна България количествата ще са значителни. Ще духа до умерен вятър, показва справка в сайта на НИМХ. Минималните температури ще са предимно между минус 3° и 2°. Максималните ще са от 0 – 4° в северозападните до 8 – 12° в югоизточните райони от страната. В планините ще бъде облачно, ветровито и с валежи, предимно от сняг. Привечер на места в Родопския масив количествата ще са значителни. По Черноморието ще бъде облачно и с валежи от дъжд, значителни привечер по Южното крайбрежие. Шофьорите, на които утре им предстои пътуване, да тръгват с автомобили, подготвени за движение при зимни условия,    от пътната агенция. На директорите на 27-те областни пътни управления е разпоредено да следят прогнозите по райони и със завишено внимание да предприемат необходимите действия за обработка на настилките във високопланинските райони и проходите, където има предпоставки за хлъзгавост и заледявания по усойните места.    ", "date": "2018.11.17", "title": " Ето къде ще вали сняг в неделя"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%ba%d1%80%d0%b0%d0%bb%d0%b5%d0%b2-%d0%b7%d0%b0%d0%bf%d0%be%d1%87%d0%b2%d0%b0%d0%bc%d0%b5-%d1%81%d1%80%d0%b5%d1%89%d0%b8%d1%82%d0%b5-%d0%b7%d0%b0/", "text": "Започва съгласуване на идеята България, Сърбия, Румъния и Гърция да кандидатстват за домакинство на световното първенство по футбол през 2030 г. В края на следващата седмица, в петък, спортните министри на четирите страни ще проведат първа работна среща. Тя ще е в Белград, а това съобщи министърът на младежта и спорта Красен Кралев по  . На срещата се очаква да присъстват още ръководители на федерациите по футбол в четирите държави. Идеята за обща кандидатура за домакинство на Мондиал 2030 бе официално оповестена след срещата между държавните ръководители на четирите страни – Бойко Борисов, Алекандър Вучич, Виорика Дънчила и Алексис Ципрас във Варна. Изглежда, че това няма да остане само идея и сега от четирите държави започват и реалната подготовка за кандидатурата. Мондиалът през 2030-а символично ще бъде от изключителна важност, тъй като ще отбележи 100-годишнината от началото на световните първенства. Вече има и две официални кандидатури – съвместна между първия домакин от 1930-а Уругвай с Аржентина и Парагвай и комбинирана между Алжир, Мароко и Тунис. Интерес проявяват още Камерун, Египет, както и съвместни кандидатури между Англия, Шотландия, Уелс, Северна Ирландия (Обединеното кралство) и Ирландия; Испания и Португалия; Южна Корея – евентуално със Северна Корея, Япония и Китай). Спортният министър бе официален гост на 5-ото издание на турнира по таекуондо за Купата на корейския посланик, който се проведе в зала „Христо Ботев“ в столицата.  ", "date": "2018.11.17", "title": " Министър Кралев: Започваме срещите за кандидатурата за Мондиал 2030"}
{"url": "https://trud.bg/%d0%be%d1%82%d0%b1%d0%b5%d0%bb%d1%8f%d0%b7%d0%b2%d0%b0%d0%bc%d0%b5-%d1%81%d0%b2%d0%b5%d1%82%d0%be%d0%b2%d0%bd%d0%b8%d1%8f-%d0%b4%d0%b5%d0%bd-%d0%b7%d0%b0-%d0%b2%d1%8a%d0%b7%d0%bf%d0%be%d0%bc%d0%b8/", "text": "По повод Световния ден за възпоминание на жертвите от пътнотранспортни произшествия в неделя, 18 ноември, от 11.00 часа в храм-паметник „Св. Александър Невски“ ще бъде отслужена панихида за упокоение на душите на загиналите при инциденти на пътя и за измолване на скорошно оздравяване на пострадалите. Това съобщиха от пресцентъра на МВР. В храма ще присъстват представители на ръководството на МВР и ГДНП, на БЧК и на СБА.", "date": "2018.11.17", "title": " Отбелязваме Световния ден за възпоминание на жертвите от пътнотранспортни произшествия"}
{"url": "https://trud.bg/%d0%b1%d1%83%d1%80%d0%b5%d0%bd-%d0%b2%d1%8f%d1%82%d1%8a%d1%80-%d1%81%d0%bf%d1%80%d1%8f-%d1%84%d0%b5%d1%80%d0%b8%d0%b1%d0%be%d1%82%d0%bd%d0%b8-%d0%b2%d1%80%d1%8a%d0%b7%d0%ba%d0%b8-%d0%b2-%d0%b3%d1%8a/", "text": "Силният вятър в Йонийско море принуди гръцките власти да разпоредят временното преустановяване на фериботни услуги до и от островите Закинтос и Кефалония, съобщава електронното издание на атинския ежедневник Kathimerini. Според гръцката метеорологична служба ветровете в района достигат до 8-9 по скалата на Бофорт, т.е между 60 и 90 км/ч.", "date": "2018.11.17", "title": " Бурен вятър спря фериботни връзки в Гърция"}
{"url": "https://trud.bg/%d1%84%d1%80%d0%b0%d0%bd%d0%ba%d0%be%d1%84%d0%be%d0%bd%d0%b8%d1%8f-%d0%bd%d0%b0-%d0%ba%d0%b8%d0%bd%d0%be%d0%bc%d0%b0%d0%bd%d0%b8%d1%8f/", "text": "Жанрово многообразие и художествени предизвикателства От 16 ноември до 2 декември, традиционно в рамките на Киномания ще се проведе 8-мото издание на Френския филмов фестивал, организиран от Institut francais de Bulgarie/Френски Институт в България, осъществен със съдействието на НДК. Тази година киноманите ще могат да видят 9 нови филма с прожекции в кината Люмиер Лидл, G8, кинозала Славейков и Дом на киното. Прожекции ще бъдат организирани също в Лъки Синема – Пловдив и Фестивален и конгресен център – Варна. Изкушенията за ценители на седмото изкуство предлагат жанрово многообразие и художествени предизвикателства. Все пак има и тематичност. Френската програма тази година е с акцент върху комедиите със социален привкус. Фестивалът ще бъде открит на 16 ноември, петък от 19:00 ч. в кино Люмиер с премиерата на филма “Чувствам се добре” на режисьорите Беноа Делепин и Гюстав Керверн и с участието на Жан Дюжарден и Йоланд Моро. Сред заглавията е и анимацията “Белия зъб” по превърналия се в класика роман на Джек Лондон. Френският фестивал включва и “Светът е твой” на режисьора Ромен Гаврас, който е с участието на Венсан Касел и Изабел Аджани и разказва за мошеник на дребно, който приема рискована задача, за да живее охолно и за да се отърси от опеката на властната си майка. В афиша е и “Верен мъж” с режисьор Луи Гарел, в който участва прекрасната Летисия Каста и самият Луи Гарел. Филмът съчетава любовна история, съмнения, изкушение и изследване на истината, оплетени в изплъзващата се природа на романтичното привличане. “Бекасин” пък разказва за една нетипична супергероиня – наивна, смела и чаровна. Филмът е екранизация по популярен френски комикс. Сред заглавията е и “Вижте как танцуваме” – комедия, включваща отделни, взаимносвързани истории, създадени с много хумор и неочаквани обрати и с участието на популярни френски звезди като Шарлот Рамплинг и Карол Буке. В програмата са включени и филмите: “Споделен мъж”, в който въпросният мъж е изненадан от необичайно предложение, дошло съвместно от жена му и любовницата му, “Усещане за празник”, разказващ за богаташко сватбено парти, на което всичко се обърква и “Сред лозята на Бургундия”, който е обяснение в любов към киното и виното, а в основата му е семейната обич и развитието на отношенията във фамилията.  ", "date": "2018.11.17", "title": " Франкофония на Киномания\t\t\t"}
{"url": "https://trud.bg/%d1%84%d1%80%d0%b0%d0%bd%d1%81-%d1%82%d0%b8%d0%bc%d0%b5%d1%80%d0%bc%d0%b0%d0%bd%d1%81-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b8-%d1%80%d1%83%d0%bc%d1%8a%d0%bd%d0%b8%d1%8f-%d0%bd%d0%b5/", "text": "България и Румъния не вървят в пакет в мониторинга. Tова заявява зам.-председателят на Европейската комисия Франс Тимерманс пред Bulgaria ON AIR. „България и Румъния не са две страни, които вървят в пакет. Те винаги са били разделени в очите на Европейската комисия и ние винаги сме давали индивидуална оценка на всяка една от тях”, обяснява зам.-председателят на ЕК няколко дни след като ЕК представи поредните мониторингови доклади   и Румъния. „През последните 11 години понякога Румъния отбелязваше сериозен напредък, а България нямаше напредък. Тогава сме били по-критични спрямо България, отколкото спрямо Румъния. Сега положението е обратното. Но ние винаги сме третирали двете страни индивидуално”, заявява Тимерманс в отговор на въпроса може ли мониторингът за страната ни  да отпадне, ако до 2019 година изпълним препоръките по оставащите 3 пункта, при положение, че за Румъния мониторингът остане. По думите на Тимерманс, през 2007 година, когато двете страни станаха част от Общността, България и Румъния не са били готови, по отношение на правосъдието и вътрешния ред, за присъединяване към ЕС. „За да сме сигурни че двете страни ще наваксат в тези сфери, създадохме Механизма за сътрудничество и проверка”, пропомня зам.-председателят на ЕК.  ", "date": "2018.11.17", "title": " Франс Тимерманс: България и Румъния не вървят в пакет при мониторинга"}
{"url": "https://trud.bg/%d0%bd%d0%b0%d0%b4-300-%d0%b4%d0%b5%d1%86%d0%b0-%d0%b8-%d1%80%d0%be%d0%b4%d0%b8%d1%82%d0%b5%d0%bb%d0%b8-%d1%81%d0%b5-%d0%b2%d0%ba%d0%bb%d1%8e%d1%87%d0%b8%d1%85%d0%b0-%d0%b2-%d0%bf%d1%80%d0%b0%d0%b7/", "text": "Повече от 300 деца от 23 бургаски детски градини и 7 училища заедно със своите родители превърнаха съботния ден в истински празник на здравословното хранене. Спортна зала „Младост“ се изпълни с много детски усмивки, песни, танци и аромат на сезонни плодове и зеленчуци. „Това „вкусно“ събитие има за цел да възпита в децата ни отношение към здравословния начин на живот. Ще продължим да провеждаме подобни инициативи, за да презентираме здравословното готвене и правилно хранене. Сред нас е мастършеф Севда Димитрова, която ще разкрие своите кулинарни тайни за полезно и вкусно готвене. Обещавам следващото ни събитие да бъде „Вкусна пролет“ и да бъде още по-мащабно“, поздрави присъстващите кметът Димитър Николов, съобщиха от общината. Всяко учебно заведение беше представено от свой отбор, съставен от пет деца и трима родители. В рамките на 15 минути те трябваше да приготвят ястие по избрана от тях рецепта, след което да го представят пред публиката. За усърдието си всеки от участниците получи грамота за участие и книжка със здравословни рецепти. Само в това състезание можеше да се види френски булдог от карфиол, цветя от есенни зеленчуци, народна носия от плодове, влакче от плодове, семена и ядки и редица други вкусни изненади. Атрактивното кулинарно шоу „Вкусна есен“, организирано от Община Бургас като част от нейната програма за здравословното хранене, бе ръководено от мастършеф Севда Димитрова, която демонстрира редица здравословни рецепти. Всички кулинарни произведения на малките готвачи бяха заснети от фотограф, а след края на състезанието снимките и рецептите на участниците ще бъдат събрани в нова книжка със здравословни рецепти. Кулинарното състезание  е своеобразна кулминация на седмицата, посветена на здравословния начин на живот. В дните от 5 до 16 ноември във всяко училище се организираха събития под мотото „Зеленчуци и плодове в есен златна, благодатна“. Целта бе учениците и родителите да се запознаят с храните, които са полезни и необходими за техния здравословен начин на живот. В детските градини мероприятията се провеждаха в седмицата от 12-16 ноември, а всеки ден темата на занятията бе различна.", "date": "2018.11.17", "title": " Над 300 деца и родители се включиха в празника на здравословното хранене „Вкусна есен“"}
{"url": "https://trud.bg/%d1%80%d1%83%d1%81%d0%b8%d1%8f-%d0%be%d1%81%d1%8a%d0%b4%d0%b8-%d0%b8%d0%b7%d0%bf%d0%be%d0%bb%d0%b7%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d0%bd%d0%b0%d1%86%d0%b8%d0%be%d0%bd%d0%b0%d0%bb/", "text": "Министерството на външните работи на Руската федерация осъди използването на националистически идеи в борбата за привличане на електорат за предстоящите през май 2019 г. избори за Европейски парламент. Това се казва в изявление на външнополитическото ведомство в Москва, публикувано на официалната му страница. „Вече съвсем нечистоплътно ни се представя очевидния стремеж за използването на такъв вид изкуствени идеологически постройки в конюнктурните интереси на развихрилата се борба за гласовете на избирателите в навечерието на вота за ЕП“, се казва в разпространения текст. От МВнР на Русия изказват мнение, че на изборите „национално ориентирани сили“, които се противопоставят на идеята за по-нататъшна федерализация на Европейския съюз, може да получат по-голям брой мандати в сравнение с предходни гласувания – или поне ако се съди по резултатите от проучванията на общественото мнение, иформира ТАСС. „Недопустимо е да се слага знак за равенство между защитата на националните интереси и национализма, между борбата за правото на съхраняването на идентичността, предаността към традиционните ценности и войните“, се казва още в текста.", "date": "2018.11.17", "title": " Русия осъди използването на „националистически идеи“ в кампанията за евроизборите\t\t\t"}
{"url": "https://trud.bg/%d0%b1%d0%bb%d0%b8%d0%b7%d0%be-7-%d0%bc%d0%bb%d0%bd-%d0%b3%d0%b5%d1%80%d0%bc%d0%b0%d0%bd%d1%86%d0%b8-%d1%81%d0%b0-%d1%81%d0%b8%d0%bb%d0%bd%d0%be-%d0%b7%d0%b0%d0%b4%d0%bb%d1%8a%d0%b6%d0%bd%d0%b5%d0%bb/", "text": "Близо 7 млн. души в Германия са силно задлъжнели и техният брой е с 19 хил. повече от преди година, съобщава DW, позовавайки се актуално изследване, направено в съществуващите в страната центрове за консултации на хора, потънали в дългове. „Преди беше ясно: покупката на недвижим имот беше основната причина, поради която хората задлъжняваха. Междувременно дългове се трупат по най-различни причини, като придобиването на недвижима собственост изобщо не е сред водещите“. Това са думите на Хенинг Димпкер, който от четири години ръководи дейността на център за консултации на силно задлъжнели хора, информира  . Димпкер и колегите му говорят за „Big Six“ на причините, водещи до прекомерно задлъжняване. Като съпоставим числовите факти, броят на длъжниците в западната държава са колкото жителите на цяла България. „На първо място това са безработицата и дългосрочното ниско заплащане на труда. През последните 10-15 години много се разрасна заетостта, генерираща ниски доходи“, казва Димпкер и добавя, че най-често го търсят хора, които внезапно са се разболели, преживели са развод или просто дълго време са надценявали финансовите си възможности.    ", "date": "2018.11.17", "title": " Близо 7 млн. германци са силно задлъжнели"}
{"url": "https://trud.bg/%d1%80%d0%b0%d0%b9%d1%81%d0%ba%d0%b0%d1%82%d0%b0-%d1%8f%d0%b1%d1%8a%d0%bb%d0%ba%d0%b0-%d0%b4%d0%b0%d0%b2%d0%b0-%d0%b5%d0%bd%d0%b5%d1%80%d0%b3%d0%b8%d1%8f-%d0%b8-%d0%bb%d0%b5%d0%ba%d1%83%d0%b2%d0%b0/", "text": "Специално за “Труд” д-р Людмила Емилова продължава своята поредица на дълголетието. Тя е лекар с три специалности – вътрешни болести, кардиология и ревматология и здравен мениджмънт. След като изпитва системата за лечение с плодове, чай и мед върху себе си и успява да се спаси от много тежки болести, решава, че ще се довери на природосъобразната медицина. Насърчава я създателката на метода Лидия Ковачева. През 1993 г. д-р Емилова открива медицинския си център за безлекарствено лечение, през който са преминали над 45 000 пациенти от цял свят. Мнозина са се спасили от шаблонно дефинираните от официалната медицина като нелечими заболявания и като бонус са стопили килограми, при това с траен ефект. През 1997 г. д-р Емилова става единственият български член на Лекарската асоциация към Обществото за натурална хигиена на САЩ. Райската ябълка е един от най-ценните плодове на границата между късната есен и зимата. Тя доставя свежи хранителни вещества в момент, когато повечето регионални плодове са вече преминали и по-трудно се намират прясно набрани. Райска ябълка наричаме няколко дървесни вида от семейство Абаносови /Ebenaceae/, род Diosyros. Подобно на мушмулите, авокадото и бананите, е добре да я оставим да доузрее и омекне. Тогава стипцивият и нагарчащ привкус, резултат от наличието на танини, изчезва и плодът става буквално с текстура на прекрасен гладък мармалад. Има много висока хранителна стойност – почти 20% захари. Основното количество е фруктоза и глюкоза – разпределени поравно. Съдържа и малко количество захароза, което я прави отлична закуска – задоволява прекрасно организма както енергийно, така и от гледна точка на минералния и електролитен баланс. Райската ябълка има екзотична история заради произхода си – идва от Китай, и сравнително късно попада в нашите географски ширини. Известно е, че в народната ни традиция този плод е бил препоръчван при отпадналост и анемия, за повишаване на апетита, както и при чернодробни заболявания. По света е била популярно и изпитано средство за справяне със скорбута, заради съдържащия се в нея витамин С. Количеството му е 70 мг в 100 г, което отрежда на райската ябълка заслужено място сред цитрусовите плодове, червените чушки, гуавата. Заради глутаминовата киселина в състава си плодът попада сред храните, препоръчвани за понижаване на кръвното налягане и неговото стабилизиране. Тази аминокиселина е тествана в мащабно изследване върху 4500 души в Англия (където райската ябълка е известна с наименованието персимон), Япония, Китай и САЩ. Установено е, че само с 5-процентното й увеличаване в менюто на обхванатите в наблюдението, артериалното налягане може да се намали с до 3 единици. В райската ябълка има много калий – според някои изследвания до 180 мг в 100 г от плода. На това се дължи добрият й диуретичен ефект. В съчетание с ниското ниво на натрий допринася за нормализиране на кръвното налягане при хипертониците. Като се прибави и наличието на пектин и растителни влакна, става ясно защо райската ябълка подпомага загубата на тегло – тя създава чувство на ситост и дава достатъчно енергия. Изключително подходяща е за консумация през Коледните пости. Подобно на други плодове и зеленчуци с ярко оцветяване, райската ябълка съдържа ликопен. Този каротиноид – прекурсор за синтезиране на ценния витамин А, е с доказано антиоксидантно действие и се препоръчва дори за борба с рака. Мощно въздействие срещу това заболяване има и съдържащата се в плода бетулинова киселина. Сред най-важните ползи на райската ябълка е откриващият се в нея зеаксантин-каротиноид, селективно абсорбиран от очната макула, със силна антиоксидантна и защитна функция. Може да има важна роля за предпазване от възрастова дегенерация на макулата, причиняваща слепота. Важно е да се знае, че удивителната комбинация от биоактивни молекули като проантоцианидин, каротеноиди, танини, флавоноиди, антоцианидин, катехин и др., в оранжевите плодове се бори срещу диабета, оксидативния стрес и сърдечно-съдовите заболявания. Заради високото съдържание на фибри райските ябълки могат да помогнат за овладяване на токсичния глад (глад за вредни бързи храни), установен като голям проблем за диабетиците. Известно е, че райската ябълка въздейства при овладяване на депресивни състояния, проявяващи се в мрачните зимни дни. Отличава се още с високи количества на йод и магнезий. Заради богатството на йода оранжевите плодове са препоръчвани при заболявания на щитовидната жлеза. Предпочитани са и при грипни състояния, а сокът има изпитано успокояващо и отхрачващо влияние при остра и упорита кашлица. Плодовете могат да се ползват дори при кожни раздразнения, като с разкашената им вътрешност се наложи болното място. Моят съвет е да се прибавя райската ябълка към зеленолистното смути (като внимателно се обели плодът и се отстрани костилковата част). Може да се консумира и самостоятелно с прибавена канела. Богата е и на пективнови вещества, което я прави прекрасна основа за приготвяне на сурови здравословни сладкиши тип “пудинг”. Най-лесният вариант е да обелите две средно големи райски ябълки, да добавите един средно голям банан, няколко зърна ванилия и да блендирате до получаване на гладък пудинг. Както всеки плод обаче, и този препоръчвам на пациентите си за самостоятелна консумация, а не като десерт. Райската ябълка не е много популярна у нас и тепърва полезните й качества събуждат интерес. В старозагорското село Хрищени например това дърво е засадено в над 140 дворни градини. Даже плодът е изобразен върху флага на селището. Първите 16 дръвчета са донесени през миналия век от свещеник, който служил в казармата с придворен градинар на цар Борис Трети. Местните хора твърдят, че живеят по-дълго и имат добро зрение точно заради райската ябълка. За 12-и пореден път селото отбелязва с богата програма деня на райската ябълка.   Крем супа от тиква  (1 порция) Рецепта на Илия Илиев, главен готвач в медицинския център на д-р Емилова Нарязваме на кубчета 200 г тиква цигулка и добавяме по 20 г праз, целина, лук и 1 скилидка чесън, нарязани на ситно. Разбъркваме и прибавяме вода – 2 см над нивото на зеленчуците (за предпочитане е вместо вода да се ползва бульон от картоф, морков и целина). Ври под капак 20 мин. След отстраняване от огъня доливаме 50 мл бадемово вляко, 1 чаена лъж. кокосово масло, по 1 щипка морска или хималайска сол и куркума и сока от 1/2 лимон. Пасираме и поднасяме с 1 суп. лъжица зехтин екстра върджин и ситно нарязан магданоз.", "date": "2018.11.17", "title": " Райската ябълка дава енергия и лекува\t\t\t"}
{"url": "https://trud.bg/15-%d0%bc%d0%b0%d1%88%d0%b8%d0%bd%d0%b8-%d1%81%d0%b0-%d0%b2-%d0%b3%d0%be%d1%82%d0%be%d0%b2%d0%bd%d0%be%d1%81%d1%82-%d0%b4%d0%b0-%d1%87%d0%b8%d1%81%d1%82%d1%8f%d1%82-%d0%ba%d1%8e%d1%81%d1%82%d0%b5/", "text": "Приет е оперативен план за почистването на Кюстендил при очаквания първи сняг и през цялата зима, обявиха от общината. Както е през последните 15 години, това ще извършват екипите на общинското предприятие „Чистота“. Направен е пълен разчет на техниката и материалите по зимното поддържане на града, увери Ивайло Чалъков, главен специалист „Мобилизационна подготовка на населението и управление при кризи“ на общината, по  . „Извършен е техническият преглед на машините. 15 броя автомобили са, които ще извършат снегопочистването на град Кюстендил и околностите. 70 тона на склад имат в момента налична морска сол в „Чистота“-та . Имат и по ръчен метод, и по механизиран метод за разпръскване на заледени участъци на територията на град Кюстендил“, каза Чалъков. По-трудно е в селата, където кметовете трябва да наемат частна техника и механизация от земеделски производители. Обикновено общината отпуска 50 лева за населено място за цялата зима. Кметът на с. Шишковци Климент Терзийски: „Получаваме 60 лева. Но ако има 5-6 пъти да се чисти, 5-6 пъти да завали, какво правим?“", "date": "2018.11.17", "title": " 15 машини са в готовност да чистят Кюстендил през зимата"}
{"url": "https://trud.bg/%d0%bc%d1%83%d1%81%d1%82%d0%b0%d1%84%d0%b0-%d0%ba%d0%b0%d1%80%d0%b0%d0%b4%d0%b0%d0%b9%d1%8a-%d0%be%d1%81%d1%82%d0%b0%d0%b2%d0%ba%d0%b0%d1%82%d0%b0-%d0%bd%d0%b0-%d0%b7%d0%bb%d0%be%d0%bf%d0%be%d0%bb/", "text": " на злополучния вицепремиер (Валери Симеонов – бел.ред.) беше задължителна, тя е закъсняла и няма да промени нищо.  Това коментира председателят на ДПС Мустафа Карадайъ в профила си във фейсбук. Ситуацията в страната е тревожна. Бедността и несигурността подхранват омразата и агресията. Време е за съгласие и воля, време е за реализиране на програма за ускорено развитие на страната.          ", "date": "2018.11.17", "title": " Мустафа Карадайъ: Оставката на злополучния вицепремиер е закъсняла, няма да промени нищо"}
{"url": "https://trud.bg/%d0%b3%d1%8a%d1%80%d1%86%d0%b8%d1%82%d0%b5-%d0%be%d1%82%d0%b1%d0%b5%d0%bb%d1%8f%d0%b7%d0%b0%d1%85%d0%b0-45-%d1%82%d0%b0%d1%82%d0%b0-%d0%b3%d0%be%d0%b4%d0%b8%d1%88%d0%bd%d0%b8%d0%bd%d0%b0-%d0%be%d1%82/", "text": "Гърция отбеляза 45-тата годишнина от студентския бунт срещу военната хунта (1967-74). И тази година събитието бе отбелязано с марш, който започна от сградата на Политехническия университет в Атина, пише Kathimerini. Шествието бе водено от група студенти, които носеха гръцкото знаме – изцапано с кръв, в памет на жертвите на въстанието срещу военната диктатура. Маршът завърши пред американското посолство, където участниците изпяха националния химн на Гърция. По-рано в през деня студенти, учители и пенсионери положиха венци и карамфили пред паметника в Атинския политехнически университет, за да почетат паметта на загиналите в бунта от 1973 г. ”45 years after the uprising, November moves us and inspires us. It reminds us that nothing is given, and nothing is impossible”.  „45 години след възстанието, ноември все още ни трогва и вдъхновява. Той ни напомня, че нищо не идва даром и, че нищо не е невъзможно“, написа в туитър премиерът Алексис Ципрас. Над 5000 полицаи следиха за реда в града преди и по време на марша.  ", "date": "2018.11.17", "title": " Гърците отбелязаха 45-тата годишнина от бунта срещу хунтата"}
{"url": "https://trud.bg/%d1%81%d0%b0%d0%b9%d1%82%d1%8a%d1%82-%d0%bd%d0%b0-%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82%d0%b0-%d0%b5-%d0%bd%d0%b5%d0%b4%d0%be%d1%81%d1%82%d1%8a%d0%bf%d0%b5%d0%bd/", "text": "Официалната страница на Народното събрание в интернет е недостъпна за посетители, показа проверка на „Труд“. Сайтът не отговаря за заявки за достъп, а вместо началната страница се появява надпис, че страницата не може да се зареди. Не е известно каква е причината за срива и дали се касае за хакерска атака. При опит да зареждане на страницата може да се види и този надпис:  ", "date": "2018.11.17", "title": " Сайтът на парламента е недостъпен"}
{"url": "https://trud.bg/%d0%b4%d1%8a%d1%80%d0%b6%d0%b0%d0%b2%d0%b0%d1%82%d0%b0-%d0%b3%d0%be%d1%82%d0%b2%d0%b8-%d0%bd%d0%be%d0%b2%d0%b8-%d0%bc%d0%b5%d1%80%d0%ba%d0%b8-%d0%b7%d0%b0-%d0%b1%d0%b5%d0%b7%d0%be%d0%bf%d0%b0%d1%81/", "text": "Нови мерки за безопасност предлагат институциите срещу продължаващите трагични случаи с асансьори в България. Според тях обаче трябва да се работи повече за обучение на ползвателите на съоръженията. От бранша пък са на мнение, че липсата на поддръжка и контрол върху асансьорите са причина за инцидентите. За по-малко от два месеца двама души загубиха живота си при инциденти с асансьори. И при двата трагични случая разследващите от Държавната агенция за метрологичен и технически надзор откриха нарушения при поддръжката и експлоатацията на асансьорите. Затова и от Министерството на икономиката предлагат нова наредба за безопасността на съоръженията. „Очакваме да бъде изготвена пътна карта, нека работната група си свърши работата. Трябва да има и нови мерки по отношение на безопасността на тези съоръжения, като визираме предпазна кабинна врата, щит и други мерки, които са изключително важни“, каза по   Лъчезар Борисов, зам.-министър на икономиката. Техническата поддръжка обаче е само част от мерките за подобряване на безопасността в асансьорите. Според зам.-председателят на Държавната агенция за метрологичен и технически надзор Кирил Войнов ще се наблегне и на обучения за използването им. „Хората не са готови, заявявам го съвсем отговорно. Имах възможност да разговарям и с ваши колеги – трябва да започне подготовка още от най-ранна детска възраст. Нашата цел е за подготовка и обучение на хората, когато влязат в асансьора“, обясни Войнов. Инж. Валентин Маринков от българската асансьорна асоциация обясни, че е нужно възможно най-бързо да заработи електронен регистър на асансьорите, защото без него се създават условия за рекет. „Каква е причината досега да няма такъв регистър? Той е трябвало да заработи 2014-2015 г. и не се е случило, според нас защото има сили в държавната администрация и не само в нея, да няма ред, да няма правила, да няма проследимост и в крайна сметка да има корупция. Когато няма регистър, когато не се знае каква е бройката на асансьорите, когато не се знае какво е състоянието на асансьорите, кой каква работа е свършил, тогава, когато фирмите са неизрядни, те са готова жертва за рекет“, каза Маринков.", "date": "2018.11.17", "title": " Държавата готви нови мерки за безопасност на асансьорите"}
{"url": "https://trud.bg/%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%bd%d0%b8%d1%82%d0%b5-%d0%bd%d0%b5%d0%b4%d0%be%d0%b2%d0%be%d0%bb%d0%bd%d0%b8-%d0%be%d1%82-%d1%81%d1%8a%d0%b4%d0%b8%d1%8f%d1%82%d0%b0-%d1%81%d1%80/", "text": "Главният съдия Мохамед Ел Хаким е повлиял на крайния изход от   от Лигата на нациите между Кипър и България, завършил 1:1. Това е мнението на родните национали, които се прибраха след вчерашния двубой в Никозия. Отборът ни имаше две претенции за дузпа в средата на второто полувреме, които бяха подминати от рефера. Две минути преди края на редовното време шведският арбитър все пак отсъди 11-метров наказателен удар, който беше реазлизиран от Николай Димитров. „Вие трябва да ни помогнете да разберем колко дузпи не бяха дадени в наша полза преди тази, която изпълних. Това, което видяхме от терена – поне още две трябваше да получим… При изпълнението на дузпата нищо специално не ми мина през главата. В такъв момент не трябва да се мисли много, просто заставаш и биеш, а накрая се вижда на таблото“, заяви голмайсторът Димитров, предаде  . „Щастлив съм, че играя отново за националния отбор. Изиграхме добър мач, но нямахме шанс при положенията и не се прибрахме с успех от Кипър. Мисля, че и съдията повлия на крайния резултат, тъй като можеше да отсъди още две дузпи.“, коментира Делев.", "date": "2018.11.17", "title": " Националните недоволни от съдията срещу Кипър: Трябваше да ни даде още две дузпи\t\t\t"}
{"url": "https://trud.bg/%d1%81%d0%bf%d0%b0%d1%81-%d0%b3%d1%8a%d1%80%d0%bd%d0%b5%d0%b2%d1%81%d0%ba%d0%b8-%d0%bd%d1%8f%d0%bc%d0%b0-%d0%b4%d0%b0-%d0%b8%d0%bc%d0%b0-%d0%bf%d1%80%d0%b5%d0%b4%d1%81%d1%80%d0%be%d1%87%d0%bd%d0%b8/", "text": "Правителството няма да подава оставка, няма да има предсрочни избори и ГЕРБ ще управлява още два мандата. Това обяви депутатът, избран от гражданската квота на ГЕРБ Спас Гърневски по  . Той бе категоричен, че изявленията от страна на опозицията, че има вътрешни раздори и противоборства в партията не отговарят на истината. „Парламентарната група никога не е била толкова единна. Тя твърдо стои зад премиера и наченки за вътрешен сблъсък са в главите само на някои определени хора. Но ГЕРБ не е „Позитано” 20”, обяви Гърневски. Относно сътресенията в коалиционните партньори от „Обединени патриоти” и оставката на вицепремиера Валери Симеонов той изрази оптимизъм. „Политика на ГЕРБ е да не се меси в отношенията на малката коалиция. Аз съм убеден, че ще си решат проблемите и това не е наша работа. Те изчистиха много неща и това ще изчистят. Управлението не е имало нужда от укрепване. Валери Симеонов направи един много сериозен морален акт. Той беше много добър вицепремиер, гонеше нещата си докрай. Неслучайно един от нашите ръководители обяви, че сега управлението ще стане по-работособно”, каза Гърневски и поясни, че недоволството от страна на майките на деца с увреждания и искането им за реформи е било справедвиво заради. Протестират обаче не само родителите на деца с увреждания, а в последните дни вече в няколко града се протестира и срещу цените на горивата и стандарта на живот. Ще се поддаде ли управлението под натиска на улицата? „Два пъти със счупената стомна, трети път няма. На два пъти премиерът Борисов с жест върна властта, остави топката на голлинията на протестиращите и на тези, които яхваха протеста. И двата пъти те, вместо да вкарат гол, връщаха топката. Трети път няма да има”, каза Гърневски и като аргумент даде, че се изпълнява стриктно програмата на управляващите. „Не само се изпълнява, а преизпълнява”, обяви Гърневски и изтъкна икономическия растеж, увеличението на заплатите, намаляването на дълга, които са планирани не само в Бюджет 2019, а и в програмата до 2021 г. „Всички наблюдатели, синдикати, всички казват, че това е най-добрият бюджет в Прехода, който дава предпоставки и да бъде доразвит. Толкова е справедлив бюджета, че включително увеличава заплатата и на президента Радев, който критикува ГЕРБ”, каза още Гърневски. Той потвърди, че позицията на ГЕРБ е, че протестите се организират и то от БСП. „Има редица публикации, които недвусмислено показват, че има сериозна организация – опит за организация на сериозен протест. Разбира се, че има хора, които протестират спонтанно. Има и такива, които имат основание за това – ето майките са пример за това. Разполагаме с информация, според която БСП категорично участва в организацията. Става въпрос за маса градове и имена. Даже и г-жа Нинова от трибуната обясни, че остава малко време на управляващите и че тръгват сред хората. Казва „Идва 11 ноември, трябва да ги изметем”. Вече има намеци за метеж, за преврат, които са координирани с президента. Като например речта на президента от миналата седмица – това бе превратаджийска реч”, каза Спас Гърневски и обясни защо смята речта за превратаджийска:. „Защото тази реч е абсолютно необоснована. Този човек, който няма тези правомощия по Конституция… Това е човек, който е избран с представителни функции. Той си позволи да критикува управляващи, съд, прокуратурата. На какво основание го прави, с какви правомощия. Излиза и критикува, а всъщност няма никакви задължения и правомощия”. Спас Гърневски обясни, че лично е извел на дневен ред темата за организация на митинг в подкрепа на управляващите. „И на мен ми бе предложено дали да не бъде обсъдено в парламентарната група, дали не е редно при толкова необосновани предложения да излезем по най-демократичния начин да излезем на улицата с нашите привърженици”. Относно възможността за предсрочни парламентарни избори догодина Спас Гърневски се закани: „Не само няма да има предсрочни избори, а ще има най-малко още два мандата на това управление. Защото още два мандата ще са необходими, за да изведем хората до онзи средноевропейски стандарт на живот”.      ", "date": "2018.11.17", "title": " Спас Гърневски: Няма да има предсрочни избори, ГЕРБ ще управлява още два мандата\t\t\t"}
{"url": "https://trud.bg/%d0%bf%d0%be%d1%81%d0%bb%d0%b5%d0%b4%d0%bd%d0%b8%d1%8f%d1%82-%d1%80%d1%8a%d0%ba%d0%be%d0%b2%d0%be%d0%b4%d0%b8%d1%82%d0%b5%d0%bb-%d0%bd%d0%b0-%d0%ba%d0%be%d0%bc%d1%81%d0%be%d0%bc%d0%be%d0%bb%d0%b0/", "text": "През 1991 г. десницата спечели с малко, но завинаги. Ако ползвме двете метафори „Времето е наше” и „На власт завинаги” не се оказаха пророчески. В интерес на истината след 10 ноември властта не беше тази самоцел, която е в момента. Годините бяха романтични – и дясното и лявото възприемаха властта романтично, като инструмент да правиш политика. Това заяви Росен Карадимов – последният ръководител на Комсомола, по  . „Дясно не са управлявали в интерес на истината. Ако помните цялата хронология, кръглата маса, Великото народно събрание. Имаше огромни надежди, че дясното ще спечели, но поне месец преди изборите беше ясно, че БСП отива на почти абсолютно мнозинство. Тогава беше вдигнат лозунгът „45 години стигат” и тогава в. „Дума” изкара контралозунгът „45% стигат”. А след това те станаха повече от 50%. Ръководството на БСП тогава в лицето на Лилов и Луканов не бяха политически наивници, за да си дават сметка, че исторически една такава победа на БСП с абсолютно мнозинство прави крайно нестабилна страната от гледна точка на политическата конюнктура в момента, но това бяха реалностите. Реално приказки, че първите избори едва ли не са били фалшифицирани… Напротив имам усещането, че резултатът беше умишлено натискан надолу, за да не се отиде към еднопартийно управление, защото бе ясно, че такова управление не е възможно. Че промените тогава започнаха – започнаха. Въпросът е кой правеше промените. Истината е, че генезисът на промените от ’89 г. дойде от средите на БКП. Ако помните, имаше два отключващи фактора. Единият по-встрани от БКП, другият изцяло от БКП, които провокираха промяната през ’89-а. Първото беше русенският комитет и екологичните движения. А втората – много малко си спомнят, беше партийната конференция на Софийския университет през 1988 г. Там беше събран като партийни членове и организация част от елита на нацията. Тази конференция беше толкова остра и критична, че след нея се заговори за разпускане на партийната организация на Софийския университет. Това беше първата клекча кибрит вътре в самата БКП, която показа, че промяната е неминуема. Нали не си представяме, че 1989-а е заварила една 1-милионна БКП, която се е барикадирала срещу едно зачеващо дисидентство. Напротив – големите процеси на промените течаха вътре в самата БКП. Ако се изследват тези линии, ще се види по какъв начин е била планирана промяната на страната”, обясни Карадимов. Относно спомените му за тогавашната Кръгла маса той сподели: „Изключително събитие, което се надявам, че няма да се повтори. Тогава аз бях по абсолютно недоразумение станал главен секретар на Комсомола. Аз не бях влизал в сградата на Комсомола. Просто тогава революцията дойде, обществото избухна, на БКП изобщо не ѝ беше до Комсомола. Истината е, че до този момент бях главен секретар на университетския екип на Комсомола, в чиито екип влизаха хората като Любен Дилов, Радо Чолаков – хора, които последно може да кажете, че са конюнктурни. Тогава бях на 26 г. и в един момент ние станахме флагмана на промяната. Даже с Кошлуков и Федерацията на независимите студентски дружества в един момент се оказа, че ние нямаме толкова тежък сблъсък. Когато оглавих Комсомола, тогава тази младежка организация беше още силна, и имаше самочувствието да играе своя собствена роля. Тогава ние пожелахме да участваме в Кръглата маса. Отказаха. Тогава събрахме около 100 хиляди подписа и така влязохме на Кръглата маса. Вярно по изричното настояване на СДС. Влязохме от квотата на БКП. За задкулисие не бих казал, че е имало. Това, което ще Ви направи впечатление – любопитен сблъсък бе между двама титани по това време – Александър Лилов и Андрей Луканов. В конструкцията на Андрей, доколкота аз разбирам, идеята беше да се подпомогне процеса на възстановяването на автентичната опозиция в страната – на старите партии. Това минаваше по линия на Демократическата партия на г-н Савов и най-вече по линия на Социал-демократическата партия на Петър Дертлиев. Докато в концепцията на Лилов опозицията изглеждаше по-скоро като нова, появила се без политически опит. Така че едно от любопитните неща на Кръглата маса беше бързо прокараното решение на Луканов на СДС да им се даде сграда и вестник. Тогава бе създаден в. „Демокрация”. Вярно, че те го поискаха, но то бе бързо дадено. И с надеждата, че г-н Дертлиев ще стане олицетворението на тази линия на опозицията, най-вероятно и с далечната перспектива, че това ще спомогне за социал-демократизацията на БСП”. По думите му концептуалните различия между Александър Лилов и Андрей Луканов са оставили голям отпечатък върху Прехода и заслужават много по-голямо внимание. „Ще ви кажа и нещо, което малко хора знаят. Когато БСП спечели изборите за ВНС и трябваше да формира правителство – това на Димитър Попов. Тогава Андрей Луканов формира правителството. И тогава в една драматична нощ Андрей Луканов пусна първите 100 дни на правителството. И ако си направите труда да ги разгледате, ще видите, че тези 100 дни включват едни радикални икономически реформи – масирана бърза касова приватизация, ориентирана изцяло към външни инвеститори. Тогава България държава със слаби финансови възможности, но със солидна база. Имаше множество предприятия, които бяха на ръба, но бяха възстановяеми. Ако тогава тази линия на БСП бе надделяла и България бе тръгнала по този път, щяхме да преодолеем и всички престъпления по касовата приватизация, и по масовата приватизация. Тогава Александър Лилов формира като основна политическа цел зпазването на Партийния дом. Това беше моблизиращата за БСП задача. Тези две линии не се пресякоха. Луканов разбра, че няма да получи партийна подкрепа, а Лилов не можеше да му даде такава, защото БСП тогава не беше готова да застане зад такъв тип политика. И тогава Луканов подаде оставка. Дойде правителството на Димитър Попов и тогава започна размиването и пълната неяснота на българския политически живот – независим министър-председател с двама вицепремиери от двете основни политически сили – Александър Томов и Димитър Луджев. Оттам дзапочна, като че ли безвремие, лутане, неясноста около политическата перспектива, а оттам и икономическата перспектива”, каза още Карадимов. Той коментира и прословутите куфарчета, които се раздавали. Сподели и дали самият той е получил такова. „Това за куфарчетата е един от трайно наслагваните митове на Прехода. Може и да е имало такова нещо, но аз не го вярвам. Защото не е възможно чисто като механизъм. То, ако е имало толкова куфарчета с пари, нямаше да падне властта. А тя властта падна, защото парите свършиха и държавата нямаше вече никаква финансова възможност да продължи”, каза той и бе категоричен, че самият той не е получил куфарче и че самият той не е виждал подобно нещо. Относно разграбването на държавните предприятия и продължилата с приватизация – какви са били грешките според Карадимов. „Аз вече споменах първата програма на Луканов. Ако тази програма бе реализирана, тогава България щеше да приватизира основни активи при интереси на водещите европейски компании. Тази среда, ако беше реализирана през 1991-1992 г., тази среда щеше да направи невъзможни няколко неща – първо продължаващата приватизация, защото тя щеше да се обезсмисли, и второ щеше да направи много по-трудна за корумпиране средата, в която политическият елит вирееше. От тази гледна точка голямата трагедия е, че времето на Прехода при нас съвпада с времето на формиране на неолибералните разбирания в Глобалния свят. Първо – в България нямаше ефективна приватизация и второ – на нас ни бе наложен един модел от Световната банка като на опитни зайчета, който модел нямаше нито историческа, нито емпирична база”, поясни той и дори даде за пример втория стълб на пенсионното осигуряване, в което вече би трябвало да са се натрупали 14 милиарда лева, като дори и даде лошата прогноза, че следващ голям проблем на Прехода ще е моментът, в който някой потърси тези 14 милиарда.      ", "date": "2018.11.17", "title": " Последният ръководител на Комсомола: Промените през 89-а тръгнаха от самата БКП"}
{"url": "https://trud.bg/%d1%81%d0%b5%d1%80%d0%b3%d0%b5%d0%b9-%d0%bb%d0%b0%d0%b2%d1%80%d0%be%d0%b2-%d1%82%d1%83%d1%80%d1%81%d0%ba%d0%b8-%d0%bf%d0%be%d1%82%d0%be%d0%ba-%d0%bc%d0%be%d0%b6%d0%b5-%d0%b4%d0%b0/", "text": "Министърът на външните работи на Руската федерация Сергей Лавров заяви, че Москва разглежда различни възможности за продължаването на газопровода „Турски поток“ на европейска територия, предава информационната агенция  . Едно от възможните направления е маршрутът България-Сърбия-Унгария и оттам – до терминала в австрийския град Баумгартен. Но Лавров подчерта, че Москва е научила печалния урок от „Южен поток“ и не желае повторение на ситуацията. Поради тази причина Русия ще пристъпи към работа по проекта „само след получаване на твърди положителни гаранции от Европейския съюз“.    ", "date": "2018.11.17", "title": " Сергей Лавров: „Турски поток“ може да мине през България и Сърбия"}
{"url": "https://trud.bg/70-%d0%b7%d0%b0%d0%b4%d1%8a%d1%80%d0%b6%d0%b0%d0%bd%d0%b8-%d0%bd%d0%b0-%d0%bf%d1%80%d0%be%d1%82%d0%b5%d1%81%d1%82-%d0%b7%d0%b0%d1%80%d0%b0%d0%b4%d0%b8-%d0%ba%d0%bb%d0%b8%d0%bc%d0%b0%d1%82%d0%b8%d1%87/", "text": "70 души бяха задържани по време на протест заради климатичните промени в Лондон, които доведоха до блокирането на мостовете над река Темзa. Арестите бяха заради затрудняване на движението, а протестиращите настояха за радикално нова политика по околната среда. Един от организаторите обясни, че недоволните имат три основни искания – правителството да каже истината на хората по въпроса за климатичните промени, бързо преминаване към нулево количество на въглеродните емисии и решението за промяната да бъде взето от гражданите. Според организаторите близо 6000 души са участвали в проявата, предаде  . Стотици хора блокираха мостове в Лондон в знак на протест срещу, по думите им, „престъпното бездействие“ на правителството в борбата срещу климатичните промени, предаде Франс прес. „Това е ден за бунт. Превземаме мостовете в Лондон, преди да пропаднем дружно“, написа в комюнике движението, което призова да бъдат блокирани пет моста в центъра на столицата.", "date": "2018.11.17", "title": " 70 задържани на протест заради климатичните промени в Лондон"}
{"url": "https://trud.bg/%d0%bd%d0%b0%d0%b3%d0%bb%d0%b8-%d0%ba%d1%80%d0%b0%d0%b4%d1%86%d0%b8-%d0%bf%d1%80%d0%be%d0%bd%d0%b8%d0%ba%d0%bd%d0%b0%d1%85%d0%b0-%d0%b2-%d0%b1%d0%bb%d0%be%d0%ba-%d0%b2-%d1%81%d0%be%d1%84%d0%b8%d1%8f/", "text": "Изключително дръзка кражба на велосипед посред бял ден са заснели камерите в жилищна сграда в столичния квартал „Манастирски ливади”. Случаят е от четвъртък по обед, съобщава  . Блокът има врати с чипове, но двамата крадци успяват да ги заобиколят, като минават през гаражите. Качват се директно на осмия етаж и отнемат колелото. Минути след проникването си, те вече се отдалечават с плячката. Според живущи в блока двамата са имали информация къде какво има и как могат да влязат. Двамата все още не са задържани. От кадрите се вижда, че не става дума за младежи, а действията им показват опит.", "date": "2018.11.17", "title": " Нагли крадци проникнаха в блок в София и задигнаха колело"}
{"url": "https://trud.bg/%d0%b7%d0%be%d1%80%d0%b0%d0%bd-%d0%b7%d0%b0%d0%b5%d0%b2-%d1%89%d0%b5-%d0%bf%d0%be%d0%bb%d0%be%d0%b6%d0%b0-%d0%b2%d1%81%d0%b8%d1%87%d0%ba%d0%b8-%d1%83%d1%81%d0%b8%d0%bb%d0%b8%d1%8f-%d0%bd%d0%b8%d0%ba/", "text": "Македонският премиер Зоран Заев обяви в личния си профил в социалната мрежа „Фейсбук”, че ще положи всички усилия Никола Груевски да бъде върнат в страната, за да излежи присъдата си. „Ще направим всичко в рамките на нашата юрисдикция, за да може Никола Груевски да бъде екстрадиран у дома и да изтърпи присъдата си. Ние няма да спрем, докато това не се случи!”, написа Заев. По-рано в интервю за телевизия „Алсат М” премиерът изрази увереност, че Груевски ще бъде върнат в страната. „Казвам, че Груевски ще бъде върнат. Унгария трябва да каже дали е бил отвлечен, независимо дали е влязъл в дипломатическото превозно средство по свое желание”, категоричен бе Заев.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.17", "title": " Зоран Заев: Ще положа всички усилия Никола Груевски да бъде върнат в страната"}
{"url": "https://trud.bg/%d0%bf%d0%b5%d1%80%d0%bd%d0%b8%d0%ba-%d1%81%d0%b5-%d0%bf%d0%be%d0%b1%d1%80%d0%b0%d1%82%d0%b8%d0%bc%d0%b8-%d1%81-%d0%bf%d1%80%d0%b5%d0%b4%d0%b3%d1%80%d0%b0%d0%b4%d0%b8%d0%b5-%d0%b2-%d1%87%d0%b8%d0%ba/", "text": "Перник се побратими с предградието „Елк Гроув“ в Чикаго. Споразумението за приятелство и сътрудничество е подписано от двамата кметове – Вяра Церовска и Крейг Джонсън, предаде  . Идеята за побратимяването тръгва от най-добрия български футболен отбор зад океана – „Миньор” (Чикаго), в лицето на неговото ръководство и бившия национал по таекуондо Станислав Станимиров, в качеството му на председател на Българо-американския център за културно наследство. Активно съдействие в подписването на споразумението e оказало Българското консулство в Чикаго.", "date": "2018.11.17", "title": " Перник се побратими с предградие в Чикаго"}
{"url": "https://trud.bg/%d1%83%d0%bc%d0%b1%d0%b0%d0%bb-%d0%b1%d1%83%d1%80%d0%b3%d0%b0%d1%81-%d0%b3%d0%be%d1%82%d0%b2%d0%b8-%d0%ba%d0%b0%d0%bb%d0%b5%d0%bd%d0%b4%d0%b0%d1%80-%d0%b2-%d0%bf%d0%be%d0%bc%d0%be%d1%89-%d0%bd%d0%b0/", "text": "Отделението по неонатология на УМБАЛ Бургас започна изработката на традиционния календар със снимки на своите недоносени бебета. Календарът се отпечатва за трета поредна година с благотворителна цел. Със средствата от продажбата се купуват апаратура и консумативи за отделението, което спасява живота на недоносените деца, съобщиха от пресцентъра на лечежното заведение. Днес, в Световния ден на недоносеността, екипът на отделението отправя своя призив към бургазлии, фирми, представители на местната власт – чрез поръчката на календара да помогне на недоносените бебета да пораснат. Отглеждането им е една от най-сложните задачи в медицината, защото изисква отлична апаратура и лекарски умения. Календарът за следващата година ще бъде предимно със снимки на близнаци. Това са деца, родени в УМБАЛ Бургас и отгледани в Отделението по неонатология. Днес те вече са големи и са доказателство, че с усилията на науката, вярата на родителите и добрината на дарителите, техният живот е възможен. Отделението разполага с модерна апаратура и нови кувьози – купени предимно с помощта на дарители. Календарът може да бъде поръчан на тел. 0883 307211 и електронна поща tveleva91@gmail.com. Тази година д-р Таня Велева, един от най-младите лекари в отделението, се е заела с приемането на заявките. „От началото на годината в УМБАЛ Бургас са родени 253 недоносени бебета. 11 от тях са с екстремно ниско тегло – под 1 килограм. Процентът на недоносените деца нараства – той е около 20%“, съобщи д-р Стилияна Томова, началник на Отделението по неонатология. Тя отправи още един апел за подкрепа – за създаване на семейна стая, в която родителите на недоносените бебета ще могат да прекарват време с децата си. Понякога минават месеци, в които те са разделени. Родителите идват да ги виждат само по време на свижданията и страдат. Бебетата също се нуждаят от допира и гласовете на майките и бащите си. Затова стремежът на всички клиники с неонатологични отделения е да осигурят условия за създаване на тази връзка. Стаята е налична, нужно е само да бъде ремонтирана и обзаведена. За което могат да помогнат специалисти-архитекти, дизайнери, строители, производители на мебели. Всеки, който желае да подкрепи осъществяването на идеята, може да се свърже с екипа на Отделението по неонатология. По повод днешния ден, от Фондация „Нашите недоносени деца“ са изпратили подаръци на всички недоносени бебета, които в момента се намират в отделението.", "date": "2018.11.17", "title": " УМБАЛ Бургас готви календар в помощ на недоносените бебета"}
{"url": "https://trud.bg/%d1%81%d0%bf%d0%b5%d1%86%d0%b8%d0%b0%d0%bb%d0%bd%d0%b8%d1%8f-%d1%81%d1%8a%d0%b1%d0%be%d1%82%d0%bd%d0%be-%d0%bd%d0%b5%d0%b4%d0%b5%d0%bb%d0%b5%d0%bd-%d0%b1%d1%80%d0%be%d0%b9-%d1%82%d1%80%d1%83%d0%b4/", "text": "Тази събота и неделя: „Владетелите на света“ Голдман Сакс – Истинските господари.         Eмили Ратайковски: Обичайте телата си Британското бижу е по-секси от всякога. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.17", "title": " Труд Уикенд – един вестник за два дни"}
{"url": "https://trud.bg/%d0%b3%d0%b5%d0%be%d1%80%d0%b3%d0%b8-%d0%bc%d0%b0%d0%bc%d0%b0%d0%bb%d0%b5%d0%b2-%d0%bf%d1%80%d0%be%d1%82%d0%b5%d1%81%d1%82%d0%b8%d1%82%d0%b5-%d0%bd%d1%8f%d0%bc%d0%b0-%d0%b4%d0%b0-%d0%b4%d0%be%d0%b2/", "text": "Протестите няма да доведат до нищо добро.  Това заяви аактьорът Георги Мамалев по телевизия  . „Ситуацията може да бъде използвана зловредно. Опасенията ми са, че тези искания могат да бъдат употребени с нечиста цел, яхнати от политически формации“, каза Мамалев. „Не мисля, че живеем лошо в България, да много неща трябва да се променят, но пътя е верен. Винаги съм изразявал гражданската си позиция, мисля че човека на изкуството трябва да го прави“, каза актьорът, изиграл безброй роли, включително в някой от най-обичаните от българската публика филми.    ", "date": "2018.11.17", "title": " Георги Мамалев: Протестите няма да доведат до нищо добро"}
