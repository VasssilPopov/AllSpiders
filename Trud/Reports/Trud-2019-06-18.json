{"url": "https://trud.bg/%d1%80%d1%83%d0%bc%d1%8a%d0%bd%d0%b5%d1%86-%d0%bd%d0%b0%d1%87%d0%b5%d0%bb%d0%be-%d0%bd%d0%b0-%d1%84%d1%80%d0%b0%d0%ba%d1%86%d0%b8%d1%8f%d1%82%d0%b0-%d0%bd%d0%b0-%d0%bc%d0%b0%d0%ba%d1%80%d0%be%d0%bd/", "text": "Испанка поема групата на социалистите Бившият румънски министър-председател Дачиан Чолош е на път да се превърне в лидер на новосъздадената ляво-либерална парламентарна фракция, която ще обединява бившата група на АЛДЕ с евродепутатите на партията на френския президент Еманюел Макрон. Това съобщи европейското издание на „Политико”, позовавайки се на осведомени източници. Според информацията бъдещият лидер на новата парламентарна група вече има подкрепата на Испания, Холандия и Германия. Ако спечели насрочения за рано днес вот, Дачиан Чолош ще се превърне в един от най-влиятелните източноевропейски политици в ЕП, отбелязват наблюдатели, след като фракцията на социалистите и демократите не успя да се пребори за играч, който да я представлява в тази област. Фракцията „Обнови Европа”, която ще замести АЛДЕ, е общ проект френския президент Макрон, министър-председателя на Холандия Марк Рюте и бившия премиер на Белгия Ги Верхофстад. Успоредно на тази информация стана ясно, че групата на социалистите и демократите в ЕП също е на път да се сдобие с нов лидер, след като досегашният є – германецът Удо Булман, обяви в понеделник вечерта, че ще се оттегли от надпреварата за запазване на поста. Осведомени източници твърдят, че фаворитът за приемник на Булман начело на „старата левица” е испанската евродепутатка Ираче Гарсия. Окончателното решение за новите лидери на парламентарните фракция ще бъде взето след конституиращото заседание на Европейския парламент в началото на юли.", "date": "2019.06.18", "title": " Румънец начело на фракцията на Макрон\t"}
{"url": "https://trud.bg/%d0%b8%d1%80%d0%b0%d0%ba%d0%bb%d0%b8-%d0%ba%d0%be%d0%b1%d0%b0%d1%85%d0%b8%d0%b4%d0%b7%d0%b5-%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb-%d0%bd%d0%b0-%d0%bf%d0%b0%d1%80%d0%bb/", "text": "Възобновяването на директните полети между България и Грузия биха улеснили туристическия обмен между двете държави. Това заяви при посещението си във Велико Търново във вторник председателят на парламента в Грузия Иракли Кобахидзе. Той уточни, че преди време е имало директни полети, но от няколко години те са спрени. Иракли Кобахидзе допълни, че в момента се води дискусия за възобновяването им, което според него е много важна стъпка за засилването на туризма между двете държави. „Ние ще продължим да работим много активно, за да получим реални резултати в тази област и с тази цел. България винаги е била интересна дестинация за Грузия. Вярвам, че и Грузия е привлекателна дестинация за българските туристи“, коментира Иракли Кобахидзе. Той изтъкна, че Грузия отдавна много голямо значение на туризма, тъй като този бранш е важен не само за развитието на икономиката на страната, но и за заздравяване на връзките на Грузия с другите народи. Според Иракли Кобахидзе през последните години страната отчита големи резултати в тази област.  „От 2012 г. до сега броят на туристите, посещаващи Грузия, е утроен“, информира Иракли Кобахидзе.", "date": "2019.06.18", "title": " Иракли Кобахидзе, председател на парламента в Грузия: Възобновяването на директните полети между България и Грузия ще увеличи туристическия обмен"}
{"url": "https://trud.bg/17-800-%d1%81%d1%82%d0%b8%d0%ba%d0%be%d0%b2%d0%b5-%d0%b7%d0%b0-%d0%b1%d0%b5%d0%b7%d0%b4%d0%b8%d0%bc%d0%bd%d0%b8-%d1%86%d0%b8%d0%b3%d0%b0%d1%80%d0%b8-%d0%b7%d0%b0%d0%b4%d1%8a%d1%80%d0%b6%d0%b0%d1%85/", "text": "17 800 къса стикове за бездимни цигари задържаха митнически служители от ГД „Митническо разузнаване и разследване“,  при проверка на автобус пътуващ от Сърбия за Турция през пункта „Калотина“, съобщиха от Агенция „Митници“. На 16 юни 2019 г., при проверка на багажното отделение на автобуса, митническите служители забелязват черен сак, в който са открити 890 кутии по 20 къса или общо 17 800 бездимни цигари (стикове). Тримата шофьори на автобуса признали, че акцизните стоки са техни и са им съставени актове за установяване на административно нарушение.", "date": "2019.06.18", "title": " 17 800 стикове за бездимни цигари задържаха митничари в сръбски автобус"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d0%bd-%d0%b5-%d0%b7%d0%bd%d0%b0%d0%bc%d0%b5%d0%bd%d0%b8%d1%82%d0%be%d1%81%d1%82-%d0%bd%d0%b0-%d1%82%d0%b8%d1%82%d0%be%d0%b3%d1%80%d0%b0%d0%b4/", "text": "Юноша на „Литекс“ е сред футболистите, определени като знаменитост на „Титоград“. И това е въпреки че има само 11 мача за тима.  Дилян Колев игра за „Титоград“през 2014 година. Днес е в исландския „Ейнхери“. Халфът, който има 3 мача за младежкия национален отбор на България, премина в „Титоград“ от „Локо“ (Сф).  Най-голямата победа в историята на съперника на ЦСКА е 15:0 срещу „Искра“ през 1998-а. А най-голямото поражение е от „Цървена звезда“ – 1:10 през същата тази година.  Стадионът на отбора се нарича „Младост“ и е с капацитет от само 1250 души. Построен е през 1951 година.", "date": "2019.06.18", "title": " Българин е знаменитост на „Титоград“"}
{"url": "https://trud.bg/%d0%b4%d0%b5%d1%82%d0%b0%d0%b9%d0%bb%d0%b5%d0%bd-%d0%be%d1%82%d1%87%d0%b5%d1%82-%d0%bd%d0%b0-%d0%b1%d1%8e%d0%b4%d0%b6%d0%b5%d1%82-2018-%d0%b1%d0%b5-%d0%bf%d1%80%d0%b5%d0%b4%d1%81%d1%82%d0%b0%d0%b2/", "text": "Публично обсъждане на годишния отчет за изпълнение на Бюджет 2018 се проведе в зала 5 на Община Благоевград, съобщиха от пресцентъра на общината. По време на срещата, водена от председателя на Общински съвет Радослав Тасков бяха отчетени и  инвестиционната програма на Община Благоевград, сметките за средства от Европейския съюз, състоянието на общинския дълг се преведе днес в зала №5 община Благоевград. На обсъждането присъстваха заместник–кметове на община Благоевград, ръководители на бюджетни звена и институции, общински съветници,  представители на НПО, представители на Сдружението на югозападните общини, представители на КНСБ, експерти от общинска администрация, граждани и представители на медиите. Председателят на общински съвет – Благоевград представи анализ на финансовите показатели на Община Благоевград за 2018 година в сравнение с показателите на национално ниво. Иво Николов, заместник-кмет по икономика и финанси, запозна присъстващите с отчетна информация за приходната и разходната част на бюджета на община Благоевград за 2018 година, както и за състоянието на общинския дълг за предходната година.  По време на срещата беше направен отчет на капиталовите разходи по обекти. Зорница Кралева, заместник-кмет по европейските проекти и програми на община Благоевград презентира изпълнението на сметките за средства от Европейския съюз по оперативни програми и по програми за трансгранично сътрудничество за предходната година. В рамките на публичното обсъждане бе представен и отчет за изпълнение на Културната програма на Община Благоевград. Общия размер на приходите по отчет за 2018 година е в размер на 76 019 962 лева, в това число местни приходи – 39 712 464 лева и държавни – 36 307 498 лева. Общият размер на приходите само от местни данъци е 10 492 569 лв., при уточнен годишен план 9 975 100 или изразено в проценти – 105,19 %.  Неданъчните приходи за 2018 година също са преизпълнени с 5% спрямо планираните. Най-значимият източник на собствени неданъчни приходи са общинските такси, които формират около 56% от общия размер на приходите. Втори по значение са приходите и доходите от собственост (почти 26%). Около 7% носят приходите от глоби, санкции и наказателни лихви. Значението на постъпленията от продажба на нефинансови активи е в размер на 13%. През 2018 година с най-голям дял от общите разходи са трудовите разходи, които заемат 47%. Разходите за издръжка възлизат на 27%, а капиталовите разходи са 22%, стипендии, помощи и субсидии – 4%. По време на публичното обсъждане бяха презентирани резултатите от дейностите по ключови проекти на Община Благоевград, изградените обекти през миналата година, осъществените СМР дейности, както и постъпките за подобряване на условията в социалната сфера. Подробният отчет на Бюджет 2018 е поместен на страницата  на Община Благоевград www.blgmun.com в раздел „Икономика”. Той ще бъде подложен на гласуване на заседание на общински съвет в края юни. До тогава граждани и представители на институции могат да дават своите мнения и предложения, като ги входират в „Деловодство“ на Община Благоевград. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.18", "title": " Детайлен отчет на Бюджет 2018 бе представен на публично обсъждане в Благоевград"}
{"url": "https://trud.bg/%d1%86%d1%81%d0%ba%d0%b0-%d1%81%d1%80%d0%b5%d1%89%d1%83-%d1%82%d0%b8%d0%bc%d0%b0-%d0%bd%d0%b0-%d1%81%d0%b0%d0%b2%d0%b8%d1%87%d0%b5%d0%b2%d0%b8%d1%87-%d0%b8-%d0%bc%d0%b8%d1%8f%d1%82%d0%be%d0%b2%d0%b8/", "text": "Деян Савичевич – един от най-великите футболист в историята. Легенда на „Цървена звезда“ и „Милан“, европейски шампион и с двата отбора. Сега президент на черногорската футболна федерация. Предраг Миятович – герой на „Реал“ (Мадрид). Голмайстор от екстракласа … Родният клуб и на двамата е „Титоград“ – съперникът на ЦСКА в първия предварителен кръг от Лига Европа. А последната голяма звезда от школата на отбора е Стеван Йоветич, стигнал наскоро до „Манчестър Сити“.  „Червените“ ще гостуват в Подгорица на 18 юли, след като приемат черногорците на 11 юли. За втора година поред ЦСКА стартира кампанията на „Българска армия“ – така беше и преди 12 месеца срещу „Рига“.  Три десетилетия „Титоград“ участва в югославското първенство под името „Младост“. За втори път през миналата година си връща името, свързано комунистическия лидер на бивша Югославия – покойния Йосип Броз Тито. През 2016-а е единствената титла на „Титоград“ в Черна гора. Отборът два пъти печели националната купа, включително и миналата година.  Най-големият успех на „Титоград“ в Лига Европа е при дебюта. С гол на чужд терен тимът отстрани унгарския „Видеотон“ с 1:0 и 2:2. След това се справи и със словенския „Зеница“, за да стигне до мечтани два двубоя със „Севиля“ (1:6, 0:3). През 2017 година „Титоград“ се изправи срещу „Лудогорец“ в квалификация за Шампионската лига. Два пъти „зелените“ спечелиха – 3:0 в Подгорица и 2:0 в Разград. Миналата година черногорците отпаднаха още в първия кръг на Лига Европа срещу исландския „Торшавн“ (1:2 и 0:0).  Само четирима са чужденците в сегашния състав на „Титоград“. Централен нападател са сенегалецът Менди Мамаду и камерунецът Матуке Нгоно. Другите легионери са босненецът Бранко Ойданич и сърбинът Марко Павичевич.  Наставник на „Титоград“ е австриец и бивш съотборник на Даниел Боримиров в „Мюнхен 1860“. Именно там стартира и треньорската кариера на Петер Пакулт през 2001-а. В годините австриецът е водил „Кернтен“, „Динамо“ (Дрезден), „Рапид“ (Виена), „Лайпциг“, „Сибалия“, „Раднички“ и „Кукеши“. От март тази година е в „Титоград“. Най-големият му успех е титлата в Австрия с „Рапид“ през 2008 година.", "date": "2019.06.18", "title": " ЦСКА срещу тима на Савичевич и Миятович"}
{"url": "https://trud.bg/%d0%bd%d0%b0%d0%b4-250-%d1%81%d0%b0%d0%bc%d0%be%d0%b4%d0%b5%d0%b9%d1%86%d0%b8-%d1%81%d0%b5-%d0%b8%d0%b7%d1%8f%d0%b2%d0%b8%d1%85%d0%b0-%d0%bd%d0%b0-%d1%81%d1%8a%d0%b1%d0%be%d1%80-%d0%bd%d0%b0-%d1%87/", "text": "Над 250 самодейци от 14 читалища се изявиха по време на XIX събор на народните читалища в община Елена. Инициативата е от 2001 година и няма състезателен характер. Представянето на съставите е  на високо професионално ниво, а на тазгодишния събор повечето бяха с обновен репертоар. Хубавото е, че в някои от селата все още се намират млади хора, които да продължат вековните традиции на читалищната дейност. Домакин на културната изява бе народно читалище „Искра 1900“ в Константин. То посрещна участниците с обновена фасада, чийто ремонт стана с пари от общинския бюджет и безвъзмезден труд на хората от селото. След официалното откриване на събора, преди началото на изявите, кметът инж. Дилян Млъзев удостои с грамота Райна Цвяткова за 50-годишната й активна читалищна дейност в с. Костел. Близо половината от това време тя е ръководител на певческата група „Балкански славей“ и секретар на местното читалище „Наука“, което в края на м.август ще чества 120-годишен юбилей. Във всяко село-домакин съборът на читалищата се превръща в истински празник на песента и танца и показва, че огънят на родолюбието не гасне и се предава от поколение на поколение. Кметът на Константин Стоянов Комитов връчи грамоти на всички участници в събитието, с което успешно приключва творческия сезон на читалищните състави. Домакинството през 2020 г. се пада на народно читалище „Наука“ в с. Марян, от чието основаване се навършват 120 години.", "date": "2019.06.18", "title": " Над 250 самодейци се изявиха на събор на читалищата в община Елена"}
{"url": "https://trud.bg/%d0%bd%d0%be%d0%b2%d0%b0%d1%82%d0%b0-%d0%b0%d0%bc%d0%b5%d1%80%d0%b8%d0%ba%d0%b0%d0%bd%d1%81%d0%ba%d0%b0-%d0%bf%d0%be%d1%81%d0%bb%d0%b0%d0%bd%d0%b8%d1%87%d0%ba%d0%b0-%d0%ba%d1%8e%d1%80%d0%b4%d1%81/", "text": "Номинираната от президента Доналд Тръмп за извънреден и пълномощен посланик на САЩ в България,  , е бежанка от Ирак. Семейната й история е разказана в документалния филм American Herro (игра на думи между името Herro – Херо и „hero“ – „герой“) на режисьора Кърк Руус, показан за първи път през февруари 2009 г. Филмът описва ранното детство на Херо, като бежанка от режима на Садам Хюсеин и пътя й към успешната дипломатическа кариера в Държавния департамент на САЩ. „За мен, Ирак е мястото, което ми даде живот, но Америка е мястото, което ми даде свобода“, казва тя във филма. Херо Мустафа е родена в Ербил, Иракски Кюрдистан, през 1973 г. Прекарва две години от живота си в бежански център, а през 1976 г. семейството й получава убежище в САЩ и се установява в щата Северна Дакота. Баща й е кюрдски политически активист и противник на режима на Садам Хюсеин. Мустафа има дипломи в областта на националната сигурност и Близкия изток от Джорджтаунския университет и по международни отношения от Принстънския университет. След завършването си ръководи неправителствена организация за кюрдски изследвания в САЩ. Пътува до Босна като наблюдател по време на местните избори. Започва работа в Държавния департамент през 1999 г., а първото й назначение е в Атина. Следват: Бейрут, Вашингтон (като специален секретар в екипа на Кондолиза Райс) и Багдад. Мустафа е старши съветник по Близкия Изток на вицепрезидента Джо Байдън в периода 2009-2011 г. В момента е заместник-ръководител на посолството на САЩ в португалската столица Лисабон. Преди това тя е била съветник по политически въпроси на американското посолство в Индия. Била директор в Съвета за национална сигурност. Говори девет езика, включително турски, кюрдски, испански, гръцки, арабски, руски, хинди и фарси. В България г-жа Мустафа ще замени Ерик Рубин като посланик на САЩ.    ", "date": "2019.06.18", "title": " Новата американска посланичка – кюрдска бежанка от Ирак\t"}
{"url": "https://trud.bg/%d1%81%d1%83%d1%85%d0%be%d0%bf%d1%8a%d1%82%d0%bd%d0%b8%d1%82%d0%b5-%d1%81%d0%b8%d0%bb%d0%b8-%d0%bd%d0%b0-%d1%81%d0%b0%d1%89-%d1%81%d0%bb%d0%b5%d0%b4-%d1%82%d1%80%d0%b0%d0%b3%d0%b5%d0%b4%d0%b8%d1%8f/", "text": "Един войник е загинал, а трима други са били ранени, докато са участвали във въздушен десант, който е бил част от ръководеното от САЩ многонационално учение Swift Response 2019, което се прoвежда в Чешнегирово, България на 18 юни. Скоковете са били веднага прекратени, за да се окаже помощ на парашутиста. Всички пострадали са били откарани незабавно до местната болница, където е била установена смъртта на единия военнослужещ, друг е бил оставен за лечение, а останалите двама са били прегледани и освободени. Това се казва в изявление на Сухопътните сили на САЩ в Европа, поместено на интернет страницата на посолството на САЩ в България. Въпреки че вземаме максимални предпазни мерки и се опитваме да смекчим риска чрез стриктно обучение и внимателно планиране, ние трябва да се обучаваме в реалистична среда, за да се гарантира, че нашите сили са готови да реагират на всякакви кризи, се казва в съобщението. Изказваме искрените си съболезнования на семейството на загиналия войник и неговата военна част. Следван е военният протокол за уведомяване на близките на загиналия. Допълнителна информация ще бъде предоставена от съответните национални власти, се казва в заключение в изявлението. В него се припомня, че Swift Response 2019 е учение, водено от Силите за глобален отговор на САЩ (U.S. Global Response Force), което се провежда на различни локации в България, Хърватия и Румъния под командването на Сухопътните сили на САЩ в Европа в периода от 11 до 24 юни. Swift Response 2019 демонстрира стратегическото използване на Силите за глобален отговор на САЩ и утвърждава способността на американското европейско командване да изпраща сили с висока готовност до определени зони, като едновременно с това подобрява оперативната съвместимост на съюзниците в НАТО. По-рано стана известно, че загиналият е канадски войник – по технически причини парашутът му не се е отворил. Оставеният за лечение (в УМБАЛ „Свети Георги“) е американски войник. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.18", "title": " Сухопътните сили на САЩ след трагедията в Чешнегирово: Обучаваме се в реалистична среда"}
{"url": "https://trud.bg/%d1%80%d0%b5%d1%88%d0%b0%d0%b2%d0%b0%d1%82-%d0%b4%d0%be-%d0%bc%d0%b5%d1%81%d0%b5%d1%86-%d0%b7%d0%b0-%d0%bf%d1%80%d0%b8%d1%81%d1%8a%d0%b4%d0%b0%d1%82%d0%b0-%d0%bd%d0%b0-%d0%b0%d0%ba%d1%83%d1%88%d0%b5/", "text": "Малката Никол получава увреждания от лекарства До месец Софийският апелативен съд ще се произнесе за наказанието на акушерката Емилия Ковачева. Софийският градски съд постанови 18 години затвор за жестокия побой, нанесен през 2015 г. на току-що роденото момиченце Никол. Ковачева обжалва и на заседанието днес поиска от по-горната инстанция да бъде оправдана или наказанието є да бъде намалено, за да се грижи за своите деца и възрастните си родители. Родителите на Никол настояха за още по-сурова присъда, тъй като детето им е получило увреждания. Бащата заяви пред съда, че вече 4-годишната им дъщеря получава гърчове, а с майката не могат да решат дали да є дадат лекарства, защото те увреждат черния дроб, бъбреците и яйчниците на детето. Ковачева каза само, че съжалява за случилото се.", "date": "2019.06.18", "title": " Решават до месец за присъдата на акушерката Ковачева"}
{"url": "https://trud.bg/%d0%ba%d0%bc%d0%b5%d1%82-%d0%b4%d0%b0%d0%b2%d0%b0%d0%bb-30-000-%d0%bb%d0%b2-%d0%bf%d0%be%d0%b4%d0%ba%d1%83%d0%bf-%d0%bd%d0%b0-%d0%be%d0%b1%d1%89%d0%b8%d0%bd%d0%b0%d1%80-%d0%be%d0%b1%d0%b7%d0%be/", "text": "Радостин Радев ще бъде обвинен и за други престъпления Кметът на Костенец обещавал да даде 30 000 лв. на общински съветник, ако гласува определени решения, които са както в негов интерес, така и на местен бизнесмен. Това разказа заместник главният прокурор Иван Гешев. Както съобщи „Труд”, в понеделник бяха задържани кметът на Костенец Радостин Радев и Иван Пешов, който спечелил обществена поръчка за ремонт на училището в града. Бизнесменът гарантирал сумата със запис на заповед, а Радев я обещал на общинаря, ако гласува решение, с което кметът да бъде упълномощен да договори плащанията от Държавен фонд „Земеделие”. В крайна сметка сумата щяла да стигне до фирмата изпълнител. Радев и Пешов са зад решетките и днес прокуратурата ще реши дали да поиска от съда постоянен арест и за двамата. Общинският съветник, когото кметът искал да подкупи, бил от опозицията и Радев искал да си осигури неговия глас и за в бъдеще. Разследването срещу кмета на Костенец започнало още през април, като по него са били използвани и специални разузнавателни средства. Жителите на града били наясно с далаверите на градоначалника и затова посрещнали прокурорите с думите: „Защо се забавихте толкова? Откога ви чакаме”. Гешев допълни, че в резултат на извършваните обиски през последните дни, обвиненията ще бъдат разширени. Радев е взел от касата на общинско предприятие 17 000 лв. и ще бъде обвинен и в безстопанственост. По-дребните му нарушения били – държане на боеприпаси в кметството и неправилно съхранение на личното оръжие. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.18", "title": " Кмет давал 30 000 лв. подкуп на общинар (обзор)\t"}
{"url": "https://trud.bg/%d0%be%d0%b1%d1%80%d0%b0%d0%b7%d0%be%d0%b2%d0%b0%d1%82%d0%b5%d0%bb%d0%bd%d0%b8%d1%8f%d1%82-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%ba%d1%80%d0%b0%d1%81%d0%b8%d0%bc%d0%b8%d1%80-%d0%b2-2/", "text": "Пуснаха нова програма с бюджет 1,5 млн. лв.  Още 113 училища ще бъдат обявени за иновативни, стана ясно от списъка на този вид училища в България за 2019/20 г. Министърът на образованието Красимир Вълчев предложи приемането на документа вчера в доклад до Министерския съвет. 113 училища кандидатствали за иновативни за първи път и са одобрени. От тях 6 са начални, 1- обединено, 49 основни, 24 средни, 9 профилирани гимназии, 23 професионални и едно спортно. Иновативните школа за новата учена година ще бъдат общо 395. Те са от 133 населени места и са 16% от всички 2400 училища в страната.  Неспециализираните учебни заведения могат да бъдат обявени за иновативни с решение на Министерския съвет по предложение на образователния министър. Те въвеждат иновативни елементи по отношение на организацията или съдържанието на обучението. Целта е изграждане на модерни школа, в които учениците подобряват образователните си резултати, мотивацията, креативното си мислене и др. Комисията за иновативните училища в МОН е разгледала 160 проекта за иновации от 157 училища. Инициативите на 23 училища не са отговаряли на критериите и не са били класирани. 135 проектни предложения от 134 училища са били одобрени, като 21 от тях вече имат такъв статут, но кандидатстват с нова иновация. От тази година за иновативните училища има специална програма с бюджет 1.57 млн. лв. По нея 580 школа ще обменят добри практики, като от тях са включени 290 учебни заведения, които не се иновативни.", "date": "2019.06.18", "title": " Образователният министър Красимир Вълчев: Още 113 училища стават иновативни\t"}
{"url": "https://trud.bg/%d0%ba%d0%b0%d0%b7%d0%b0%d1%85%d1%81%d1%82%d0%b0%d0%bd-%d0%b0%d0%ba%d1%82%d1%83%d0%b0%d0%bb%d0%b8%d0%b7%d0%b8%d1%80%d0%b0-%d0%b1%d1%80%d0%be%d1%8f-%d0%bd%d0%b0-%d0%b0%d1%80%d0%b5%d1%81%d1%82%d1%83/", "text": "Вътрешният министър на Казахстан Ерлан Тургумбаев актуализира данните за броя на арестуваните демонстранти при протестите преди и след   по-рано този месец на почти 4000 души, а на ранените полицаи на повече от 300 души, съобщи БТА. Министърът каза днес пред местни медии, че общо 700 души са били осъдени на различни срокове арест. „Повече от 300 служители на полицията са получили телесни повреди. Шестима от тях сега са в болница. Всичко това обхваща трите дни 9,10 и 11 юни“, каза Тургумбаев. По думите му пазителите на реда не са използвали никакви специални средства при протестите. „Полицаите са получили най-вече леки телесни повреди. Шестимата хоспитализирани са със счупени крака, черепно-мозъчни травми, защото телесните повреди са нанесени от пръчки, камъни и арматурно желязо, които са използвали гражданите, дестабилизиращи ситуацията“, поясни министърът. В деня на президентските избори на 9 юни и през следващите два дни в Казахстан избухнаха големи протести по призив на организацията „Демократичен избор на Казахстан“. Полицията разпръсна демонстрантите със сила. По-рано властите съобщаваха за по-малко от 1000 задържани при протестите.", "date": "2019.06.18", "title": " Казахстан актуализира броя на арестуваните при протестите около изборите – на 4000"}
{"url": "https://trud.bg/%d0%b8%d1%82%d0%b0%d0%bb%d0%b8%d1%8f-%d0%b5-%d0%bf%d1%8a%d1%80%d0%b2%d0%b8-%d0%bf%d1%80%d0%b8%d1%8f%d1%82%d0%b5%d0%bb-%d0%bd%d0%b0-%d1%81%d0%b0%d1%89/", "text": "Италия е най-довереният съюзник на САЩ в Европа и Рим споделя сходни гледни точки с Вашингтон по отношение на редица международни въпроси като отношенията между Запада и Китай, иранската ядрена програма, ситуацията във Венецуела. Това обяви италианският вицепремиер и лидер на крайнодясната „Лига” Матео Салини, по време на визитата си в американската столица, предаде Ройтерс. Рим се намира във вниманието на Вашингтон последните месеци около отказа на Италия да признае Хуан Гуайдо за президент на Венецуела и включването на страната в инициативата на Китай „Един пояс, един път”.", "date": "2019.06.18", "title": " Италия е първи приятел на САЩ"}
{"url": "https://trud.bg/%d1%81%d0%b8%d0%bd%d0%be%d0%bf%d1%82%d0%b8%d0%ba%d1%8a%d1%82-%d0%bf%d0%b5%d1%82%d1%8a%d1%80-%d1%8f%d0%bd%d0%ba%d0%be%d0%b2-%d0%bf%d1%80%d0%b5%d0%b4-%d1%82%d1%80%d1%83%d0%b4-30/", "text": "Двама души загинаха от мълнии през последните два дни Желязна каишка на куче вероятно причинила смъртта Общо 30 000 гръмотевици ударили страната за 24 часа от понеделник сутринта. Това заяви преди “Труд” синоптикът Петър Янков и допълни, че броят им за Балканския полуостров в същия период е над 100 000. Той обясни, че в понеделник на места в страната за една минута са падали по 100 мълнии. “Всяка светкавица е опасна. Хората трябва да знаят, че е рисковано да излизат по време на буря – особено, ако стоят изправени или се крият под дървета. По-безопасно е да легнат на земята”, обясни Янков. Той посочва, че уринирането на открито е опасно при гръмотевична буря, защото урината е проводник на електричеството и увеличава значително шанса за удар. Янков коментира и нещастния случай от понеделник вечерта, при който 47-годишен мъж от София и куче бяха покосени от мълния. “Вероятна причина може да е желязна каишка на кучето до него”, каза още синоптикът. Говорителят на Спешна помощ Катя Сунгарска потвърди пред “Труд”, че мъжът се е намирал в беседка и около него е имало и други хора, но те не са пострадали. Тя допълни, че това е вторият смъртен случай от гръмотевица за два дни. В неделя мъж на 38 г. бил ударен от светкавица и починал на място, след като бил за риба на язовир Искър. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.18", "title": " Синоптикът Петър Янков пред “Труд”: 30 000 гръмотевици ударили България за ден"}
{"url": "https://trud.bg/%d0%b5%d1%81%d0%b8%d0%bb-%d0%b4%d1%8e%d1%80%d0%b0%d0%bd-%d0%b2-%d1%81%d1%83%d0%bf%d0%b5%d1%80-%d1%84%d0%be%d1%80%d0%bc%d0%b0-%d0%b7%d0%b0-%d0%bb%d1%8f%d1%82%d0%be%d1%82%d0%be-%d1%81%d0%bd%d0%b8%d0%bc/", "text": "Попфолк дивата Есил Дюран е на прага на 50-те години, но изглежда по-добре от всякога. Тя се наслаждава на летните дни все по-често, а в профила си в Instagram споделя кадри по бански, от които си личи стегнатата й фигура. „ ” – това е посланието към последната снимка на Есил, която тя сподели с феновете си. Красотата на Есил обаче се дължи и на грижите, които полага за външния си вид. Нейният изпитан метод за отслабване се състои в „отвара“, която сама си приготвя всяка сутрин – комбинация от джинджифил, мед и лимон. Благодарение на тази смес, метаболизмът се забързва и мазнините се топят по-бързо.", "date": "2019.06.18", "title": " Есил Дюран в супер форма за лятото (СНИМКИ)"}
{"url": "https://trud.bg/%d0%bc%d1%80%d1%80%d0%b1-%d0%b4%d0%be%d0%b3%d0%be%d0%b2%d0%be%d1%80%d0%b8%d1%82%d0%b5-%d0%bf%d0%be-%d0%be%d0%bf%d1%80%d1%80-%d1%81%d0%b0-%d0%b7%d0%b0-%d0%bd%d0%b0%d0%b4-25-%d0%bc%d0%bb%d1%80%d0%b4/", "text": "Мерки за енергийна ефективност в малките общини 587 договора за над 2,5 млрд. лв. се изпълняват по Оперативна програма „Региони в растеж” 2014 – 2020 г., обяви зам.-министърът на регионалното развитие Деница Николова по време на 14-тото заседание на Комитета за наблюдение на Оперативна програма „Региони в растеж” 2014-20 г. „Няма риск от загуба на средства по ОП „Региони в растеж” 2014-20 г. към края на 2019 г. по правилото за автоматично освобождаване. Към днешна дата е договорен над 86% от общия ресурс на ОПРР, който надхвърля 3 млрд. лв. Сключени са 587 договора за над 2,5 млрд. лв. Разплатени са 45% от договорените средства, а 24% са сертифицираните разходи към ЕК”, каза Николова. Ключов акцент по програмата в следващите години ще е реализацията на проектите с финансови инструменти, за които по ОПРР 2014-2020 г. е определен ресурс от 370 млн. лв. Към момента са одобрени 10 проектни предложения, обяви Николова. В рамките на Комитета за наблюдение на ОПРР бе решено към 28-те по-малки общини бенифициенти да се насочи спестен ресурс от програмата за саниране на сгради. Той е формиран от неусвоени средства и икономии от проведените обществени поръчки. Индикативният бюджет към момента е 11,5 млн.лв., но се очаква да нарасне, тъй като се планира процедурата да бъде обявена през ноември. Със средствата ще се прилагат мерки за енергийна ефективност в обществени и жилищни сгради.", "date": "2019.06.18", "title": " МРРБ: Договорите по ОПРР са за над 2,5 млрд. лв."}
{"url": "https://trud.bg/%d0%bd%d0%b8%d0%bd%d0%be%d0%b2%d0%b0-%d1%80%d0%b5%d1%88%d0%b8-%d0%b4%d0%b0-%d0%bf%d0%be%d0%be%d1%81%d1%82%d0%b0%d0%bd%d0%b5-%d0%b8-%d0%b4%d0%b0-%d0%b4%d0%be%d1%81%d0%ba%d0%b0%d0%bf%d0%b5-%d0%b1%d1%81/", "text": "За преобладаващите в партията опитни активисти тя е очевидна „парашутистка“ в червения елит Жалка картинка е тази партия, щом редовно я спасяват с интриги, водевилни постановки и клоунади След изборите за евродепутати председателката на БСП публично подаде оставка и свика заседание на конгреса. За да се отвори процедура за избор на нов партиен шеф, като и тя щяла да се кандидатира за поста. Междувременно си организира вопли от провинцията „Не си отивай, не ни изоставяй!“ и шумни агитки за подкрепа в заседателната зала. Дежурният от много години по възхвалата и спасяването на водачите на соцпартията актьор Стефан Данаилов надлежно я помоли да оттегли оставката си, да успокои и спаси партията. Роден лидер била тя и танк дори?! Жалка картинка е тази партия, щом редовно я спасяват с интриги, водевилни постановки и клоунади. Роденият лидер не лиже, където е плюл. Подадена оставка не се обсъжда – това е принцип! Щом си я подал публично, крайно унизително е да я оттегляш на заседание, свикано именно за приемането й. Обидно е за тези около 600 делегати, привикани да я измъкват от калната яма, в която сама се натика. Сред тях има и сериозни партийци, разбират, че е велика глупост да се сменя лидер месеци преди важни избори, но разбират още, че точно тя я скалъпи. Глупост беше и излизането от Народното събрание на парламентарната им група по нейна инициатива, глуповато сега изглежда и връщането им там. Учудвам се и на Асланов, казва Данаилов: „Да казва: Аз ви заблуждавах, че печелите напред, за да не ви отчайвам. Може ли такова нещо? Да ни мами! И да му плащаме за това.“ Ами социологът е залепен за Станишев, сега върви плътно с Нинова в ръководството, след като през 1990 г. демонстративно напусна партията с АСП. От вчера прави пари покрай БСП! Със знанието на съответния партиен шеф, разбира се. Аз създадох този хаос и аз ще трябва да подредя нещата,  заяви Нинова. Ето как изглежда партията според думите u на конгреса: „От две години на върха в БСП се бият две тенденции, промяна срещу статукво. Този сблъсък отслабва партията и ви обърква, демотивира, смазва по места… Изтощихме партията, измъчихме хората си по места, да работят, да тичат, а ние да им се отблагодаряваме със скандали и борби кой да води бащина дружина. Накрая ще останем без дружина.“ Затова в позата на Спасителка ще поостане, чрез оттегляне на оставката, не чрез избор. Образец за смело поемане на отговорност! Който е надробил кашата – да си я сърба, важи и за създадения хаос. Който го е създал, може само да го раздуха още повече. Дори само за това признание следва да я натирят при първа възможност. За признанието, че при нейното ръководство партията реално е отслабена, хората са измъчени и на хоризонта се очертава оставането без бащина дружина – още повече. Тя е избор на същия национален съвет, отговорна е за изострянето на битките в него, значи не е обединителят, а съществената част от проблема. „Мисля че Корнелия Нинова се е доказала като човек, който знае какво прави и носи отговорност за своите постъпки… Много е важно България да не остава без политическа опозиция“, казва президентът Румен Радев. Излиза, че без Нинова ще катастрофира демокрацията у нас. Няма. Но с нееднократните си и често прозрачни намеци в нейна полза самият той не изглежда твърде надпартиен и смалява рейтинга си. Тъй като дори най-аргументираната му критика на правителството и ГЕРБ се възприема като даване рамо на БСП. За същността на подкрепата за Нинова в Националния съвет  преди да я изберат: „За преобладаващите в партията опитни активисти тя е очевидна „парашутистка“ в червения елит, представителка на приватизаторската банда назначенци в СДС… застаналите зад кандидатурата u лица и групи я познават, ще им поднесе изненади…“ Поднесе ги неочаквано бързо. Изхвърли от бюрото не само Гергов, но и други видни социалисти-строители на съвременния капитализъм. Сега те според нея са главните виновни за състоянието в партията, а тя има само някои трески за одялкване. Например е недостатъчно гъвкава, но ще се ошлайфа по някое време. Твърде различни интереси имат ощетените от нея партийни активисти, групичките им не успяват да ги синхронизират  и създадат целенасочена линия на поведение. Преди изборите допуснаха много груба тактическа грешка – застанаха зад кандидатурата на Станишев за евродепутат и така за делегатите на конгреса се очерта дилемата „Нинова или предводителят на джендъристите в ЕС“. Само с озлобление не става, а пари и Нинова може да извади. Освен това тя се показа като добра ученичка на седесарския водач Иван Костов, преди и по време на конгреса приложи успешно негови хватки от 90-те години. Противниците u същевременно се изложиха като конспиратори, знаеха за подготвената игричка с оставката, фактически не предложиха разбираема за партийците политическа позиция със здрава критика срещу вредната за БСП линия на Нинова. Поостана на поста Корнелия, макар и на една кълка, остава и линията, водеща към доскапването на БСП. Не случайно днес тя говори за „ступор и гняв в партията…  пред разпад… предстоят местни избори, а ще отидем на тях разбити… „ Разбира се, казва го с позата на единствената, която може да спре тези явления и процеси, но това е диагнозата и тя не е лечението. Значи председателството u в БСП следва да се приеме по хегелиански – всичко съществуващо е разумно.", "date": "2019.06.18", "title": " Нинова реши да поостане и да доскапе БСП\t"}
{"url": "https://trud.bg/%d0%bf%d1%80%d0%b5%d0%b3%d0%be%d0%b2%d0%be%d1%80%d0%b8-%d0%b8%d0%bb%d0%b8-%d1%80%d0%b0%d0%b7%d0%b3%d0%be%d0%b2%d0%be%d1%80%d0%b8/", "text": "Дългосрочната цел се замъглява от моментната емоция Разговарят, но не преговарят. Това е най-точното определение за жанра на случващото се в Съвместната експертна комисия по исторически и образователни въпроси, създадена съгласно Договора за приятелство, добросъседство и сътрудничество между двете страни. Защото в работата на Комисията отсъстват поне няколко задължителни елемента, характеризиращи едни мъждудържавни преговори. На първо място – за какво точно се преговаря С други думи, няма ясно фиксиран, взаимно договорен и приет предмет на преговорите. Историята определя тематичната област на преговорите, но сама по себе не фиксира дневния им ред. Тук си струва да се спомене, че в началото на работата на друга подобна двустранна комисия преди повече от десет години – Двустранната комисия по нерешените въпроси между България и Турция, съгласуването на въпросите за обсъждане отне повече от година поради несъгласието на турската страна изобщо да включи в дневния ред въпроса за обезщетенията за тракийските бежанци. И след като това съгласие в крайна сметка бе фиксирано в дневния ред, този въпрос повече не можеше да бъде избягван. Това, което се прави към момента е инвентаризация на исторически събития и личности. Като естествено при подобен подход списъкът никога не може да бъде изчерпателен, а и съдейки по публичната информация тематиката за всяка следваща среща се съгласува в хода на разговорите. Подобна работа „на парче“ може да има своята тактическа обосновка, ако се предполага, че след съгласуване на общи позиции по отделните парчета ще се оформи едно единно цяло. Практиката обаче показва, че вероятността да се постигне обратен ефект и да се блокира дейността на комисията е по-голяма – както се случва в момента с несъгласията по повод Гоце Делчев. Логичният подход, от който е заинтересована България, е да се върви от общото към частното. Задача на Комисията би следвало да бъде дефиницията на понятието „обща история“, залегнало в Договора: какво това означава, какъв период обхваща, кога историята вече се разделя (дали това става след 1878 г. и дали е факт през 1903 г. и след Балканската и Първата световна война – както твърдят македонските историци, или този период започва едва след края на Втората световна война?). Решаването на този проблем естествено би разставило историческите личности и събития на тяхното точно място. Нещо повече, една междудържавна комисия не може да бъде редколегия. Тя не може да редактира учебниците по история на двете страни. Съдържанието на тези учебници ще бъде функция именно от постигането на разбиране за периода на общата история. Като дори и това няма да предотврати други научни интерпретации на отделни историци и в София, и в Скопие. На второ място, съдейки по всичко българската делегация преговаря без мандат Няма информация Министерският съвет да е одобрил преговорни позиции по въпроса. А те са абсолютно задължителни, когато става дума за национални интереси. Разбира се, съдържанието на този мандат не може да бъде публично, но неговото наличие следва да бъде ясно. Членовете на Комисията не защитават лични мнения по време на разговорите. Нито пък могат да формират държавни позиции на база на собственото си мнение – дори и те да са единни в него. Като този мандат следва да фиксира както целите, така и рамките на възможните компромиси – т.е. червените линии, отвъд които българската делегация не може да отстъпи. Трето, стои въпросът за сроковете и резултата от дейността на комисията. Като съвместен орган, създаден по решение на двете правителства, естествено е постигнатите договорености да бъдат фиксирани в договорна форма и комисията да приключи дейността си с междудържавно споразумение С пълното съзнание за всички трудности по пътя към неговото постигане, ако това не е крайната цел на дейността на Комисията, то тогава се поставя под въпрос смисъла на нейното съществуване. Работата на Комисията не може да бъде безкрайна и следва да има своя времеви хоризонт. Той неминуемо е свързан и с евентуалното начало на преговорите на Република Северна Македония за присъединяване към ЕС – доколкото задължително условие за членство в Съюза е отсъствието на нерешени двустранни проблеми със съседите. Нещо повече, отсъствието на акта на взаимна договореност може да компрометира процеса на диалог, като създаде допълнително напрежение в двустранните отношения. Самият двустранен договор за добросъседство илюстрира значението на фиксирането на евентуалните договорености в правно обвързващ документ. Договорът, освен всичко друго, имаше за цел да отговори на друг важен за България проблем – този за името на нашата съседка България от самото начало не беше страна в спора за името. Но това не означава, че тя не следеше процеса. И когато преди повече от десетилетие се очертаха двата реалистични гръцко-македонски компромиса – Северна Македония или Горна Македония, българската дипломация не зае изчаквателна позиция, а потърси превантивни решения. Отчитайки възможната негативна реакция в страната, България потърси гаранции срещу евентуални териториални претенции, асоцииращи се с новото име, именно в подписването на ангажиращ международен правен документ, в който македонската държава поема едностранен ангажимент (достатъчно рядко срещан в международните отношения) за ненамеса във вътрешните работи на България. Което има много по-висока стойност от заявленията на който и да било македонски президент или премиер, каквито ние често сме склонни да изискваме. Друг въпрос, който не е предмет на работа на Комисията, но попада индиректно в полето u на действие през призмата на образованието е проблемът за езика Това е следващият труден проблем, пред който България ще бъде изправена. Защото на кабинката за преводи в Брюксел зад северно-македонската делегация няма да има надпис „български език“, а и документите на ЕС, предназначени за Скопие, също няма да са на литературен български. В официалните двустранни отношения проблемът има вече своето прието и от двете страни решение: в декларацията на премиерите от 1999 г. е записано, че тя е подписана на „официалните езици на двете страни – български език, съгласно Конституцията на Република България и македонски език, съгласно Конституцията на Република Македония“. Този текст се възпроизвежда и в Договора от 2017 г. Тази формулировка обаче е неприложима в многостранните формати. И българското правителство трябва своевременно да осмисли и формулира национална позиция по този въпрос, отчитайки както българския генезис на езика, така и неговата естествена еволюция и целенасочено отдалечаване от корените през последните десетилетия. Всички тези проблеми обаче произтичат от неяснотата по един базисен въпрос, който продължава да не получава еднозначен публичен отговор. Става дума за това какви са стратегическите цели и интереси на България спрямо нейната съседка. Като много често дългосрочната цел се замъглява от моментната емоция. Всеки публичен скандал между двете столици захранва и работи в полза на македонизма, създава противоречия и конфликти. Македонизмът е заинтересован от това да издига бариери и да разделя. Неговата цел е да отграничава и да противопоставя. Докато в български интерес е да се премахнат всички бариери между двете държави и българските граждани да се чувстват в Скопие като у дома си, а северно-македонските да се чувстват в София по същия начин. Българската стратегия следва да е насочена към премахването на бариерите и към изчистване на спорните въпроси чрез диалог в рамките на нормалните политически разговори. За да имаме възможно най-позитивните отношения между две съседни приятелски държави, членуващи в НАТО, а в перспектива – и в ЕС, след присъединяването на Република Северна Македония към Съюза. Крайно време е България да спре да мисли за Македония като за територия, а като за хора и граждани. * Като заместник-министър на външните работи авторът е координирал подготовката на проекта за договор с (тогава) Република Македония, както и е ръководил българския преговорен екип в Двустранната комисия по нерешените въпроси с Турция.", "date": "2019.06.18", "title": " Преговори или разговори\t"}
{"url": "https://trud.bg/%d1%80%d1%83%d1%81%d0%b8%d1%8f-%d0%be%d0%b1%d1%8f%d0%b2%d0%b8-%d1%87%d0%b5-%d0%b5-%d0%b2%d1%8a%d0%b7%d0%bc%d0%be%d0%b6%d0%bd%d0%be-%d0%b5%d0%bb%d0%b5%d0%ba%d1%82%d1%80%d0%b8%d1%87/", "text": "Русия обяви, че е „възможно“ електрическата ѝ мрежа да е подложена на кибератака от САЩ, предаде Би Би Си, Говорителят на Кремъл Дмитрий Песков заяви, че съобщенията, че американски кибервойници са заложили вируси в електрическата мрежа са „хипотетично възможни“. Коментарите му бяха направени в отговор на статия в „Ню Йорк таймс“, която твърди, че военни хакери на САЩ са взели на мушка руски ТЕЦ-ове. Информацията предизвика скептицизъм от страна на експерти и бе отхвърлена от президента Тръмп. В статията си вестникът пише, че американски „код“ е заложен в много елементи от руската електрическа мрежа и че това е ескалация на друга дейност за борба с руската дезинформация и хакерски кампании. Песков заяви, че президентът Тръмп е опровергал тези твърдения и ги е нарекъл „фалшиви новини“. Говорителят на Кремъл допълни: „Ако някой смята, че правителствени агенции правят това без да информират държавния глава, тогава, разбира се, това може да сочи, че кибервойна срещу Русия може да е хипотетична възможност. Той допълни, че жизненоважни сфери от руската икономика са били подложени на непрекъснати атаки, но страната е успяла да им се противопостави и щети не са били нанесени. Според „Ню Йорк таймс“ САЩ проучват руските енергийни системи от 2012 г., но сега са по-заинтересовани от откриването на слабости и внедряване на вируси. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.18", "title": " Русия обяви, че е „възможно“ електрическата ѝ мрежа да е подложена на кибератака от САЩ"}
{"url": "https://trud.bg/%d0%bf%d1%83%d1%81%d0%bd%d0%b0%d1%85%d0%b0-%d0%bb%d0%b8%d1%84%d1%82%d0%be%d0%b2%d0%b5%d1%82%d0%b5-%d0%b2%d0%b8%d1%82%d0%be%d1%88%d0%ba%d0%be-%d0%bb%d0%b0%d0%bb%d0%b5-%d0%b4%d0%be-%d1%87%d0%b5/", "text": "От 15 юни любителите на планинските приключения имат възможност да стигнат с лифт почти до най-високата точка на Витоша – Черни връх. В събота бяха пуснати лифтовете „Витошко лале 1“ и „Витошко лале 2“. Те ще бъдат на разположение на всички, които обичат разходките из Витоша и искат да се насладят на спокойствието и прохладата, които носи планината през лятото.  До „Алеко“ може да се стигне с кабинковия лифт „Симеоново – Алеко“, който също работи от 15 юни. Цените на билетите за него са 12 лева за еднократен билет и 17 лева за отиване и връщане.  Ще има и комбинирани билети на изгодни цени. 25 лева ще струва ползването на кабинковия и седалковите лифтове в рамките на един ден.  „Витоша ски“ пуска и семейни комбинирани билети – по 55 лева за семейство с едно дете и 60 лева – с две деца. Деца до 6 години се возят безплатно.  Използването само на седалков лифт в посока ще бъде 7 лева, а за двата лифта – „Витошко лале 1“ и „Витошко лале 2“  – 12 лева. В двете посоки цената е 17 лева.  Картата за седалковите лифтове за колоездачи ще струва 30 лева. Всички съоръжения ще работят през почивните и празничните дни до средата на месец ноември.", "date": "2019.06.18", "title": " Пуснаха лифтовете „Витошко лале“ до Черни връх през лятото\t"}
{"url": "https://trud.bg/%d0%b8%d1%80%d0%b0%d0%bd%d1%81%d0%ba%d0%b8%d1%82%d0%b5-%d0%b2%d0%bb%d0%b0%d1%81%d1%82%d0%b8-%d1%81%d0%b0-%d1%80%d0%b0%d0%b7%d0%b1%d0%b8%d0%bb%d0%b8-%d1%88%d0%bf%d0%b8%d0%be%d0%bd%d1%81%d0%ba%d0%b0/", "text": "Иранските власти са разбили нова шпионска мрежа, свързана с Централното разузнавателно управление (ЦРУ) на САЩ, съобщава АФП. По време на операцията са били извършени няколко ареста. „Следвайки улики в американските разузнавателни служби, наскоро открихме новобранци, които американците са наели за нова мрежа“, съобщи държавната информационна агенция IRNA, цитирайки служител от Министерството на разузнаването в Техеран.", "date": "2019.06.18", "title": " Иранските власти са разбили шпионска мрежа на ЦРУ"}
{"url": "https://trud.bg/%d0%b2%d0%bd%d0%b5%d1%81%d0%b5%d0%bd-%d0%b5-%d0%be%d0%b1%d0%b2%d0%b8%d0%bd%d0%b8%d1%82%d0%b5%d0%bb%d0%bd%d0%b8%d1%8f%d1%82-%d0%b0%d0%ba%d1%82-%d0%bd%d0%b0-%d0%b1%d0%b8%d0%b2%d1%88%d0%b8%d1%8f-%d0%b7/", "text": "Внесен е обвинителният акт на бившия заместник-кмет на Столична община Евгени Крусев. Това потвърди заместник-главният прокурор Иван Гешев по време на брифинг. Прокурор Десислава Христова допълни, че обвинителният акт на Крусев е внесен миналата седмица и уточни, че става въпрос за длъжностно престъпление. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.18", "title": " Внесен е обвинителният акт на бившия заместник-кмет на Столична община Евгени Крусев"}
{"url": "https://trud.bg/%d1%80%d1%83%d1%81%d0%ba%d0%b8%d1%8f%d1%82-%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82-%d0%b0%d0%bd%d1%83%d0%bb%d0%b8%d1%80%d0%b0-%d0%b4%d0%be%d0%b3%d0%be%d0%b2%d0%be%d1%80%d0%b0-%d0%b7/", "text": "Държавната дума на Руската федерация прие закон за прекратяване на действието на Договора за ликвидиране на ракетите със среден и малък обсег (ДРСМО), подписан между СССР и САЩ, предава РИА Новости. Законът   за разглеждане на 31 май от държавния глава Владимир Путин. Документът бе подкрепен от съответната комисия по международни въпроси и две съизпълнителни комисии – по сигурността и отбраната. ДРСМ между СССР и САЩ е подписано през 1987 г. С него страните се ангажираха да унищожат всички балистични ракети и ракети със зададен обхват, а също да не произвеждат, да не тестват и да не ги използват в бъдеще.", "date": "2019.06.18", "title": " Руският парламент анулира договора за ракетите със САЩ"}
{"url": "https://trud.bg/%d1%83%d1%87%d0%b5%d0%bd%d0%b8-%d1%80%d0%b0%d0%b7%d0%ba%d1%80%d0%b8%d1%85%d0%b0-%d0%b7%d0%b0%d1%89%d0%be-%d0%ba%d1%83%d1%87%d0%b5%d1%82%d0%b0%d1%82%d0%b0-%d0%b3%d0%bb%d0%b5%d0%b4%d0%b0%d1%82-%d1%82/", "text": "Ако ви изглежда, че очите на куче казват нещо или искат вашето внимание, това може да е начин на еволюцията да манипулира вашите чувства. Изследователи разкриха, че кучетата са развили мускули около очите си, които им позволяват да правят изражения, които отчасти имат за цел да привличат внимание от хората, гласи публикация в сп. „Протоколи на Американската академия на науките“. Малки лицеви мускули позволяват на очите на домашните любимци да наподобяват изражение като на малко дете, което предизвиква „родителска реакция“. Според изследването „милите очи“ са помогнали на домашните кучета да създадат връзка с хората. Предишни проучвания са показвали са давали сходни резултати, но новият анализ в САЩ и Великобритания показва, че е имало анатомична промяна около кучешките очи, за да направят това възможно. Тези мускули са позволили на кучетата да създадат феномена „изразителни вежди“, който създава илюзията за човешка комуникация.", "date": "2019.06.18", "title": " Учени разкриха защо кучетата гледат тъжно\t"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d0%bd-%d0%b5-%d0%b2%d0%be%d0%b4%d0%b0%d1%87-%d0%b7%d0%b0-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0%d1%82%d0%b0-%d1%81%d1%8a%d1%81-%d0%b7/", "text": "31-годишен водач е задържан за катастрофата,   на главния път в района на село Загорско, съобщават от МВР. След денонощна работа криминалисти от ГД „Национална полиция“ и ОДМВР-Кърджали установиха водача и лек автомобил „Пежо“ от тежкото пътнотранспортно произшествие. В хода оперативно-издирвателните действия участваха служители на всички районни управления на МВР в областта и бяха прегледани камери по трасето за успешното разкриване на престъплението. Тялото на 37-годишния велосипедист беше открито на 15 юни около 10,30 часа в канавка и транспортирано в Отделението по съдебна медицина в кърджалийската болница. Образувано е досъдебно производство. Продължава работата по документирането на случая и извършването на процесуално-следствени действия под наблюдението на Окръжна прокуратура. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.18", "title": " Шофьор е задържан за катастрофата със загинал велосипедист на главния път за ГКПП „Маказа“"}
{"url": "https://trud.bg/%d0%bc%d1%8a%d0%bb%d0%bd%d0%b8%d1%8f%d1%82%d0%b0-%d1%83%d0%b1%d0%b8%d0%bb%d0%b0-%d0%bc%d1%8a%d0%b6-%d0%b2-%d0%bb%d1%8e%d0%bb%d0%b8%d0%bd-%d0%bf%d0%b0%d0%b4%d0%bd%d0%b0%d0%bb%d0%b0-%d0%bd%d0%b0/", "text": "Деца, които са играели на метри от софиянеца,  я в жк „Люлин“, също са пострадали, но леко. Станали обаче преки свидетели на трагедията, разиграла се в градинката до блок 632, информира  . 47-годишният столичанин беше ударен от мълния снощи, докато е разхождал кучето си. Сигналът за инцидента е подаден малко след 20 часа. Трагичният инцидент е станал до беседка между блоковете, която е изцяло от дърво и няма метални части. Свидетели на удара на мълнията са станали група деца, които са играели на няколко метра от случилото се. „Вчера като бяхме в тази къщичка, удари гръм между нас и онази макара, по близо беше към тях. Бях с телефон в ръка и ме хвана ток по ръцете. Моят приятел също. Понеже телефонът беше точно до крака му. Започнаха да излизат искри. Видяхме гърма, мен ме удари по крака заради на приятеля ми телефона, побягнахме към едни вход, защото валеше и ни беше страх“, разказват те. Мълнията е била толкова мощна, че е изкопала дупка близо 10 см на метри от беседката. Най-близко до удара е бил мъжът, който почина минути по-късно на входа на „Пирогов“, въпреки че линейката дошла само за 8 минути и през цялото време по пътя лекар му е правил реанимация.", "date": "2019.06.18", "title": " Мълнията, убила мъж в „Люлин“, паднала на метри от играещи деца"}
{"url": "https://trud.bg/%d0%bf%d0%be%d1%82%d0%b2%d1%8a%d1%80%d0%b4%d0%b8%d1%85%d0%b0-%d0%bf%d1%80%d0%b8%d1%81%d1%8a%d0%b4%d0%b0-%d0%b7%d0%b0-%d0%ba%d0%be%d0%bd%d1%82%d1%80%d0%b0%d0%b1%d0%b0%d0%bd%d0%b4%d0%b0-%d0%bd%d0%b0-200/", "text": "Апелативен съд – Бургас потвърди наказание от две години „лишаване от свобода“ и „глоба“ от 15 000 лв. за бургазлия, пренесъл контрабандно през границата над 200 килограма тютюн. Съдът е отложил изпълнението на наказанието „лишаване от свобода“ за изпитателен срок от четири години. Димитър. Н. е признат от две съдебни инстанции за виновен в това, че на 20.05.2016 г., през ГКПП „Малко Търново“, при влизане в България, пренесъл през границата на страната, с лек автомобил марка „Волво S 60, „стоки за търговски и производствени цели в големи размери“, обясниха магистратите. Става дума за 217 995,480 грама нарязан тютюн на стойност 46 737,45 лв., в насипно състояние, без бандерол, без знанието и разрешението на митниците. Стоката е била поставена в 29 полиетиленови торби, натоварени в багажното отделение и в купето на автомобила. Съдът е отнел в полза на държавата предметът на контрабандата и средството, послужило за нейното пренасяне и подсъдимият е осъден да заплати в полза на държавата направените в наказателното производство деловодни разноски. Решението подлежи на обжалване и протестиране в петнадесет дневен срок от получаване на писмените съобщения за изготвянето му пред Върховния касационен съд. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.18", "title": " Потвърдиха присъда за контрабанда на 200 кг тютюн в Бургас"}
{"url": "https://trud.bg/%d0%b5%d0%ba-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b4%d0%b0-%d1%81%d1%8a%d0%b7%d0%b4%d0%b0%d0%b4%d0%b5-%d0%bd%d0%b0%d0%b4%d0%b5%d0%b6%d0%b4%d0%bd%d0%b0-%d1%81%d1%82%d1%80%d0%b0%d1%82/", "text": "Европейската комисия препоръчва на България да създаде надеждна стратегия за разнообразяване на доставките на газ. В тази връзка страната ни трябва да предвиди и необходимите инфраструктурни проекти. Това се съдържа в огласените днес препоръки на Еврокомисията към страните членки, предаде  . Препоръките са направени след оценка на представения от всяка държава проект на интегриран план в областта на енергетиката и климата. Брюксел препоръчва също така София да представи подробни сведения за стратегията за дългосрочните доставки на ядрени материали и гориво, най-вече с оглед на предвиденото увеличаване на ядрените електроенергийни мощности на страната. България също така трябва да постигне дял на възобновяемата енергия от най-малко 27% до 2030-та година, както и допълнителни икономии на енергия. Страната ни трябва да набележи и мерки за развитие на конкурентни пазари на едро и дребно, като това да стане чрез насърчаване на конкуренцията в страната, включително чрез преминаване към изцяло пазарни цени, а и чрез премахване на препятствията пред трансграничната търговия.", "date": "2019.06.18", "title": " ЕК: България да създаде надеждна стратегия за разнообразяване на доставките на газ\t"}
{"url": "https://trud.bg/%d1%80%d0%b5%d0%bc%d0%be%d0%bd%d1%82%d0%b8%d1%80%d0%b0%d1%82-%d0%bc%d0%b0%d0%bd%d0%b0%d1%81%d1%82%d0%b8%d1%80%d0%b0-%d1%81%d0%b2-%d1%81%d0%b2-%d0%bf%d0%b5%d1%82%d1%8a%d1%80-%d0%b8-%d0%bf/", "text": "По съвместна инициатива на община Свищов и архиерейското наместничество, започна ремонт на най-старата историческа сграда в манастира „Св Св. Петър и Павел“. Светата обител е паметник на културата. В най-старата сграда е живял и работил от 1813 до 1836 година Неофит Бозвели – будител за просвета и културно възраждане на българския народ, и борец за независимост на българската църква. На тази постройка е предвидена реконструкция, като в момента се подновява част от покрива. „В духовен план тя е най-наситена с благодат поради присъствието на редица бележити духовници“, споделя монахиня Агнеса, която е материално отговорно лице в манастира. По думите и сградата е осветена от самото присъствие светия човек Неофит Бозвели, който е живял в нея, както и от редицата свети лица от най-висок сан, които са пребивавали в сградата и са били достойни негови последователи. Такива са и двете игуменки майка Таисия, която още от 5-годишна е била в манастира, както и майка Ксения, която има голям принос за построяването на новата жилищна сграда и параклиса. „Все много благодатни жени, които са били изключително предани и които са погребани в двора на манастира.“, споделя монахиня Агнеса. Успоредно с ремонтните дейности на сградата ще бъде облагороден и дворът на манастира, в който почиват тленните останки и на големите дарители на Свищов Еленка и Кирил Аврамови, и Димитър А. Ценов, които даряват средства за построяването на Първото българско читалище и Висше търговско училище в Свищов.", "date": "2019.06.18", "title": " Ремонтират манастира „Св. Св. Петър и Павел“ в Свищов\t"}
{"url": "https://trud.bg/%d0%b0%d0%bd%d0%b3%d0%b5%d0%bb%d0%b0-%d0%bc%d0%b5%d1%80%d0%ba%d0%b5%d0%bb-%d1%81%d0%b0%d0%bd%d0%ba%d1%86%d0%b8%d0%b8%d1%82%d0%b5-%d1%81%d1%80%d0%b5%d1%89%d1%83-%d1%80%d1%83%d1%81%d0%b8%d1%8f-%d1%89/", "text": "Германия и Украйна смятат, че санкциите срещу Русия могат да бъдат смекчени ако се види прогрес в изпълнението на Минските споразумения от страна на Кремъл. Това заяви канцлерът Ангела Меркел на съвместна пресконференция с президента Владимир Зеленски в берлин. „Докато не видим прогрес няма как санкциите да бъдат премахнати“, каза Меркел. Тя добави, че не е обсъждала със Зеленски тази намаляване на санкциите. Канцлерът обяви, че на 12 юли ще се проведе среща на т.нар. Нормандска четворка (Германия, Франция, Русия и Украйна). По време на срещата си двамата лидери са обсъдили и запазването на транзит на руски газ през украйна. Според Зеленски товa е единственият начин страната му, а и цяла Европа да си гарантират енергийна безопасност. Държавла ният глава заяви, че двамата с Меркел са на напълно противоположни мнения относно проекта „Северен поток 2“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.18", "title": " Ангела Меркел: Санкциите срещу Русия ще паднат, когато видим, че се изпълняват Минските споразумения"}
{"url": "https://trud.bg/9-%d0%b3%d0%be%d0%b4%d0%b8%d1%88%d0%bd%d0%b0-%d0%b2%d0%b0%d1%80%d0%bd%d0%b5%d0%bd%d0%ba%d0%b0-%d1%81%d0%bf%d0%b5%d1%87%d0%b5%d0%bb%d0%b8-%d0%b7%d0%bb%d0%b0%d1%82%d0%be%d1%82%d0%be-%d0%b7%d0%b0-%d0%b0/", "text": "9-годишната Ивайла Иванова от Варна спечели златото в престижния Международен конкурс“ART TALENTS“ 2019 в Кушадасъ. Тя стана победител с авторската си песен „Моят Бийт“, като впечатли журито с талант, изпълнение и артистизъм. Песента вече има и професионален видеоклип. След дебюта й с рапъра Кристо в „Няма нищо невъзможно“, сега тя реализира самостоятелен проект. За сюжета за „Моят бийт“ малката Ив е избрала да покаже част от реалния си живот, надявайки се да даде добър пример на връстниците си- да следват мечтите си. Миналата събота Ивайла представи за първи път „Моят Бийт“ пред родна публика, като откри с песента си концерта за децата на загиналите полицаи и военни, който се проведе под Пантеона в Морската градина във Варна. Тя е на 9 години и е ученичка в Националното училище по изкуствата „Добри Христов“ във Варна, с профил пиано. От 3 години изучава пеене в школата на Мила Маврова към фондация „Арт Старс“ и има завоювани над 20 първи награди от конкурси в България, Германия, Италия, Сърбия, Турция, Черна гора и др. Освен с музика Ивайла се занимава с хип хоп танци в школата на „The Center World“ и тренира кикбокс в СК „БОИЛ“. Музиката на „Моят Бийт“ е на Александър Славчев, вокален аранжимент – Боряна Амира, видео – Bdigital Studio, танцьори – The Center World. В текста на песента момичето закачливо се заканва: „…Може да съм малка, но вече знам  пред трудностите няма аз да се предам.  Аз съм във Варна новата звезда  светя ярко и ще ви заслепя  Гери-Никол внимавай от сега  някой ден короната ще ти сваля!“", "date": "2019.06.18", "title": " 9-годишна варненка спечели златото за авторска песен"}
{"url": "https://trud.bg/%d0%b3%d0%b5%d1%88%d0%b5%d0%b2-%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d0%ba%d0%be%d1%81%d1%82%d0%b5%d0%bd%d0%b5%d1%86-%d0%b5-%d0%be%d0%b1%d0%b5%d1%89%d0%b0%d0%b2%d0%b0%d0%bb-%d0%bd%d0%b0/", "text": "Кметът на Костенец е   на общински съветници 30 хил. лв., за да гласуват определени решения в негов интерес. Това каза заместник-главният прокурор Иван Гешев по време на брифинг във връзка с разследване срещу кмета на Костенец. „Това е поредният случай на добро взаимодействие между службите. Няма да спра да го повтарям, с оглед на това, че българските граждани трябва да знаят, че службите за сигурност, правораздавателната система в лицето на прокуратурата си вършат в повечето случаи добре работата“, каза Гешев. По думите му това е единственият начин да се отговори на недобросъвестното отношение към прокуратурата и службите и твърденията, че няма никакви резултати от борбата с корупцията. По думите му в случая с кмета на Костенец става дума за досъдебно производство, което от март е под надзора на Специализираната прокуратура. „Започнало е по информация, подадена от Антикорупционния орган, за данни за корупционно престъпление“, коментира още Гешев и уточни, че в резултат на информацията и анализа ѝ, е образувано досъдебно производство. Заместник-главният прокурор коментира, че в рамките на случая са използвани СРС. Гешев обясни, че кметът е обещавал сумата от 30 хил. лв. на общински съветници от Общински съвет – Костенец, за да гласуват определени решения, които са в негов интерес. „Това е една интересна ситуация, защото ако позволите да се пошегувам, този кмет дава лош пример на останалите кметове. Обещава вместо да получава“, каза Гешев. „До преди два дена това е основният предмет на разследването“, обясни още Гешев. Той допълни, че в резултат на извършваните действия последните дни предметът на деяние ще бъде разширен. „Единият касае длъжностно присвояване от общинско предприятие, вторият случай безстопанственост“, посочи още Гешев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.18", "title": " Гешев: Кметът на Костенец е обещавал на общински съветници 30 хил. лв., за да гласуват решения в негов интерес"}
{"url": "https://trud.bg/%d1%84%d0%be%d0%bd%d0%b4-%d0%b7%d0%b5%d0%bc%d0%b5%d0%b4%d0%b5%d0%bb%d0%b8%d0%b5-%d0%bf%d1%80%d0%be%d0%b2%d0%b5%d1%80%d1%8f%d0%b2%d0%b0-%d0%b2%d0%b0%d0%ba%d0%b0%d0%bd%d1%86%d0%b8/", "text": "Инспектори на Държавен фонд „Земеделие“ влязоха във вторник във ваканционно селище „Балканъ“ в златаришкото село Калайджии. Комплексът е сред най-атрактивните и работещи по предназначение във Великотърновска област. Съществува от десетина години и е вдигнат с европари. Селището е регисрирано на ЕТ „Елика – Елица Гавазова“ и се управлява от семейството на 33-годишната дама. Ваканционният комплекс се простира на площ от 100 декара, част от която обширна гора и частно ловно стопанство. Има 6 напълно самостоятелни вили – 2 големи и 4 малки, хотелска част, панорамна механа, двуетажен ресторант, басейн, игрища с осветление, тенис маси, градински фитнес уреди, велосипеди, сауна. Това е втората къща за гости в областта, обект на проверка от фонда след „Епохи“ в Лясковец, където не бяха открити нередности. Съвсем наскоро полицията е проверила комплекс “Балканъ“ и не е установила никакви нередности в кокетното селище. До края на юни у нас трябва да бъдат проверени всичките 288 къщи за гости по ПРСР 2007-2013 в период на мониторинг. Проверките стартираха в средата на месеца по заповед на министъра на земеделието, горите и храните Десислава Танева за всички къщи за гости, финансирани по европейската програма, за които 5 годишния мониторингов период не е изтекъл. Общата изплатена субсидия за тях от Европейския фонд за развитие на селските райони (ЕФРСР) е близо 82 млн. лева. Проверките целят да се установи на място дали обектите, които са в период на наблюдение, работят по предназначение и развиват туристически дейности. Къщите за гости вдигнати с европари във Великотърновска област са 21-а. По една къща има в общините Лясковец,Стражица и Златарица. Останалите 18 са в Еленския балкан. Разпореждането за проверка от МВР на въпросните имоти е на главния прокурор Сотир Цацаров. От полицията е поискана информация дали въпросните къщи реално са били посещавани от туристи. След това щели да се дадат допълнителни указания за разследване за злоупотреба с еврофондове. Според предварителна информация сред тези къщи имало няколко,които се водят собственост на чужденци и не работят по предназначение. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.18", "title": " Фонд „Земеделие“ проверява ваканционно селище „Балканъ“ в Калайджии"}
{"url": "https://trud.bg/%d0%b4%d0%b2%d0%b0%d0%bc%d0%b0-%d0%bc%d1%8a%d0%b6%d0%b5-%d1%81%d0%b0-%d0%b7%d0%b0%d0%b4%d1%8a%d1%80%d0%b6%d0%b0%d0%bd%d0%b8-%d0%b7%d0%b0-%d0%bf%d0%be%d0%b1%d0%be%d0%b9-%d0%b8-%d0%ba%d1%80%d0%b0%d0%b6/", "text": "Двама мъже са задържани за грабеж в района на ж.к. „Фондови жилища”, съобщиха от МВР. Разследването на посегателството започнало след постъпил на 21 май сигнал от жител на столичния квартал „Банишора“. Той обяснил, че същия ден към 17.00 часа в района на ж.к. „Фондови жилища“ бил нападнат от трима непознати, които след нанесен побой му отнели лекия автомобил и чанта с голяма сума пари и лични документи. В резултат на предприетите оперативно-издирвателни действия в рамките на образуваното досъдебно производство, униформените установили и задържали двама от мъжете – на 21 и 27 години от София. След доклад на материалите в Софийска районна прокуратура, на двамата са повдигнати обвинения и мярката им за задържане е удължена до 72 часа. Продължава издирването на 45-годишния им съучастник.", "date": "2019.06.18", "title": " Двама мъже са задържани за побой и кражба на автомобил в София"}
{"url": "https://trud.bg/whats-app-%d1%81%d0%b5-%d1%81%d1%80%d0%b8%d0%bd%d0%b0-%d0%b2-%d0%b5%d0%b2%d1%80%d0%be%d0%bf%d0%b0-%d0%b8-%d0%bb%d0%b0%d1%82%d0%b8%d0%bd%d1%81%d0%ba%d0%b0-%d0%b0%d0%bc%d0%b5%d1%80%d0%b8%d0%ba%d0%b0/", "text": "Приложението Whats App се срина, възстанови работата си след срива в няколко страни. Whats App потребителите от редица страни съобщиха за възстановяването на услугите след срива, за който докладва сайта Downdetector, който следи прекъсванията на популярни интернет ресурси. Според портала, сривовете са започнали към 2:02 ч. московско време, съобщи РИА Новости. Пикът от потребителски оплаквания за неизправности в Whats App е 581 жалби, в момента Downdetector не регистрира никакви оплаквания. По-рано се съобщава, че 79% от потребителите на Whats App са се оплакали от проблеми с доставката и получаването на съобщения, 18% – от проблеми при установяване на връзката. Проблемите в работата на Whats App са докладвани най-масово от потребители в Испания, Великобритания, Германия и Италия, както и в Латинска Америка – в Бразилия, Перу, Колумбия и Мексико. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.18", "title": " Whats App се срина в Европа и Латинска Америка"}
{"url": "https://trud.bg/%d1%86%d1%81%d0%ba%d0%b0-%d0%b2%d0%b7%d0%b5-%d0%b8-%d0%bc%d0%b0%d1%85%d0%bd%d0%b0-%d1%81%d1%8a%d1%80%d0%b1%d0%b8%d0%bd/", "text": "ЦСКА взе на проби сърбина Стефан Дурич, но го освободи само след едно полувреме. Халфът игра при победата с 3:0 над „Локомотив“ (Горна Оряховица), с която завърши първата част от подготовката в Тетевен. Дурич показа някои хубави комбинации с новия руски ас Денис Давидов, но това не стигна да впечатли треньорския щаб. Шотландецът Тони Уот започна като титуляр на върха на атаката, но след почивката вече наложилият се Али Соу показа, че трудно ще бъде изместен като „деветка“ на този етап. За първи път с екипа на ЦСКА игра бившият национал Петър Занев, а много силно в средата на терена се представи италианецът Диего Фабрини. С 30 минути дебютира и бразилският вратар Густаво Бусато. Соу откри резултата в началото на второто полувреме. В 79-ата минута Жанио Бикел направи 2:0. А за капак автогол си вкара играч на „Локо“.", "date": "2019.06.18", "title": " ЦСКА взе и махна сърбин"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba-%d0%b0%d0%b2%d1%81%d1%82%d1%80%d0%b0%d0%bb%d0%b8%d0%b9%d1%81%d0%ba%d0%b8-%d0%bf%d0%b8%d1%82%d0%be%d0%bd-%d0%b8%d0%b7%d1%8f%d0%b6%d0%b4%d0%b0-%d0%be/", "text": "Питон погълна огромен крокодил в Австралия. Австралиецът Мартин Мюлер е успял да заснеме уникалните кадри в началото на този месец. Той забелязал битката между животните, докато пътувал с каяк в планинският район Иса, съобщава Daily mail. Ръководителката на благотворителна организация „GG Wildlife Rescue Inc.“ Мишел Джоунс, която неотдавна осинови два питона, обяснява, че няма нищо изненадващо и уникално в действията на змията. „Те могат да ядат почти всичко, стига да го поберат в устата си“, отбелязва тя. Според нея, питоните често се опитват да ядат големи хищници, въпреки очевидния риск за живота им. Снимки: Martin Muller/GG Wildlife Rescue Inc.", "date": "2019.06.18", "title": " Вижте как австралийски питон изяжда огромен крокодил (СНИМКИ)"}
{"url": "https://trud.bg/%d0%bb%d0%b8%d0%b4%d0%b5%d1%80%d0%ba%d0%b0%d1%82%d0%b0-%d0%bd%d0%b0-%d1%85%d0%be%d0%bd%d0%ba%d0%be%d0%bd%d0%b3-%d1%81%d0%b5-%d0%b8%d0%b7%d0%b2%d0%b8%d0%bd%d0%b8-%d0%b7%d0%b0%d1%80%d0%b0%d0%b4%d0%b8/", "text": "Лидерката на Хонконг Кари Лам поднесе извинение за подхода на властите към прокарването на законопроект, който би разрешил екстрадиция на криминално заподозрени в Китай и предизвика масови протести, предадоха ДПА и Асошиейтед прес. „Чух ви съвсем ясно и дълбоко размишлявах върху всичко случило се. Безпокойствата от последните месеци бяха предизвикани от пропуски в работата на изпълнителната власт по законопроекта“, заяви Кари Лам и добави, че лично поема голяма част от отговорността. „Най-искрено се извинявам за станалото на всички хора в Хонконг“, заяви тя. Кари Лам обаче заяви също, че възнамерява да завърши мандата си като ръководител на местната изпълнителна власт, с което даде да се разбере, че няма да се вслуша в призивите да подаде оставка. В събота тя спря процеса по приемане на законопроекта, но не го оттегли, въпреки че в неделя по улиците на Хонконг излязоха близо 2 милиона протестиращи по оценка на организаторите. Лам днес обясни, че законодателният процес по този законопроект е спрян и текстът ще отпадне автоматично при изтичането на мандата на сегашния парламент през юли 2020 г.", "date": "2019.06.18", "title": " Лидерката на Хонконг се извини заради законопроекта за екстрадициите"}
{"url": "https://trud.bg/%d0%b7%d0%be%d0%be%d0%b7%d0%b0%d1%89%d0%b8%d1%82%d0%bd%d0%b8%d1%86%d0%b8-%d0%b7%d0%b0%d0%bf%d0%be%d1%87%d0%bd%d0%b0%d1%85%d0%b0-%d0%b1%d0%b5%d0%b7%d1%81%d1%80%d0%be%d1%87%d0%b5%d0%bd-%d0%bf%d1%80/", "text": "Зоозащитници от осем сдружения започнаха безсрочен протест пред вратите на правителствената резиденция „Евксиноград“. С плакат „Борисов, не са ли законите за всички“ и големи постери със снимки на измъчени и изпосталели кучета и надписи „Общински концлагери“ и „За тях е късно“ активистите искат да привлекат вниманието на управляващите върху проблема с лошите условия в общинските приюти за бездомни животни. „В цялата страна местните власти нарушават законите, обричайки на бавна смърт четириногите. Сред тях има социални животни, които могат да бъдат разселени и осиновени, стига ангажираните с това да си вършат работата“, обясни Ирина Николова от сдружение „Дара“. За пример бе даден варненският общински приют в с. Каменар, в който няма лекар на щат, а само на повикване. Доброволци влезли преди време и видели, че вътре цари мръсотия, няма храна и вода. Експерти от Тракийския университет направили оглед на приюта и дали становище, че той не може да работи в този си вид. Заповед за затварянето му миналата година издаде Областната дирекция по безопасност на храните /ОДБХ/, но след жалба на общината Варненският административен съд я отмени. „И от ОДБХ не си вършат работата. Преди седмица подадохме сигнал, че в приюта има зараза – коронавирус сред малките кученца, които не са били прегледани при приема, както е по закон. Сезирахме и полицията, но никой не реагира. Два пъти протестирахме във Варна и София без резултат. Затова сме тук и ще стоим всеки ден, докато не ни чуят. Надяваме се, че премиерът да вземе мерки, защото иска законите да се спазват“, обясни Николай Добрев. В протеста участваха активисти от Варна, Каварна, Балчик и София. В декларация те посочиха 10 искания, сред които назначаване на проверки за законността на работата на БАБХ, санкции за кметовете и държавните служители, които са извършили закононарушения, създаване на ефективно работеща зоополиция към МВР, участие на НПО в работата по овладяване на популацията на бездомните кучета, държавно финансиране за кастрирането и чипирането им за период от 2 г., по-тежки санкции за чиновниците, нарушаващи Закона за защита на животните и завишаване на наказанията за престъпления срещу животни чрез промени в НК. „Всяко насилие над животно рано или късно ескалира в насилие над хора. Всяко неспазване на закона рано или късно рефлектира върху живота на хората“, изтъкнаха организаторите на безсрочния протест пред морската резиденция на властта. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.18", "title": " Зоозащитници започнаха безсрочен протест  пред резиденция „Евксиноград“\t"}
{"url": "https://trud.bg/%d0%bf%d0%b0%d0%b7%d0%b0%d1%80%d0%b4%d0%b6%d0%b8%d1%88%d0%ba%d0%b0%d1%82%d0%b0-%d1%80%d0%b0%d0%b9%d0%be%d0%bd%d0%bd%d0%b0-%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0-%d0%b7/", "text": "Пазарджишката районна прокуратура започна разследване по случая с  . Инцидентът стана на 13 юни вечерта, предава БНР. Момчето е било на площадката с майка си, когато тежката метална врата се е откъртила от пантите и се е стоварила върху него. Детето е в болница с контузии на крайниците и без опасност за живота. Прокуратурата ще назначи експертиза по случая, а детето ще бъде разпитано в „Синя стая“, каза говорителят прокурор Пламен Пантов. „Разпитани са свидетели, предстои да се назначи медицинска експертиза, която да определи травматичните увреждания, които са били причинени на детето. Към този момент още няма официален отговор, който да ни насочи за този, който би трябвало да стопанисва въпросната врата, като същата е и на СОУ „Георги Бенковски“. Предстои да се изяснят причините около настъпването на инцидента“, обясни Пантов. От ръководството на Спортното училище съобщиха, че влизането в двора на учебното заведение вечер е забранено, но много от гражданите спортували там и многократно са чупили катинарите на вратите. Вечер училището не разполагало с охрана. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.18", "title": " Пазарджишката районна прокуратура започна разследване по случая с дете, което беше ранено от метална врата"}
{"url": "https://trud.bg/%d0%bf%d1%80%d0%be%d0%b2%d0%b5%d1%80%d1%8f%d0%b2%d0%b0%d1%82-15-%d0%ba%d1%8a%d1%89%d0%b8-%d0%b7%d0%b0-%d0%b3%d0%be%d1%81%d1%82%d0%b8-%d0%b2%d1%8a%d0%b2-%d0%b2%d0%b0%d1%80%d0%bd%d0%b5%d0%bd%d1%81%d0%ba/", "text": "Започна проверка на 15 къщи за гости в област Варна, за които не е изтекъл 5-годишният период за мониторинг, съобщи за „Труд“ регионалният директор на държавен фонд „Земеделие“ Айрие Ибрямова. В цялата страна на контрол подлежат 288 имота от общо 746 с отпусната държавна субсидия в размер на близо 82 млн. лева. Проверките по заповед на министъра на земеделието и храните Десислава Танева ще установят дали обектите, финансирани по Програмата за селските райони 2007-2013 г.,изпълняват туристическа дейност. Като къщи за гости те трябва да функционират от 2014 г., през октомври изтича програмният мониторингов период. Проверките ще продължат до 30 юни и  резултатите от тях трябва да се представят в едноседмичен срок на министър Десислава Танева. Обект на контрола в региона са имоти в село Изгрев, община Суворово, в Аспарухово, община Дългопол, край Дуранкулашкото езеро и в Шабла.", "date": "2019.06.18", "title": " Проверяват 15 къщи за гости във Варненска област\t"}
{"url": "https://trud.bg/%d0%b8%d0%b7%d0%bf%d0%b8%d1%81%d0%b0%d1%85%d0%b0-%d0%be%d1%82-%d0%b1%d0%be%d0%bb%d0%bd%d0%b8%d1%86%d0%b0-%d0%b4%d0%b2%d0%b0%d0%bc%d0%b0-%d0%be%d1%82-%d1%80%d0%b0%d0%bd%d0%b5%d0%bd%d0%b8%d1%82%d0%b5/", "text": "Двама от ранените американски военни по време на учение на НАТО в Пловдивско са изписани от болница. Канадски парашутист   тази нощ по време на военното учение Swift Response 2019 („Бърз отговор“) край пловдивското село Чешнегирово. При учебния десант пострадаха още трима американски военни. Те са настанени в университетската болница в Пловдив, единият е с опасност за живота. В късния следобед двама от тях са били изписани, предаде  . Тримата пострадали парашутисти са от състава на американско десантно подразделение. Те са настанени в болница с фрактури и тежки травми. Единият от тях е в Клиниката по реанимация и интензивно лечение – потвърдиха от ръководството на лечебното заведение. Военна полиция и Военна прокуратура разследват причините за инцидента. По време на самото учение парашутистите са изпълнявали задачи с уреди за нощно виждане и са отваряли своите парашути на пределно ниска височина. По думите на свидетели, наблюдавали и заснели учението, трите военни самолета са пускали големи групи парашутисти на височина 200 метра от земята. Някои от наблюдателите видели и инцидента с канадския парашутист. По думите им той се случил в самото начало на десанта малко преди 1 часа след полунощ. „Според мен първо пуснаха някакви контейнери, явно такъв е бил замисълът на военното учение, и след това с два големи самолета започнаха да спускат парашутисти“, разказа свидетел. Учението Swift Response 2019 се ръководи от Сухопътните сили на Съединените щати в Европа. То се провежда на територията на три държави-България, Хърватия и Румъния. В него участват 5600 военнослужещи, от които близо 1500 са парашутисти.", "date": "2019.06.18", "title": " Изписаха от болница двама от ранените край Пловдив американски парашутисти"}
{"url": "https://trud.bg/%d1%85%d0%b5%d1%80%d0%be-%d0%bc%d1%83%d1%81%d1%82%d0%b0%d1%84%d0%b0-%d0%b5-%d0%bd%d0%be%d0%b2%d0%b0%d1%82%d0%b0-%d0%bf%d0%be%d1%81%d0%bb%d0%b0%d0%bd%d0%b8%d1%87%d0%ba%d0%b0-%d0%bd%d0%b0-%d1%81%d0%b0/", "text": "Американският президент Доналд Тръмп номинира Херо Мустафа за нов извънреден и пълномощен посланик на САЩ в България,  . Г-жа Мустафа ще замени на този пост Ерик Рубин. Тя е дипломат от кариерата. В момента е заместник-ръководител на посолството на САЩ в португалската столица Лисабон. Преди това тя е била съветник по политически въпроси на американското посолство в Индия. Във Вашингтон тя е била съветник в администрацията на вицепрезидента в Белия дом, заместник-директор на Дирекцията за Афганистан в Държавния департамент. Също така г-жа Мустафа е била директор в Съвета за национална сигурност. Тя има бакалавърска диплома от Джорджтаунския университет и магистърска от Принстън. Тя говори девет езика, включително арабски, руски, хинди и фарси. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.18", "title": " Херо Мустафа ще е новата посланичка на САЩ в България"}
{"url": "https://trud.bg/%d0%b4%d0%b0%d0%b2%d0%b0%d1%82-%d0%bd%d0%b0-%d1%81%d1%8a%d0%b4-%d1%83%d0%bf%d1%80%d0%b0%d0%b2%d0%b8%d1%82%d0%b5%d0%bb-%d0%bd%d0%b0-%d1%84%d0%b8%d1%80%d0%bc%d0%b0-%d0%b7%d0%b0-%d1%83%d0%ba%d1%80%d0%b8/", "text": "Окръжна прокуратура във Варна предаде на съд пълномощник на фирма, укрил и неплатил данъци за над 1,5 млн. лева. 40-годишният Красен Ж. е с обвинителен акт по чл. 255, ал. 3 във връзка с ал. 1 от НК  за престъпление в особено големи размери. В периода от юни 2006 до юни 2007 г. той е избегнал плащането на ДДС и корпоративен данък на управляваната от него фирма и подавал в ТД на НАП-Варна декларации с невярно съдържание, съобщиха от пресслужбата на Апелативна прокуратура във Варна. Нито лев от неплатените данъчни задължения за над 1, 556 млн. лева не са възстановени от подсъдимия. Предстои делото срещу Красен Ж. да бъде насрочено за разглеждане във Варненския окръжен съд. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.18", "title": " Дават на съд управител на фирма за укрити данъци за над 1.5 млн. лева"}
{"url": "https://trud.bg/%d0%bb%d0%b5%d0%b2%d1%81%d0%ba%d0%b8-%d1%89%d0%b5-%d0%bb%d0%b5%d0%ba%d1%83%d0%b2%d0%b0-%d1%81%d0%bb%d0%be%d0%b2%d0%b0%d1%88%d0%ba%d0%b8-%d0%ba%d0%be%d0%bc%d0%bf%d0%bb%d0%b5%d0%ba/", "text": "Тежък жребий се стовари върху „Левски“ за първия предварителен кръг в Лига Европа. Отборът, воден от наставника Петър Хубчев, ще се изправи срещу „Ружомберок“. Коварният съперник е от Словакия, а на „Герена“ нямат добри спомени срещу противници от този регион. През годините „сините“ отпадаха от три различни отбора – „Слован“ (Братислава), „Жилина“ и „Спартак“ (Търнава). Единственият случай, в който 26-кратните шампиони излязоха краен победител, бе от златната ера на Станимир Стоилов. През 2006 година столичният гранд елиминира „Артмедия“ на 1/16-финалите в турнира, който по това време носеше името Купа на УЕФА, а по-късно игра 1/4-финал в надпреварата. Две години след това „Левски“ бе попарен от „Жилина“ на прага на груповата фаза на Лига Европа след 1:1 като гост и поражение с 0:1 в София. През 2011-а пък „Спартак“ (Търнава) скъса евровизата на родния представител след изпълнение на дузпи. Първият мач срещу „Ружомберок“ е на 11 юли в София, но стадион „Георги Аспарухов“ ще остане празен. Причината – наказание от УЕФА заради поведението на „сините“ фенове по време на двубоя с „Вадуц“ преди година. Тогава българският гранд би с 3:2, но отпадна от непретенциозния представител на Лихтенщайн след поражение с 0:1 като гост. Падението вбеси част от привържениците на тима и те хвърлиха десетки седалки на пистата. Друга част от агитката пък навлезе в сектор „В“ директно от Сектор „Б“…  Вследствие на ексцесиите дори и „Левски“ да премине първия кръг, второто домакинство отново ще бъде пред празни трибуни, тъй като наказанието е за два мача. Словашкият съперник на „сините“ завърши на трето място през изминалата вече кампания. Шампион стана „Слован“ (Братислава), където игра българският национал Васил Божиков. Клубът няма сериозен стаж в Европа, но въпреки това се слави като коварен съперник. В осемте случая, в които тимът от северна Словакия е играл в евротурнирите, в четири от тях е излизал краен победител. Най-сериозният пробив е от сезон 2017/2018, когато „розите“ изхвърлиха последователно „Войводина“ и „Бран“ преди да отпаднат от „Евертън“ след две минимални поражения от по 0:1.", "date": "2019.06.18", "title": " „Левски“ ще лекува словашки комплекс"}
{"url": "https://trud.bg/%d1%81%d1%82%d1%80%d0%b0%d1%85%d0%be%d0%b2%d0%b5%d1%82%d0%b5-%d0%bf%d1%80%d0%be%d0%ba%d0%be%d0%bf%d0%b8%d0%b5%d0%b2%d0%b8/", "text": "Иво Прокопиев – бизнесмен, държащ да бъде причисляван към сферата на дигиталната трансформация, известна още като Индустрия 4.0, но и приватизатор от ерата на криминалния грабеж на Прехода. Дали първото би било възможно без второто? Това е тема табу, а който се опитва да я повдигне, извършва посегателство срещу “свобода” на словото. Защото Прокопиев е и издател, но и подсъдим, а и обвиняем. Последните две обстоятелства не му пречат да дава оценки като последна инстанция, без значение за кого се отнасят – за правителство, антикорупционни структури или за държавното обвинение. Той смята, че е над тях. Прокопиев иска да е съдията. Вероятно защото има влияние над съда, начело на който е председателят на Върховния касационен съд Лозан Панов. В студиото на бТВ във вторник Прокопиев се чувстваше като в редакциите на “Капитал” и “Дневник”, на които е съиздател. Отговорите бяха предварително подготвени, защото въпросите вероятно са били предварително известни. Това е “свободна”-та журналистика, никаква цензура, защото всъщност истински въпроси няма, ако ги имаше, нямаше да има „интервю“. А то е пространно, върви гладко, монотонно, почти като монолог. Без нито дума за всеизвестната обвързаност на събеседника с политически партии и коалиции, като “Да, България”, “Зелено движение”, “Демократична България”, с общо около дузина министри в трите правителства на Борисов, с купчината политизирани съдии от Съюза на съдиите в България и със свързаните с тях адвокати-лобисти, защитници на самия Прокопиев. И как да има въпроси в тази посока, та нали така ще стане ясно, че мрежата от медии, партии, магистрати, адвокати, неправителствени организации всъщност са точно това, срещу което всички те, начело със самия Иво Прокопиев, твърдят че се борят – “превзетата държава”! За сметка на това, в бТВ Иво Прокопиев настървено определя като “неподходящи”, “злонамерени” и “зловредни” агентите от КПКОНПИ и магистратите от Специализираната прокуратура, които го разследват. Думи, които сме чували през последната петилетка от укриващия се фараон Цветан Василев, а през последната година – и от “братята по съдба” на Прокопиев Николай и Евгения Баневи, все известни приватизатори от годините на Прехода или натрупали купища богатства за сметка на държавата и данъкоплатците. И макар да са финансирали и да са свързани с партии, магистрати и медии, изброените “ВИП-арестанти” и задочно подсъдимият за фалита на КТБ беглец, никога не са били в толкова близки отношения с политически лица – депутати, министри, премиери, президенти, съдии, адвокати, протестъри и журналисти, в каквито е Иво Прокопиев. Вероятно и това е сред основните причини (засега) той да не е споделил съдбата на обитателите на следствения арест или на белградския хотел. Но действията на правоохранителните органи в последните месеци все повече започват да притесняват подсъдимия издател, защото истината е доста различна от тази, която той иска да представи. Участието му в бТВ показа това – страх (от истината). По нечия PR-препоръка Прокопиев не гледаше водещия на предаването, а директно зрителя, втренчил поглед в обектива на камерата – похват, използван от политици, когато се опитват да внушат нещо на аудиторията. Подсъдимият по едно дело и обвиняем по друго демонстрира страх от това, че обществото все повече разбира истината за приватизацията на “Каолин” и за схемата, по която е продаден остатъчният държавен дял на ЕВН – все бизнес-практики, които са много далеч от Индустрия 4.0. Страхът е виден и от коментарния текст, който се появи в сайта “Дневник” във връзка с делото ЕВН. Освен че се атакуват действията на прокуратурата, под натиск в рамките на висящ процес се намира и председателят на първоинстанционния съд, който разглежда делото. Статията представя манипулативно фактите, опитвайки се да внуши изначалната невинност на трима от подсъдимите – бившия вицепремиер Симеон Дянков, бившия икономически министър Трайчо Трайков и на самия Прокопиев. Дали пък ресорната колегия на Висшия съдебен съвет няма да се сети, че този текст представлява опит за притискане на съдията и да го защити или пак ще замълчи, както стори това с арогантната кампания срещу председателя на съдебния състав, който преди месец си позволил да осъди за клевета журналиста на Прокопиев – Росен Босев. Кой ръководи Съдийската колегия на ВСС ли? Лозан Панов. Интервюто в бТВ, плюс коментара по делото за ЕВН, очевидно разкриват страховете Прокопиеви не само от действията на правоохранителните институции, а и от това, че всъщност обществото подкрепя разследванията срещу криминалната приватизация и ощетяване на държавния интерес. Така както мнозинството от българите са доволни от арестите на Баневи, така ще подкрепят и задържането на Прокопиев. „Голям рев на Прокопи. Първо пуснаха една поръчкова статия, на БРАВО ПЕТЯ, сега и Прокопи се изказва! Ама въобще не използват собствените си медии за пропаганда някой олигарси!” Коментарът е от форума на сайта “Дневник“", "date": "2019.06.18", "title": " Страховете Прокопиеви"}
{"url": "https://trud.bg/%d0%bb%d1%83%d0%b4%d0%be%d0%b3%d0%be%d1%80%d0%b5%d1%86-%d1%81%d1%80%d0%b5%d1%89%d1%83-%d1%83%d0%bd%d0%b3%d0%b0%d1%80%d1%81%d0%ba%d0%b8%d1%8f-%d1%88%d0%b0%d0%bc%d0%bf%d0%b8%d0%be/", "text": "За втора поредна година „Лудогорец“ ще се изправи срещу унгарския шампион. „Орлите“ срещат „Ференцварош“ в първия предварителен кръг на Шампионската лига за сезон 2019/20. Тимът от Разград е гост в първия мач, който ще се играе на 9/10 юли, а реваншът ще е седмица по-късно. Това бе един от двата възможно най-тежки противници за „орлите“. Останалите потенциални съперници бяха „Клуж“ (Румъния), „Арарат“ (Армения), „Судува“ (Литва) и „Номе Калю“ (Естония). Преди година „Лудогорец“ отново се изправи срещу тогавашния унгарски шампион МОЛ (Види), но във втори предварителен кръг на турнира. Тогава българският първенец бе отстранен след 0:0 в Разград и 0:1 в реванша. През този сезон „Ференцварош“ се пребори именно с МОЛ (Види) за титлата на Унгария. „Това е много силен противник, който познаваме много добре – каза Леандро, капитан на „Ференцварош“. – Миналата година МОЛ игра с тях, но при българите настъпиха някои промени в състава. „Лудогорец“ е воден и от нов треньор. Ще ги разучим добре изцяло, но очакваме тежки мачове. Шансовете са 50 на 50“. „Ференцварош“ е най-титулуваният тим в Унгария. Отборът е спечелил 30 титли и 23 купи на страната. Отборът играе домакинските си мачове на „Групама Арена“ в Будапеща, който е с капацитет от 22 хиляди места. Феновете на тима се славят като най-страстните в Унгария.", "date": "2019.06.18", "title": " „Лудогорец“ срещу унгарския шампион"}
{"url": "https://trud.bg/%d1%81%d1%8a%d0%b4%d0%b8%d1%8f-%d0%ba%d0%be%d1%80%d0%bd%d0%b5%d0%bb%d0%b8%d1%8f-%d0%ba%d0%be%d0%bb%d0%b5%d0%b2%d0%b0-%d1%81%d1%82%d0%b0%d0%bd%d0%b0-%d0%b7%d0%b0%d0%bc-%d0%bf%d1%80%d0%b5%d0%b4%d1%81/", "text": "Съдия Корнелия Колева встъпи в длъжост като зам.председател на Апелативен съд – Велико Търново. Занапред тя ще е и ръководител на наказателното отделение на съда. По мотивирано предложение на административния ръководител на апелативната инстанция с решение Съдийската колегия на Висшия съдебен съвет с пълно единодушие назначи съдия Колева на посочената длъжност. До февруари тази година позицията бе заемана от съдия Мая Маркова, която се пенсионира. „Предложението на съдия Янко Янев бе подкрепено с положително становище от съдиите от Апелативен съд, както и от положителните становища на Комисията по професионална етика и Комисията по атестирането и конкурсите към Висшия съдебен съвет“, информираха от Апелативния съд в старата столица. Корнелия Колева има 25 години юридически стаж, изцяло натрупан в органите на съдебната власт. С Решение по Протокол 9/20.02.2008 г. на ВСС, съдия Колева придобива най-високия ранг „Съдия във ВКС и ВАС”. Срещу нея няма образувани дисциплинарни производства. Не са и налагани наказания. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.18", "title": " Съдия Корнелия Колева стана зам. председател на Апелативен съд-Велико Търново"}
{"url": "https://trud.bg/%d0%bc%d0%b0%d1%80%d0%b8%d1%8f-%d0%b8%d0%bb%d0%b8%d0%b5%d0%b2%d0%b0-%d1%81%d0%b5-%d0%bf%d0%be%d0%ba%d0%b0%d0%b7%d0%b0-%d0%bf%d0%be-%d0%b1%d0%b0%d0%bd%d1%81%d0%ba%d0%b8-%d1%81%d0%bd%d0%b8%d0%bc%d0%ba/", "text": "Поп певицата Мария Илиева сподели няколко кадъра в Instagram страницата си от кратката почивка със сина си Александър край басейна. „ „, написа изпълнителката към летните снимки. На една от тях, 41-годишната Мария показва много добра форма по бански, позирайки права и прегръщайки сина си, който роди през януари 2018-та. Половин година по-късно, тя успя да си върне формата след раждането, но не със строги диети, а с хранителен режим. Този режим забранява сладкото и соленото, акцентът е върху свежите зеленчуци и протеина (кисело мляко, пуешко и пилешко месо). В допълнение към това, Мария Илиева е заложила на кардио и силовите тренировки, а както сподели наскоро в социалните мрежи, към днешна дата тренира „тичане след бебе“, което й помага да запази фигурата си.  ", "date": "2019.06.18", "title": " Мария Илиева се показа по бански (СНИМКИ)"}
{"url": "https://trud.bg/%d0%be%d0%b1%d1%8f%d0%b2%d0%b8%d1%85%d0%b0-%d1%82%d1%80%d0%b5%d0%b2%d0%be%d0%b3%d0%b0-%d0%be%d1%82-%d1%86%d1%83%d0%bd%d0%b0%d0%bc%d0%b8-%d1%81%d0%bb%d0%b5%d0%b4-%d1%81%d0%b8%d0%bb%d0%bd%d0%be-%d0%b7/", "text": "Регистрирано е силно земетресение в близост до Япония, обявена е тревога от възникване на цунами, показва справка на страницата на Европейския средиземноморски сеизмологичен център. Трусът е станал в 22:22 местно време (16:22 българско време) на 33 километра западно от град Цуруока и на 130 километра западно от Сендай. Земетресението е усетено силно на главния остров Хоншу, а цунамито може да засегне и района на столицата Токио. Засега не се привеждат информации за пострадали хора или нанесени материални щети. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.18", "title": " Обявиха тревога от цунами след силно земетресение до Япония"}
{"url": "https://trud.bg/%d0%b1%d1%80%d0%b0%d1%82%d1%8f-%d1%85%d0%b0%d1%87%d0%b0%d1%82%d1%80%d1%8f%d0%bd-%d1%89%d0%b5-%d0%bf%d0%be%d0%bc%d0%b0%d0%b3%d0%b0%d1%82-%d0%bd%d0%b0-%d1%80%d0%b0%d0%b7%d1%81%d0%bb%d0%b5%d0%b4%d0%b2/", "text": "Братята Карен и Юри Хачатрян обещаха да съдействат на разследването на Органа за чистота на тениса (ТИУ), който им наложи забрана за участие ваъв всякакви турнири. Причината за решението е участие на двамата българи в срещи, за които има съмнения, че са манипулирани.  „Според мен и адвокатът, който ще ме представлява, няма достатъчно доказателства, за да бъдат спрени моите права – обяви Карен пред Би Ти Ви. – Никога не съм обвиняван в уреждане на мачове, никога не е имало доказателства срещу нас.“  Хачатрян твърди, че съмненията са породени от няколко факта, свързани с други тенисисти.  „От моя страна ще бъдат разкрити всички имена, всички мои контакти с тенисисти, за да може да се изчисти това недоразумение“ – обещава Карен.", "date": "2019.06.18", "title": " Братя Хачатрян ще помагат на разследването"}
{"url": "https://trud.bg/%d1%80%d0%b0%d0%bf%d1%82%d1%8a%d1%80%d1%81-%d0%be%d1%81%d1%82%d0%b0%d0%b2%d0%b0%d1%82-%d0%b1%d0%b5%d0%b7-%d0%b7%d0%b2%d0%b5%d0%b7%d0%b4%d0%b0%d1%82%d0%b0-%d1%81%d0%b8/", "text": "„Торонто Раптърс“ отпразнува върха в досегашната история на клуба, но още същия ден стана ясно, че голямата звезда Кауай Леонард може да напусне тима. 201-сатниметрово крило по всяка вероятност ще отклони офертата за нов 4-годишен договор на стойност 190 милиона долара.  „Сега не е време за стрес, нека се наслаждаваме на момента – заяви загадъчно Кауай като чу скандиранията „Остани!“ на феновете на площада. – Постигнахме това заедно, всички дадоха най-доброто от себе си. Благодарен съм за тези четири години тук, беше страхотно преживяване.“", "date": "2019.06.18", "title": " „Раптърс“ остават без звездата си?"}
{"url": "https://trud.bg/%d0%bb%d1%8a%d0%b2%d0%b8%d1%86%d0%b8%d1%82%d0%b5-%d1%80%d0%b0%d0%b7%d0%ba%d1%8a%d1%81%d0%b0%d1%85%d0%b0-%d1%81%d0%b2%d0%b5%d1%82%d0%be%d0%b2%d0%bd%d0%b8%d1%8f-%d1%88%d0%b0%d0%bc/", "text": "Женският национален отбор по волейбол поднесе голямата изненада на старта на последния турнир от Лигата на нациите в Нинбо (Китай). „Лъвиците“ надиграха с 3:1 (-21, 21, 17, 23) световния шампион Сърбия и спечелиха едва втората си победа от 13 мача в турнира.  Сръбкините бяха с доста експериментален състав, но взеха първия гейм. След това обаче момичетата на Иван Петков установиха контрол над събитията на игрището и позволиха интрига само в последните разигравания на четвъртия гейм. Най-резултатни за успеха с по 15 точки бяха Нася Димитрова и Мирослава Паскова, а по 16 т. за Сърбия отбелязаха Катарина Лазович и Милица Кубура. Поражението остави световните шампионки на 11-ото място с 5 победи и 8 загуби.  „Не започнахме както трябва, но е важно как завършваме – заяви капитанката на тима Гергана Димитрова. – За нас е страхотно участието в този турнир, но пътуванията са много уморителни. От друга страна това ни дава шанс да натрупаме опит и да се развиваме.“  Българксите остават на предпоследното 15-о място, а днес излизат срещу отбора на домакините, който вчера разби с 3:0 (19, 16, 15) Германия.", "date": "2019.06.18", "title": " „Лъвиците“ разкъсаха световния шампион"}
{"url": "https://trud.bg/%d0%b1%d0%be%d0%ba-%d1%81-%d0%bf%d1%80%d0%be%d0%b5%d0%ba%d1%82-%d0%b7%d0%b0-%d0%bf%d0%b5%d0%bd%d1%81%d0%b8%d0%be%d0%bd%d0%b8%d1%80%d0%b0%d0%bd%d0%b8%d1%82%d0%b5-%d1%81%d0%bf%d0%be%d1%80%d1%82%d0%b8/", "text": "БОК предприе инициатива, чрез която да помага на спортистите да намерят реализация след края на активната си кариера. Проектът „SMART SPORT“ е финансиран по програма „ЕРАЗЪМ+ Спорт“ на Европейската комисия.  Целта на обучението е чрез преминаване през четири образователни модула, за да се улесни професионалния им път извън спорта. Семинарът бе открит от Белчо Горанов, генерален секретар на БОК, който изтъкна ползата от подобни проекти за социалната адаптация на спортните хора в обществото. В обучението се включиха 20 студенти, преподаватели и спортисти, сред които изтъкнати скиори Мария Киркова и Веселин Цинзов, които тази година се оттеглиха от пистата.  Бе представена и онлайн платформа за ползване на най-добрите практики за дуални кариери на елитни спортисти.", "date": "2019.06.18", "title": " БОК с проект за пенсионираните спортисти"}
{"url": "https://trud.bg/%d1%85%d1%83%d0%b4%d0%be%d0%b6%d0%bd%d0%b8%d0%ba%d1%8a%d1%82-%d1%81%d1%82%d0%b0%d0%b2%d1%80%d0%b8-%d0%ba%d0%b0%d0%bb%d0%b8%d0%bd%d0%be%d0%b2-%d0%ba%d1%80%d0%b0%d0%b4%d0%b5%d1%86%d1%8a%d1%82-%d0%be/", "text": "Издирваният крадец на скулптура от изложбата на Ставри Калинов е чужденец. Това съобщи самият художник, който има лични впечатления от непознатия посетител, с когото разговаряли на английски. Както писа „Труд”, добре облеченият апаш бе заснет от охранителна камера как задига част от скулптура на Ставри Калинов и си я слага в задния джоб. Авторът поясни, че творбата се състои от две пластики и струва 12 000 лв., а след посегателството над по-малката, тя губи смисъла си и не струва нищо. „Обади ми си човек, който не иска да става известен, че е пътувал с крадеца в самолет от Италия до България”, каза още художникът. Той е подал жалба в полицията, която издирва обир­джията.", "date": "2019.06.18", "title": " Художникът Ставри Калинов: Крадецът от изложбата е чужденец"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba%d0%b2%d0%be-%d1%89%d0%b5-%d1%80%d0%b5%d1%88%d0%b0%d0%b2%d0%b0-%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d0%ba%d0%b8%d1%8f%d1%82-%d1%81-53/", "text": "1. ПРОЕКТ НА РЕШЕНИЕ ЗА ПРЕДЛОЖЕНИЕ ДО ПРЕЗИДЕНТА НА РЕПУБЛИКА БЪЛГАРИЯ ЗА НАГРАЖДАВАНЕ НА АНГЕЛ ГЪЛЪБОВ С ОРДЕН „СВ. СВ. КИРИЛ И МЕТОДИЙ“ ПЪРВА СТЕПЕН.  Внася: министърът на образованието и науката 2. ПРОЕКТ НА РЕШЕНИЕ ЗА ПРЕДЛОЖЕНИЕ ДО ПРЕЗИДЕНТА НА РЕПУБЛИКА БЪЛГАРИЯ ЗА НАГРАЖДАВАНЕ НА ЧАВДАР РУМЕНИН С ОРДЕН „СВ. СВ. КИРИЛ И МЕТОДИЙ” ПЪРВА СТЕПЕН.  Внася: министърът на образованието и науката 3. ПРОЕКТ НА РЕШЕНИЕ ЗА ПРЕДЛОЖЕНИЕ ДО ПРЕЗИДЕНТА НА РЕПУБЛИКА БЪЛГАРИЯ ЗА НАГРАЖДАВАНЕ НА ЦОЛО ВУТОВ С ОРДЕН „СТАРА ПЛАНИНА” ПЪРВА СТЕПЕН.  Внася: министърът на икономиката 4. ПРОЕКТ НА РЕШЕНИЕ ЗА ПРЕДЛОЖЕНИЕ ДО ПРЕЗИДЕНТА НА РЕПУБЛИКА БЪЛГАРИЯ ЗА НАГРАЖДАВАНЕ НА ХРИСТО МИРЯНОВ С МЕДАЛ „ЗА ЗАСЛУГА“.  Внася: министърът на младежта и спорта 5. ПРОЕКТ НА РЕШЕНИЕ ЗА ОСВОБОЖДАВАНЕ НА ЗАМЕСТНИК-ПРЕДСЕДАТЕЛ НА ДЪРЖАВНА АГЕНЦИЯ „ЕЛЕКТРОННО УПРАВЛЕНИЕ”.  Внася: министър-председателят 6. ПРОЕКТ НА РЕШЕНИЕ ЗА ПРОМЕНИ В СЪСТАВА НА НАДЗОРНИЯ СЪВЕТ НА НАЦИОНАЛНИЯ ОСИГУРИТЕЛЕН ИНСТИТУТ.  Внася: министърът на труда и социалната политика 7. ДОКЛАД ЗА ПРИЕМАНЕ НА ГОДИШЕН ДОКЛАД ЗА ДЕЙНОСТТА НА СЪВЕТА ЗА НАМАЛЯВАНЕ НА РИСКА ОТ БЕДСТВИЯ КЪМ МИНИСТЕРСКИЯ СЪВЕТ ЗА ПОДПОМАГАНЕ ФОРМИРАНЕТО И ОСЪЩЕСТВЯВАНЕТО НА ДЪРЖАВНАТА ПОЛИТИКА В ОБЛАСТТА НА ЗАЩИТАТА ПРИ БЕДСТВИЯ ЗА 2017 Г. И 2018 Г.  Внася: министърът на вътрешните работи 8. ПРОЕКТ НА РЕШЕНИЕ ЗА ДАВАНЕ НА СЪГЛАСИЕ ЗА ПРОДАЖБА НА АКТИВИ, СОБСТВЕНОСТ НА „НАПОИТЕЛНИ СИСТЕМИ“ ЕАД – СОФИЯ.  Внася: министърът на земеделието, храните и горите 9. ПРОЕКТ НА РЕШЕНИЕ ЗА БЕЗВЪЗМЕЗДНО ПРЕДОСТАВЯНЕ ЗА УПРАВЛЕНИЕ НА ИМОТ – ПУБЛИЧНА ДЪРЖАВНА СОБСТВЕНОСТ, НА МИНИСТЕРСТВОТО НА КУЛТУРАТА.  Внася: министърът на регионалното развитие и благоустройството 10. ПРОЕКТ НА РЕШЕНИЕ ЗА ОТТЕГЛЯНЕ НА СЪГЛАСИЕТО, ДАДЕНО С РЕШЕНИЕ № 271 НА МИНИСТЕРСКИЯ СЪВЕТ ОТ 2011 Г., ТЕОФАНА МИХАЙЛОВА БРАДИНСКА-АНГЕЛОВА ДА ИЗПЪЛНЯВА ФУНКЦИИТЕ НА ПОЧЕТНО КОНСУЛСКО ДЛЪЖНОСТНО ЛИЦЕ НА ФРЕНСКАТА РЕПУБЛИКА В РЕПУБЛИКА БЪЛГАРИЯ СЪС СЕДАЛИЩЕ В ПЛОВДИВ И С КОНСУЛСКИ ОКРЪГ, ОБХВАЩАЩ ТЕРИТОРИЯТА НА ГР. ПЛОВДИВ, И ЗА ОТТЕГЛЯНЕ НА СЪГЛАСИЕТО ЗА ОТКРИВАНЕ НА КОНСУЛСТВО НА ФРЕНСКАТА РЕПУБЛИКА В ГР. ПЛОВДИВ, РЪКОВОДЕНО ОТ ПОЧЕТНО КОНСУЛСКО ДЛЪЖНОСТНО ЛИЦЕ, ВЪЗ ОСНОВА НА ПОЛУЧЕНО УВЕДОМЛЕНИЕ ОТ ФРЕНСКАТА РЕПУБЛИКА.  Внася: заместник министър-председателят по правосъдната реформа и министър на външните работи 11. ПРОЕКТ НА РЕШЕНИЕ ЗА ОДОБРЯВАНЕ НА РЕЗУЛТАТИТЕ И МЕМОРАНДУМА ЗА РАЗБИРАТЕЛСТВО ОТ 19-АТА СЕСИЯ НА СМЕСЕНАТА МЕЖДУПРАВИТЕЛСТВЕНА БЪЛГАРО-ИРАНСКА КОМИСИЯ ЗА ИКОНОМИЧЕСКО, ПРОМИШЛЕНО, ТЪРГОВСКО И ТЕХНИЧЕСКО СЪТРУДНИЧЕСТВО, ПРОВЕДЕНА ОТ 16 ДО 19 АПРИЛ 2019 Г. В СОФИЯ.  Внася: министърът на транспорта, информационните технологии и съобщенията 12. ДОКЛАД ЗА ОДОБРЯВАНЕ НА РЕЗУЛТАТИТЕ ОТ УЧАСТИЕТО НА РЕПУБЛИКА БЪЛГАРИЯ В ЗАСЕДАНИЕТО НА СЪВЕТА НА ЕВРОПЕЙСКИЯ СЪЮЗ ПО КОНКУРЕНТОСПОСОБНОСТ (ВЪТРЕШЕН ПАЗАР, ИНДУСТРИЯ, НАУЧНИ ИЗСЛЕДВАНИЯ И КОСМИЧЕСКО ПРОСТРАНСТВО), ПРОВЕДЕНО НА 27 И 28 МАЙ 2019 Г. В БРЮКСЕЛ.  Внася: министърът на икономиката 13. ДОКЛАД ЗА ОДОБРЯВАНЕ НА РЕЗУЛТАТИТЕ ОТ УЧАСТИЕТО НА РЕПУБЛИКА БЪЛГАРИЯ В ЗАСЕДАНИЕТО НА СЪВЕТА НА ЕВРОПЕЙСКИЯ СЪЮЗ ПО ИКОНОМИЧЕСКИ И ФИНАНСОВИ ВЪПРОСИ (ЕКОФИН), ПРОВЕДЕНО НА 17 МАЙ 2019 Г. В БРЮКСЕЛ.  Внася: министърът на финансите 14. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА ЗАКОН ЗА ИЗМЕНЕНИЕ НА ЗАКОНА ЗА ЖЕЛЕЗОПЪТНИЯ ТРАНСПОРТ.  Внася: министърът на транспорта, информационните технологии и съобщенията 15. ПРОЕКТ НА ПОСТАНОВЛЕНИЕ ЗА ИЗМЕНЕНИЕ НА ПРАВИЛНИКА ЗА ПРИЛАГАНЕ НА ЗАКОНА ЗА ОТБРАНАТА И ВЪОРЪЖЕНИТЕ СИЛИ НА РЕПУБЛИКА БЪЛГАРИЯ, ПРИЕТ С ПОСТАНОВЛЕНИЕ № 46 НА МИНИСТЕРСКИЯ СЪВЕТ ОТ 2010 Г.  Внася: заместник министър-председателят по обществения ред и сигурността и министър на отбраната 16. ПРОЕКТ НА ПОСТАНОВЛЕНИЕ ЗА ИЗМЕНЕНИЕ И ДОПЪЛНЕНИЕ НА ПРАВИЛНИКА ЗА ИЗДАВАНЕ НА БЪЛГАРСКИТЕ ЛИЧНИ ДОКУМЕНТИ, ПРИЕТ С ПОСТАНОВЛЕНИЕ № 13 НА МИНИСТЕРСКИЯ СЪВЕТ ОТ 2010 Г.  Внасят: заместник министър-председателят по обществения ред и сигурността и министър на отбраната министърът на вътрешните работи 17. ПРОЕКТ НА ПОСТАНОВЛЕНИЕ ЗА ИЗМЕНЕНИЕ И ДОПЪЛНЕНИЕ НА НОРМАТИВНИ АКТОВЕ НА МИНИСТЕРСКИЯ СЪВЕТ.  Внася: министърът на образованието и науката", "date": "2019.06.18", "title": " Вижте какво ще решава Министерският съвет утре, 19 юни 2019"}
{"url": "https://trud.bg/%d1%82%d1%80%d1%8a%d0%bc%d0%bf-%d0%b1%d0%b8%d1%85-%d0%be%d0%b1%d0%bc%d0%b8%d1%81%d0%bb%d0%b8%d0%bb-%d0%b2%d0%be%d0%b5%d0%bd%d0%bd%d0%be-%d0%bd%d0%b0%d0%bf%d0%b0%d0%b4%d0%b5%d0%bd%d0%b8%d0%b5-%d1%81/", "text": "Президентът на САЩ Доналд Тръмп заявява в интервю, че би обмислил използването на военна сила срещу Иран, за да му попречи да се сдобие с ядрено оръжие, но оставя отворен въпроса дали това се отнася и за защита на доставките на петрол, предадоха Ройтерс и ТАСС. За разлика от някои републиканци в Конгреса, които настояват за военен отговор, пред списание „Тайм“ президентът казва, че нападенията срещу двата танкера в Оманския залив са „много дребни“ инциденти засега. На въпрос дали би обмислил военни действия срещу Иран, за да му попречи да придобие ядрено оръжие или за да гарантира свободен трафик на петрола през Персийския залив Тръмп отговаря: „Със сигурност бих отишъл заради ядрените оръжия, а другото бих оставил под въпрос“. Той пояснява, че от гледна точка на петролни доставки Оманският залив няма такова стратегическо значение за САЩ, каквото има за Китай или Япония. Той посочва, че през последните две и половина години САЩ са постигнали „голям напредък в областта на енергетиката“ и постепенно се превръщат в износител на петрол. САЩ обвиняват Иран за нападенията срещу норвежки и японски танкер, като се позовават на поредица снимки, които показват как матроси от катер на иранската Революционна гвардия отстраняват неизбухнала магнитна мина от корпуса на японския кораб, нападнат на 13 юни. Иран отрича обвиненията. В интервюто Тръмп посочва, че е съгласен със заключенията на американското разузнаване, че Иран е извършил нападенията срещу танкерите, но добавя, че откакто той е президент, Техеран е по-малко враждебен към Вашингтон. „Ако погледнете реториката сега в сравнение с дните, когато те подписваха споразумението (ядрената сделка с Иран от 2015 г.), тогава винаги имаше „Смърт за Америка, смърт за Америка, ще унищожим Америка, ще убием Америка!“ Сега вече не чувам това толкова често“, казва Тръмп пред „Тайм“ и добавя, че не очаква да го чува. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.18", "title": " Тръмп: Бих обмислил военно нападение срещу Иран, за да не се сдобие с ядрено оръжие"}
{"url": "https://trud.bg/%d0%ba%d1%83%d0%bf%d1%83%d0%b2%d0%b0%d0%bc%d0%b5-50-%d0%bf%d0%be-%d0%bc%d0%b0%d0%bb%d0%ba%d0%be-%d0%bd%d0%be%d0%b2%d0%b8-%d0%ba%d0%be%d0%bb%d0%b8-%d0%be%d1%82-%d0%b3%d1%8a%d1%80%d1%86%d0%b8%d1%82/", "text": "От януари до май продажбите у нас се увеличават с 3,9% до 15068 бройки В Румъния ръстът на сделките е с 20% Стандартът ни на живот е около половината от този на средния европейски гражданин. А на гърците е 67% от средното ниво в ЕС. Но по отношение на покупки на нови коли сме над два пъти по-бедни от гърците, показват данни на Асоциацията на европейските производители на автомобили. За първите пет месеца на годината в България са регистрирани 15 068 нави коли, което е ръст с 3,9%. Но е важно да се погледне какви са продажбите на фона на населението в страната. Оказва се, че на всеки 470 души в България е купен по един нов автомобил, което ни нарежда на последно място в ЕС. В Гърция купуват над два пъти повече нови коли – на 205 души е регистриран по един автомобил. Най-близо до нас е Румъния, където на 340 души се пада по една нова кола. Но доходите в Румъния явно нарастват доста по-бързо от нашите. Продажбите на нови автомобили в Румъния от януари до май са нараснали пет пъти повече отколкото у нас – с над 20%. На трето място в негативната класация е Латвия с автомобил на 247 души. Четвъртата позиция е за Гърция. За целия ЕС на всеки 76 души е продаден по един нови автомобил. Най-добре се представя Люксембург, където на 22 местни жители е купен по един автомобил. Челната тройка се допълва от Белгия с нова кола на 43 души, и Германия – на 54 местни граждани. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.18", "title": " Купуваме 50% по-малко нови коли от гърците\t"}
{"url": "https://trud.bg/%d0%b0%d0%bb%d0%b5%d1%81%d0%b0%d0%bd%d0%b4%d1%80%d0%b0-%d0%b0%d0%bc%d0%b1%d1%80%d0%be%d0%b7%d0%b8%d0%be-%d1%81%d0%b8-%d0%bf%d0%be%d1%87%d0%b8%d0%b2%d0%b0-%d0%b2-%d1%81%d1%8a%d1%81%d0%b5%d0%b4%d0%bd/", "text": "Топ моделът Алесандра Амброзио избра Санторини, Гърция за лятната си почивка. В Instagram профила си, красавицата споделя кадри по бански, както и такива от разходката й с лодка и дегустацията на традиционни гръцки деликатеси. Въпреки че се е отдала на отдих и пълен релакс, 38-годишната бразилка не пропуска възможността да промотира своя бранд за бельо и бански –  , създадена с две от най-близките й приятели в родната й държава.", "date": "2019.06.18", "title": " Алесандра Амброзио си почива в съседна Гърция"}
{"url": "https://trud.bg/%d0%b5%d1%81-%d0%be%d1%82%d0%bb%d0%be%d0%b6%d0%b8-%d0%b4%d0%be-%d0%be%d0%ba%d1%82%d0%be%d0%bc%d0%b2%d1%80%d0%b8-%d1%80%d0%b5%d1%88%d0%b5%d0%bd%d0%b8%d0%b5%d1%82%d0%be-%d0%b7%d0%b0-%d0%b7%d0%b0%d0%bf/", "text": "Държавите-членки на ЕС не успяха да се споразумеят за започване на преговори с Албания и Северна Македония за присъединяване към общността, отлагайки това решение до октомври. Това съобщи във вторник европейският комисар по разширяването и политиката за добросъседство Йоханес Хан на пресконференция след заседанието на Съвета на ЕС в Брюксел, цитиран от TACC. „За съжаление, редица страни не могат да подкрепят започването на преговори с Албания и Северна Македония“, каза той. „Поради важността на въпроса и поради ограничено време Съветът реши, че ще се върне към ясно и съществено решение на този въпрос възможно най-скоро и не по-късно от октомври 2019 г.“ Същевременно Съветът подчерта, че приветства напредъка в изпълнението на условията, постигнати от тези две страни. Както е казано на кореспондента на ТАСС от източник в Съвета на ЕС, повечето страни членки на общността подкрепят започването на преговори с Албания и Македония, но някои се противопоставят. Сред тях са Франция и Холандия, които смятат, че тези страни все още не са готови да започнат преговори. В момента страните от Балканите и Турция са кандидати за влизане в Европейския съюз, други страни дори не се разглеждат теоретично. В същото време преговорите за присъединяване с Турция започнаха през 2005 г., сега този процес е замразен – формално заради блокирането му от Гърция и Кипър, а всъщност поради принципното несъгласие на водещите държави от ЕС, главно Франция и Германия тази страна да бъде разглеждана като бъдещ член на Европейския съюз. Основните поддръжници на разширяването на ЕС днес са страните от Съюза, които се присъединиха към него през 2004 г., което предизвика остра институционална криза на Европейския съюз и засилване на евроскептичните настроения в „старите” страни от ЕС, коментира ТАСС. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.18", "title": " ЕС отложи до октомври решението за започване на преговори с Албания и Северна Македония"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%82%d0%b5-%d0%bd%d0%b8%d0%ba%d0%be%d0%b3%d0%b0-%d0%bd%d1%8f%d0%bc%d0%b0-%d0%b4%d0%b0-%d0%bd%d0%b0%d0%b4%d1%85%d0%b2%d1%8a%d1%80%d0%bb%d1%8f%d1%82-7-%d0%bc/", "text": "Броят българите повече никога няма да надхвърли 7 млн. души, а при най-добрия сценарий в края на този век в страната ще живеят около 5.5 млн. души. Това гласи прогноза от новия доклад на ООН за тенденциите за брой на населението в различните държави по света. Най-лошият сценарий предвижда през 2100 г. в България да живеят общо 2.18 млн. души, колкото е в момента населението на София и Пловдив взети заедно.  Според доклада, срив се очаква в броя на населението на възраст между 20 и 69 г., а възрастните хора ще се увеличат. От Департамента на ООН по икономически и социални въпроси са включили в прогнозата и вариант за т.нар. „нулева миграция” – броят на имигриращите в България да е равен на тези, които емигрират извън нея. При евентуално сбъдване на този сценарий в края на века в страната ще има 4.2 млн. души. Спрямо водещия сценарий това само ще отложи с няколко години потъването под милионните прагове. Тези прогнози за страната ни идват на фона на очакванията общият брой на световното население до края на XXI в. да се увеличи до почти 11 млрд. души. Очаква се, обаче забавяне на темпото на нарастване и повишаване на средната възраст на хората. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.18", "title": " Българите никога няма да надхвърлят 7 млн. души\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-425/", "text": "Газ битката САЩ – Русия сваля цената на горивото у нас В хъб “Балкан” се чака, освен руско и азерско гориво, и американски и египетски втечнен газ.             Дойде ли време за кибервойски и у нас? Информационното превъзходство печели победи и на политическия, и на бойния фронт – коментар на Спирдон Спирдонов.           Ако “Фолксваген” изгради завод у нас, ние можем да го захраним с кадри Нямаме конкуренция в частните университети, защото инженерни специалности при тях просто няма, казва ректорът на Техническия университет проф. Георги Михов в интервю за „Труд“.             БСП между Сцила и Харибда Едната е партийната развала, в която тъне отвътре, а другата – погрешната стратегия – анализ на д-р Борислав Цеков.                 Пиратският остров Свети Иван е бил столица на морски разбойници – „Легенди и истини в българската история“ с Росен Тахов.           Призракът Силует на Мишел Платини. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.18", "title": " Вижте акцентите в броя на вестник „Труд“ в сряда, 19 юни 2019"}
{"url": "https://trud.bg/%d0%b3%d0%b0%d0%b7-%d0%b1%d0%b8%d1%82%d0%ba%d0%b0%d1%82%d0%b0-%d1%81%d0%b0%d1%89-%d1%80%d1%83%d1%81%d0%b8%d1%8f-%d1%81%d0%b2%d0%b0%d0%bb%d1%8f-%d1%86%d0%b5%d0%bd%d0%b0%d1%82%d0%b0-%d0%bd%d0%b0/", "text": "За да дойдат доставките, трябва да заработи LNG-терминалът в Александруполис Българският бизнес и потребителите ще плащат по-евтин газ, след като започне да функционира хъб “Балкан”. Това заяви пред “Труд” енергийният експерт проф. Атанас Тасев. По думите му България ще спечели от битката между тръбния газ, който предлага Русия, и втечнения – който идва от САЩ. Винаги либерализацията на пазара води до по-ниски цени, но това ще се случи в дългосрочен план, уточни той. При битовите потребители ситуацията е по-различна, защото те са на регулиран пазар. На една територия в България има един доставчик, но когато той купува по-евтин природен газ, ще бъде принуден да го продава на по-ниска цена, поясни експертът. Според него цената, на която сега сме получили американски втечнен газ, е конюнктурна. Тя се дължи на два фактора – цената му по принцип е по-ниска през лятото и по-висока през зимата, освен това Гърция имаше свободни количества. Но това не означава, че дългосрочно ще получаваме евтин втечнен газ от САЩ, подчерта експертът. Той беше категоричен, че за да има конкуренция, трябва да има различни доставки освен руския газ. Диверсификацията ще дойде по две направления – тръбен газ от Русия и Азербайджан и втечнен газ от САЩ, Русия, Катар, Египет и Алжир, коментира проф. Атанас Тасев. По-сложна е ситуацията с втечнения газ. За да дойдат нужните количества у нас, трябва да заработи LNG-терминалът в Александруполис, в който България ще има акционерно участие от 20%. Кога обаче ще бъде готов той, попитахме проф. Тасев. “Това е въпрос за 1 милион долара. Строи се, но бавно”, отговори той. Прогнозите на енергийното министерство са това да стане през 2020 година. Тогава се очаква да влязат в експлоатация и интерконекторът Гърция – България, както и Трансадриатическият газопровод, по който ще се транспортира предимно газ от азербайджанското находище “Шах Дениз II”. За тръбния газ нещата са по-ясни. Имаме договор с азербайджанската държавна нефтена компания СОКАР и през 2020 г. се очаква да внасяме от там 1 млрд. куб. метра газ на година. При положение, че потреблението у нас е 3 млрд. куб. метра годишно, на практика това е една трета от нужните ни количества. Да говорим за газов хъб без руски газ е просто смешно, смята проф. Тасев. Той ще дойде по разклонението на “Турски поток” у нас. За целта трябва да бъде изградена липсващата инфраструктура в страната ни. Израждането на липсващите газопроводи – 11 км от турската граница и 484 км от Провадия до сръбския град Зайчар, ще струват към 2,28 млрд. лв. Обществената поръчка вече мина, но изненадващо “Булгартрансгаз” смени избраната фирма (подробности вижте в карето), което поставя под въпрос дали трасето би било готово до края на 2019 г., какъвто е амбициозният план на “Булгартрансгаз”.   Цената ни по-висока от тази в Люксембург  У нас цената на синьото гориво е 504 долара за 1000 куб. метра. Жителите на Люксембург плащат по-ниска цена на газа от българите, показа последното проучване на РИА Новости. Цената там е 494,7 щатски долара за 1000 куб. метра, докато у нас тя е 504,4 долара за 1000 куб. метра. И в Румъния е по евтино – 399,1 долара за 1000 куб. метра. Жителите на северната ни съседка могат да си позволят 1574,9 куб. метра на месец. България е сред страните, чиито жители могат да си купят най-малко газ със средната си заплата. Страната ни заема 31-во място сред 33 държави по достъпност на населението до природен газ. Един жител у нас може да си купи 1152,9 куб. м на месец със средната заплата в нашата страна. След нас са само Молдова и Украйна, но причината не е цената, а ниските заплати там. Иначе в двете държави стойността на синьото гориво е съответно – 322,7 и 313,4 долара за 1000 куб. метра.   От къде ще мине трасето на „Турски поток” в България Първите доставки в края на декември 2019 г. “Турски поток” се състои от две тръби, с капацитет по 15 млрд. куб. м газ. Едната тръба е за Република Турция, а трасето на втората ще минава през България, Сърбия, Унгария и Словакия. Първата тръба ще достигне директно до Турция и ще бъде свързана с газопроводите, които съществуват в страната и ще започне полагането на втората линия. “Единственият проблем е липсата на връзка между България и Сърбия, но такава ще бъде построена. След като бъде направено това, газът ще бъде транспортиран от Сърбия в Унгария и после в Австрия”, заяви генералният директор на руския национален институт по енергетика Сергей Правосудов. Маршрутът на тръбата през нашата страна повтаря сухопътното трасе на неосъществения проект за газопровод “Южен поток”. За целта трябва да се изградят 11,5 км от турската граница до компресорна станция “Странджа”, след това има 155 км газопроводи от съществуващата транзитна газова система на България и се стига до компресорната станция в Провадия. Оттам до сръбската граница ще се строи газопровод по трасето на “Южен поток”, който да стигне до сръбския град Зайчар. Ще се изграждат и нови две компресорни станции – “Нова Провадия” и при село Расово, което е на около 400 км от Провадия. Общо трасето, по което ще се транспортира газа от “Турски поток” у нас, е с дължина 485 километра. В края на май от руския газов гигант “Газпром” заявиха, че очакват първата доставка на газ по “Турски поток” да се осъществи през последните десет дни на декември. “Морският участък на тръбопровода е напълно завършен, сухопътният участък от руска страна е готов на 100 процента, а от турска страна са завършени 73,5 процента. Очакваме през ноември да имаме пълна степен на готовност”, заяви заместник-председателят на УС на компанията Олег Аксютин.   ЕК настоя да разнообразим доставките Европейската комисия препоръчва на България да създаде надеждна стратегия за разнообразяване на доставките на газ. В тази връзка страната ни трябва да предвиди и необходимите инфраструктурни проекти. Това се съдържа в огласените вчера препоръки на Еврокомисията към страните членки. Брюксел препоръчва също така София да представи подробни сведения за стратегията за дългосрочните доставки на ядрени материали и гориво, най-вече с оглед на предвиденото увеличаване на ядрените електроенергийни мощности на страната. Страната ни трябва да набележи и мерки за развитие на конкурентни пазари на едро и дребно, като това да стане чрез насърчаване на конкуренцията в страната, включително чрез преминаване към изцяло пазарни цени, а и чрез премахване на препятствията пред трансграничната търговия.   Жалби бавят търговете за инфраструктурата  Жалби бавят изграждането на инфраструктурата на продължението на “Турски поток” през България. След като беше избран изпълнител на трасето от Провадия до сръбската граница, изненадващо “Булгартрансгаз” го смени. Аргументът – класираният на първо място арабско-италианският консорциум “Аркад” е отстранен, тъй като не е предоставил необходимите документи в срок. За изпълнител на поръчката беше посочен вторият в класирането “Консорциум-Газово развитие и разширение в България”, чиято оферта е за 1,6 млрд. евро. От “Аркад” обаче обжалваха решението на възложителя. Изпълнителният директор на “Булгартрансгаз” Владимир Малинов призна, че спирането на проекта заради жалба ще забави процеса. Заради жалба е спряна и обществената поръчка за доставка на двете компресорни станции “Расово” и “Нова Провадия” за трасето на “Турски поток” у нас. Процедурата е временно прекратена до произнасянето на Комисията за защита на конкуренцията. От “Дж. Кристоф Е&П Сървисиз” СРЛ възразяват срещу разяснение на възложителя по поставени му въпроси.   Надплатили сме 1 млрд. лева за синьо гориво, защото няма конкуренция Българите са надплатили 1 млрд. лв. повече за газ през последните 10 години заради липсата на конкурентен пазар. 50% от населението в България няма достъп до газовата инфраструктура. Това показват данни на Българската асоциация “Природен газ”, цитирани от председателя є Светослав Иванов. По думите му тези хора живеят в 200 български общини. По думите му прекомерната регулация е тази, която пречи на развитието на пазара. Ако законът не задължи пазарните участници да търгуват през борсата, както е при електроенергията, то от газовата борса няма да има особен смисъл и сделките ще продължат да се сключват в офиса на “Булгаргаз”, твърди Иванов. Притеснение за бавната либерализация на пазара изрази и Константин Стаменов от Българската федерация на индустриалните енергийни консуматори. По думите му в сегашната среда предприятията трудно могат да се възползват от алтернативните доставки, тъй като имат годишни договори с “Булгаргаз”. Всъщност участието в борсовата търговия може да бъде възпрепятствано още преди реално да е започнало, тъй като от газов хъб “Балкан” искат да има лицензионен режим за търговците. Според Камелия Славейкова от “Шел” това е грешен ход за старт на борсовата търговия и ще ограничи до минимум търговията. “Препоръчваме да се започне с регистрационен режим, както е в повечето европейски страни”, заяви тя, като бе подкрепена и от Светослав Иванов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.18", "title": " Газ битката САЩ – Русия сваля цената на горивото у нас\t"}
{"url": "https://trud.bg/%d0%b1%d0%b5%d0%b7%d0%bf%d0%bb%d0%b0%d1%82%d0%bd%d0%b0-%d0%b7%d0%be%d0%bd%d0%b0-%d0%b7%d0%b0-%d0%bf%d0%b0%d0%bb%d0%b0%d1%82%d0%ba%d0%b8-%d0%b8-%d0%bc%d0%b0%d1%89%d0%b0%d0%b1%d0%bd%d0%b0-%d1%81%d1%86/", "text": "В зала „Славейков” във Френския институт в България, се проведе Френска закуска с „Francofolies“, Благоевград. Лицензиран организатор и продуцент на фестивала „Francofolies“ е Община Благоевград, която притежава всички права за провеждането му на територията на България и балканския регион. Преди началото на вече традиционния празник на франкофоните и меломаните в България, на специалното събитие в София бяха разкрити горещи фестивални подробности, съобщиха от общината. Христина Шопова – заместник-кмет на Община Благоевград, обяви, че освен всички удобства, с които гостите на събитието ще разполагат, за първи път на територията на фестивала ще бъде обособено място за туристически палатки. То ще се намира над езерото в парк „Бачиново”, ще е разположено на площ около 2 дка и ще бъде напълно безплатно за хората, избрали този начин да съпреживеят фестивала. Помислено е и за сигурността им, тъй като в самия парк охраната е денонощна. В речта по повод откриването на събитието,  Шопова сподели вълнението си с думите: “Изключително сме горди с фестивала. Много е лесно да се закрие нещо, но много по-трудно да го възстановиш и да изградиш доверие.” Събитието на закуската по френски беше уважено от още специални гости, сред които г-жа Елиянка Михайлова – директор Дирекция “Сценични изкуства и художествено образование” към Министерстото на културата, г-н Георги Алипиев – държавен експерт Дирекция “Международно сътрудничество и инвестиции в туризма” в Министерство на туризма, както и представители на Министерството на външните работи, Министерството на образованието, Виваком и ОББ. Със специално обръщение към гостите се обърнаха и г-н Жил Курежлонг – Първи съветник в Посолството на Франция и г-н Фабиен Флори – Съветник „Културно сътрудничество”, Директор на Френския институт в България. Закуската завърши със специален поздрав към организаторите, присъстващите медии и гости от  Жерар Пон – Директор на „Francofolies de la Rochelle“, Франция. Той сподели: „Фестивалите Франкофоли по света са едно голямо семейство и аз съм изключително щастлив, че Благоевград е част от него, празнувайки вече петото си издание тази година. Програмата е на световно ниво, организацията на събитието – също. Очакват ви страхотни моменти с любими звезди.” Фестивалът в Благоевград ще се състои за пети пореден път, а датите са 21 и 22 юни. Юбилейното издание на събитието ще бъде в градския парк “Македония”, а входът за всички жители и гости на града – свободен. Музикалната програма е изключително силна, като  в нея се открояват добре познати звезди от световната музикална сцена. Американската изпълнителка LP с италиански корени ще бъде хедлайнер на 21 юни, в първия ден на фестивала. Преди нея излиза хитовия молдовски изпълнител Dan Balan, както и френската електро-суинг банда Caravan Palace. На следващия ден на сцената на Франкофоли първи ще излезе Никола Груев – Kottarashky и неговата група. По-късно той ще отстъпи място на едни от най-известните румънски артисти Morandi, чиито хитове са познати в целия свят. Като хедлайнер на втората вечер, 22 юни, ще се изяви френският поп изпълнител Kendji Girac, който доби световна популярност с хита си Andalouse. Сцената за фестивала „Франкофоли“, на която ще се изявят всички музиканти, е с площ 300 кв. м. На и около сцената ще бъдат поставени около 300 ефектни осветителни тела, ще има и над 250 кв.м. LED стени, на които ще се излъчват изявите в реално време. Със своята мощ, качеството на озвучаването попада в ТОП 3 на системите от световно ниво, а всеки един от участниците пристига с най-актуалните си декори, което гарантира допълнителен ефект. Площта на парк „Македония” е 62 дка, което позволява да се съберат десетки хиляди хора, като на място е осигурен достъп за хора в неравностойно положение. Мерките за сигурност в парка са изключително сериозни, няма да се допуска влизането с бутилки, твърди и остри предмети, а лицата под 18 години ще влизат след попълнена декларация от техните родители/настойници. За фестивалното настроение ще допринесат и шатрите, на които ще се предлагат храни и напитки.", "date": "2019.06.18", "title": " Безплатна зона за палатки и мащабна сцена – за първи път на фестивала „Francofolies“ в Благоевград"}
{"url": "https://trud.bg/%d1%82%d0%b8%d0%b9%d0%bd%d0%b5%d0%b9%d0%b4%d0%b6%d1%8a%d1%80%d0%b8-%d0%bf%d0%be%d0%b2%d1%80%d0%b5%d0%b4%d0%b8%d1%85%d0%b0-%d0%ba%d0%b0%d0%bc%d0%b5%d1%80%d0%b0-%d0%b7%d0%b0-%d0%b4%d0%b0-%d1%81%d0%ba/", "text": "Тийнейджъри са повредили една от камерите за видеонаблюдение на Моста в Бургас. Предполага се, че мотивът им е – да не ги заснеме, защото скоковете от Моста са забранени, тъй като са много опасни. Често по дъното има железа, довлечени от теченията, на които могат да станат тежки инциденти. Счупената охранителна камера за видеонаблюдение е била монтирана на асансьора за хора с увреждания. Случката е заснета на 7-ми юни и показва десетина момчета и едно момиче, които се забавляват, скачайки от парапета на Моста. Явно знаейки за забраната, тийнейджърите все пак решават да продължат да практикуват хобито си необезпокоявано и анонимно, затова едно от тях се покатерва и обръща камерата, за да не ги снима повече, като при това действие я поврежда. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.18", "title": " Тийнейджъри повредиха камера, за да скачат от Моста в Бургас"}
{"url": "https://trud.bg/%d1%88%d0%b8%d1%84%d1%80%d0%b8%d0%bd-%d0%bf%d0%be%d0%b4%d0%ba%d0%b0%d1%80%d0%b0-%d1%84-16/", "text": "Носителката на Големия кристален глобус в алпийските дисциплини Микаела Шифрин увеличи скоростта от около 100 км/ч, колкото развива на ските. Американката се отзова на поканата на военновъздушните сили да присъства на дипломирането на поредния випуск пилоти. Домакините пък й позволиха да се качи в кабината на двуместен „Ф 16D” и дори да поеме за кратко управлението, но в присъствието на опитен офицер.  „Беше страхотно, макар че едва си поемах дъх – разказа Шифрин. – На ските няма чак такова странично натоварване. Да полетиш над облаците е най-красивото преживяване.“", "date": "2019.06.18", "title": " Шифрин подкара „Ф 16“"}
{"url": "https://trud.bg/%d0%bd%d0%be%d0%b2%d0%b8%d1%8f%d1%82-%d1%82%d1%80%d0%b5%d0%bd%d1%8c%d0%be%d1%80-%d0%bd%d0%b0-%d0%b7%d0%b5%d0%bb%d0%b5%d0%bd%d0%b8%d1%82%d0%b5-%d0%b9%d0%be%d0%b2%d0%b8%d1%86%d0%b0/", "text": "Йовица Арсич и новият треньор на баскетболния шампион „Балкан“. Сърбинът заменя на поста сънародника си Небойша Видич, който напусна след изминалия сезон.  „Спомням си атмосферата в Ботевград, идвал съм да гледам мачове – призна двукратният шампион на България с „Лукойл Академик“. – Една от причината да дойда е, защото знам, че „Балкан“ има със сигурност най-добрите фенове. Мисля, че първенството в България сега е по-силно от преди три-четири години, защото е по-интересно. Целта е да останем шампиони и да пробием вм Шампионската лига.“", "date": "2019.06.18", "title": " Новият треньор на „зелените“ Йовица Арсич: Дойдох в „Балкан“ заради феновете"}
{"url": "https://trud.bg/%d1%87%d0%b5%d1%82%d0%b8%d1%80%d0%b8%d0%bc%d0%b0-%d1%80%d0%b0%d0%bd%d0%b5%d0%bd%d0%b8-%d0%bd%d0%b0-%d1%88%d0%b0%d0%bc%d0%bf%d0%b8%d0%be%d0%bd%d1%81%d0%ba%d0%b8%d1%8f-%d0%bf%d0%b0%d1%80%d0%b0%d0%b4/", "text": "Четирима души са ранени след стрелба по време на шампионския парад в Торонто. Местният „Раптърс“ отпразнува историческата първа титла на канадски отбор в НБА с празненство, което събра близо два милиона души в центъра на града. Трофеят беше спечелен миналата седмица след победа като гост на бившия шампион „Голдън Стейт Уориърс“, но едва в понеделник тимът се прибра от Калифорния.  Тържественото посрещане, на което присъства и канадският премиер Джъстин Трюдо, обаче се превърна в кошмар, след като в тълпата проехтяха изстрели. Местните власти се намесиха незабавно и установиха, че при инцидента има четирима ранени.  „ Огромната част от хората не разбраха за станалото, иначе последствията можеше да са много по-тежки“, обяви шефът на полицията в Торонто Марк Сондърс.  Според органите на реда не става въпрос за терористичен акт, а за битова свада между хора, които носели оръжие. Градските власти пък решили празненството да продължи. Друга стрелба е имало в местен мол, но се разминала без пострадали.  „Гневен съм, че се е намерил човек да стреля сред тълпа веселящи се хора – заяви кметът на Торонто Джон Тори. – Надявам се с виновните да се отнесат с цялата строгост на закона.“", "date": "2019.06.18", "title": " Четирима ранени на шампионския парад"}
