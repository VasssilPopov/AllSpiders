{"url": "https://trud.bg/%d1%82%d0%b8%d1%85%d0%be%d0%bc%d0%b8%d1%80-%d0%b8%d0%b2%d0%b0%d0%bd%d0%be%d0%b2-%d0%bf%d1%80%d0%b5%d0%bb%d0%b5%d1%82%d1%8f-225-%d0%bc-%d0%b7%d0%b0-%d0%b5%d0%b2%d1%80%d0%be%d1%84%d0%b8%d0%bd%d0%b0/", "text": "Тихомир Иванов е първият ни финалист на европейското по лека атлетика на закрито в Глазгоу. Плевенчанинът прелетя 2,25 метра в скока на височина, което му бе достатъчно да намери място сред най-добрите 8 на континента. Националът се справи от втория опит, а след това допусна три грешки на квалификационната норма от 2,28 метра. Единствен, който преодоля тази кота, бе европейският шампион на открито Матеуш Пржибилко (Германия) от втория скок.  Надпреварата за медалите е утре вечер от 20 часа наше време. За българина това е трети финал при третото му участие на първенството на континента в зала. Преди 2 години той бе на крачка от отличията, като завърши 4-ти в Белград.  Преди това дебютантката при жените Александра Начева не успя да стигне финала в тройния скок. Световната шампионка за девойки до 20 г. се нареди 17-а с 12,98 метра. Най-добър резултат в сектора записа украинката Олга Саладуха – 14,40 метра.  А по-късно тази вечер Радослава Мавродиева излиза в квалификациите в тласкането на гюле. Тя е сребърна медалистка от предишното първенство и е втора в ранглистата за сезона с 19,09 метра. Лидерка е германката Кристина Шваниц с 19,54 метра.", "date": "2019.03.01", "title": " Тихомир Иванов прелетя  2,25 м за еврофинал"}
{"url": "https://trud.bg/%d1%83%d0%b6%d0%b0%d1%81-%d1%86%d1%8f%d0%bb-%d0%b4%d0%b5%d0%bd-%d0%bd%d0%b5-%d0%bc%d0%be%d0%b6%d0%b0%d1%85-%d0%b4%d0%b0-%d0%bc%d0%b8%d0%b3%d0%bd%d0%b0-%d0%b2-%d1%81%d0%bb%d1%83%d0%b6%d0%b1%d0%b0/", "text": "Говорят си две жени. – Ако знаеш само колко ми е омръзнала нашата котка! Какво ли не правихме и не можем да се отървем от нея. Гонихме я, оставяхме я в друг град, в реката я давихме – все едно и също, рано или късно се връща. А днес мъжът ми, нали знаеш, че е летец, я взе със себе си в самолета, за да я хвърли от височина 3000 метра. И сега толкова се притеснявам за него… – Защо се притесняваш? – Ами защото минаха вече шест часа, котката отдавна се прибра, а него го няма….. *** Американец, французин и българин говорят за подхода си при сваляне на гаджета:  – Аз – казал французинът – кoгато заведа Жанет на ресторант и поръчам шампанско, тя е шокирана. Когато поръчам трюфели, тя е моя!  Американецът казал:  – Аз пък, когато кача Джейн в новия си Додж и вдигна 200 км, тя е шокирана. Когато вдигна 250, тя е моя.  – Аз, като дам на Мара 10 лева, тя е моя – казал българинът – Сутринта, като си ги взема, тя е шокирана… *** Двама приятели се срещат в рая. Единият казва, че умрял от яд, а другият пък бил умрял от студ. На въпроса как така първият е умрял от яд,той отговорил, че връщайки се в къщи след командировка, само като влязъл през вратата и вече бил сигурен, че в къщата има чужд мъж. Ровил навсякъде, обърнал къщата наопаки, никого не намерил и взел че умрял от яд. Приятелят му го укорил: – Да се беше сетил да отвориш хладилника сега и двамата да сме живи! *** В купето на влака четирима мъже разговарят на тема „рога“:  – Най-големите рогоносци са лекарите! Постоянно дежурства, спешни случаи….. И жените им …..какво да правят!?  – Не! Военните! Постоянно наряди, учения….  – Глупости, моряците са най-големите рогоносци! С месеци в морето ….  – Ти какво ще кажеш?- попитали четвъртия, който седял умислен .  – Какво да кажа ? Аз съм лекар …на боен кораб …  Мечтата на работодателите:  – Търсим човек с мъдростта на 60-годишен, опита на 50-годишен, амбициозността на 40-годишен, енергичността на 30-годишен, външния вид на 20-годишен и нуждата от пари на 10-годишен! *** Как да научиш децата на добри неща като:  – Тарзан ходи гол!  – Пепеляшка се прибира след 12!  – Батман кара с 400 км.  – Снежанка спи със седем джуджета! *** Пенсионер в аптеката:  – Имате ли приспивателно?  – Да.  – Колко струва?  – 52 лева.  – О, аз въобще няма да мога да заспя като знам, че съм дал толкова пари за приспивателно. *** Жена се умилква около мъжа си:  – Скъпи, идвам при теб от приказките….  – Кои приказки?  – От вълшебните, добрите приказки!  – И що? Да не те изгониха? *** Жителите на едно село, били тъжни и омърлушени.  – Мога ли да помогна? Какъв е проблема? – попитал минаващ юнак.  – О-ох, в високо в планината живее един много силен и опасен змей. Всеки месец слиза и яде по една девствена мома от селото…  – Мисля, че мога да ви помогна, казал юнакът и останал да живее в селото.  След няколко месеца змеят умрял от глад… *** Двама приятели си говорят за жените:  – Не мога да ги разбера тия жени! Моята помни на коя дата сме се запознали, къде сме се срещнали, какво съм й казал аз, какво ми е казала тя, в кое кафе сме отишли на първата среща и не можеш да си представиш какви неща още! А аз, братче, нищо от това не си спомням!  Другият помислил и казал:  – Виж какво! Ти помниш ли, когато хвана първия си голям шаран?  -Как да не помня! Беше на язовир Доспат, бяхме отишли петък вечер, 12 април преди 5 години. Петък през нощта нищо не ми клъвна! Чак неделя сутринта видях, че се е закачил, вадих го един час – беше 5 кг! Накрая Пешо влезе с ботушите да го вади с кепчето, щото оня се мяташе така здраво, че мислех, че ще ми изскубне въдицата от ръцете…  – А мислиш ли, че шаранът помни? *** Младоженка е пред първа брачна нощ и се страхува, че не е девствена и ще разочарова мъжа си. Баба й я посъветвала да сложи една слива където трябва, младоженецът ще се пъне, ще бута, та докато сливата падне и така всичко ще се нареди.  Момичето така и сторило, но през нощта мъжът й намерил падналата слива и я изял. Младоженката страшно се притеснила и веднага отърчала при баба си за съвет. Бабата й рекла:  – Ама от какво толкова се плашиш бе, дъще… ти ако знаеш дядо ти навремето как цял пъпеш изяде… *** Хлапе плаче на майка си:  – Мамо, мамо, искам колело!  – Няма да ти купя колело.  – Ами хайде тогава да си поиграем на майка и татко?  – Добре, как?  Малкия кара майка си да се съблече и да легне на леглото. После излиза от стаята, пак влиза като я отваря със шут и казва:  – А така, жено, само за секс мислиш! А че малкия няма колело хич не ти пука! *** Някакъв мъж изкарал два дни с любовницата си, а на жена си бил казал, че е за риба. На връщане към дома си минава през рибарски магазин, за да си купи един шаран за алиби. Плаща го и казва на продавача:  – Я ми го подхвърли през тезгяха.  – Защо?  – Ами да мога с чиста съвест да кажа, че съм го хванал. *** Стандартна ситуация – съпругът се прибира внезапно от командировка, любовникът скача гол от прозореца на първия етаж. Навън вали, но той се затичва леко през близкия парк. Там настига друг мъж, който прави джогинг. Човекът го изгледал с любопитство:  – Винаги ли тичате гол за здраве?  – Да – отвръща любовникът.  – А винаги ли слагате и презерватив?  – Не, само когато вали. *** Чиновник от държавната администрация се връща от работа и се кара на жена си:  – Какво беше това кафе сутринта, дето ми го направи?!  – Ми, реших да го направя по-силно, с три лъжички кафе…  – Ужас, цял ден не можах да мигна в службата! *** Семейство празнува златната си сватба, но съпругът се е умислил.  – Гложди ме нещо за децата – казва той. – Прави ми впечатление, че Бен не прилича на другите ни седем деца. Знам, че е ужасно да ти задавам този въпрос, но да не би да има друг баща?  Съпругата свежда очи.  – Вярно е – признава тя.  Сърцето на съпруга се свива. Той сдържа сълзите си и заявява:  – Трябва да ми кажеш, кой е бащата на Бен.  Тя тъжно го поглежда и отвръща:  – Ти. *** – Скъпа, знаеш ли, вчера един приятел неочаквано се върнал от командировка и заварил жена си в обятията на друг. Болното му сърце не издържало…….утре е погребението!  – Скъпи, успокой се! На теб това не може да ти се случи…..ти страдаш само от хемороиди! *** Виждам в опашката пред касата една страхотна блондинка, която стои малко по-напред, маха ми дружелюбно и ми се усмихва. Не мога да разбера защо маха точно на мен и при това ми е някак  позната…  – Извинете, познаваме ли се?  Тя отговаря:  – Не съм много сигурна, но си мисля, че вие трябва да сте бащата на едно от моите деца!  Припомням си за единствения път, когато съм изневерявал.  – За Бога! Ти ли си тази стриптизьорка, с която правих секс на моята ергенска вечер върху масата за тенис пред всички, докато твоята колежка ме пляскаше с мокра целина?  – Не – отговори студено тя… Аз съм класната ръководителка на вашия син. *** Телефонът звъни рано сутринта. Съпругът го вдига, слуша малко и отговаря сърдито:  – Откъде да знам, аз да не съм метеоролог?! – и затръшва слушалката.  Жена му в леглото до него го пита:  – Кой беше?  – Не знам – ядосано отговаря съпругът.  – Някакъв глупак питаше дали хоризонтът е чист. *** Мъж заварва жена си с най-добрия си приятел и започва да го упреква:  –Ние сме приятели от толкова години, а ти така да постъпиш! С теб един залък сме делили, заедно в казармата бяхме, толкова много се уважавахме! А поне спри, докато ти говоря, де!", "date": "2019.03.01", "title": " Ужас, цял ден не можах да мигна в службата!"}
{"url": "https://trud.bg/%d0%bf%d0%be%d0%bb%d1%83%d1%87%d0%b0%d0%b2%d0%b0%d0%bc%d0%b5-%d0%be%d0%bd%d0%bb%d0%b0%d0%b9%d0%bd-%d0%ba%d0%b0%d1%81%d0%be%d0%b2%d0%b0-%d0%b1%d0%b5%d0%bb%d0%b5%d0%b6%d0%ba%d0%b0/", "text": "При пазаруване в интернет онлайн търговците ще може да ни изпращат електронна касова бележка по мейла. Това гласят промени в Наредба Н-18, които са пуснати за обществено обсъждане от Министерството на финансите. Онлайн търговците също трябва да имат касов апарат като сами ще решават дали да дават електронни или хартиени касови бележки. Собствениците на електронни магазини, стартирали дейност преди 29 декември 2018 г. и получаващи плащания, изискващи издаване на фискален бон (в брой, с банкови карти и др.), до 29 март трябва да регистрират в НАП сайтовете си. Това става само онлайн чрез портала на НАП. Търговците, ползващи софтуер за управление на продажбите, ще трябва да изпълнят новите изисквания за касовите апарати до 30 септември.", "date": "2019.03.01", "title": " Получаваме онлайн касова бележка"}
{"url": "https://trud.bg/%d0%b6%d0%b5%d0%bd%d0%b0-%d0%bf%d0%be%d1%81%d1%82%d1%80%d0%b0%d0%b4%d0%b0-%d0%b7%d0%b0%d1%80%d0%b0%d0%b4%d0%b8-%d0%bd%d0%be%d0%b2%d0%b8%d1%82%d0%b5-%d0%b3%d1%80%d0%b0%d0%bd%d0%b8%d1%82%d0%bd%d0%b8/", "text": "Жена пострада на все още ремонтиращата се столична улица „Граф Игнатиев“, след като се спъна в един от гранитните ограничители, поставени преди няколко месеца, съобщава  . Пристигналият екип на „Спешна помощ” установил, че има травма на главата, а от носа й текла и кръв. Гранитните ограничители са поставени по дължината на цялата улица. Всъщност целта им е да предпазват пешеходците от движещия се трамвай. От Столична община обясниха, че съоръженията са монтирани по изискване на „Пътна полиция”. Още при поставянето им софиянци ги оприличиха на „перки от акули“ и „надгробни плочи”. Други се оказаха лоши пророци. Според тях блокчетата се сливат по цвят с околните плочки. А някои родители смятат, че са опасни и за децата. „Гранитните ограничители, монтирани на улица „Граф Игнатиев“, са одобрени от Държавна приемателна комисия. На този етап не се предвижда тяхната подмяна”, коментира проектантът Радомира Методиева. Пострадалата жена е прегледана в „Пирогов” и се възстановява в дома си. За щастие, при падането й наоколо не са минавали трамваите, от които „перките от акули” е трябвало да я предпазят. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2019.03.01", "title": " Жена пострада заради новите гранитни ограничители на улица „Граф Игнатиев“"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba-%d0%b2%d0%bb%d0%b0%d0%ba-%d0%bf%d1%80%d0%b5%d0%bc%d0%b8%d0%bd%d0%b0-%d0%bf%d1%80%d0%b5%d0%b7-%d0%be%d0%b3%d0%bd%d0%b5%d0%bd%d0%b0-%d1%81%d1%82%d0%b5/", "text": "Влак премина през стена от огън в Приморския край на Русия, където твърде топлото време доведе до възпламеняване на сухи треви на огромна площ, съобщи руската служба на Би Би Си.  Подобни климатични аномалии не е имало в региона от 85 години, посочват руски медии. Машинист е записал на видео как преминава през огнената стихия, а от кадрите се вижда, че пламъците на места достигат височина няколко метра. Пожарите застрашават влаковете по Транссибирското трасе, съобщават от местната железница. Железопътните линии свързват Москва и цялата европейска част на Русия с далекоизточната й част, както и с Монголия, Китай и Корея. Въведено е извънредно положение в 11 региона на Приморския край. Димът е достигнал до Владивосток и границата с Китай. За потушаването на стихията има готовност да бъдат мобилизирани 13 000 човека. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.01", "title": " Вижте как влак премина през огнена стена (ВИДЕО)"}
{"url": "https://trud.bg/%d0%b4%d0%b6%d0%b0%d0%bd-%d1%8f%d0%bc%d0%b0%d0%bd-%d0%b8-%d0%b4%d0%b5%d0%bc%d0%b5%d1%82-%d0%b9%d0%be%d0%b7%d0%b4%d0%b5%d0%bc%d0%b8%d1%80-%d0%be%d1%82%d0%bd%d0%be%d0%b2%d0%be-%d0%b7%d0%b0%d0%b5%d0%b4/", "text": "Популярните актьори Джан Яман и Демет Йоздемир, които играят главните роли в телевизионния сериал „Ранна птица“, отидоха заедно на откриването на новото заведение за бургери „Г-н Асадо“, собственост на семейната арт двойка Гуркан Шеф и Фатма Топташ, позната ни от „Стая 309“ и „Сезонът на черешите“. Демет и Фатма Топташ са близки приятелки и сега към компанията им се присъедини и Джан Яман. Изключително популярният в момента актьор веднага бе обсаден от журналисти, които го бомбандираха с куп въпроси, като от отговорите на част от тях стана ясно, че Джан Яман много обича месото и готви добре, но поради натоварения си график сега прекарва малко време в кухнята. С появата си заедно Джан Яман и Демет Йоздемир разсеяха слуховете, че са се разделили.", "date": "2019.03.01", "title": " Джан Яман и Демет Йоздемир отново заедно"}
{"url": "https://trud.bg/%d0%b8%d0%bd%d0%b4%d0%b8%d0%b9%d1%81%d0%ba%d0%b8%d1%8f%d1%82-%d0%bf%d0%b8%d0%bb%d0%be%d1%82-%d0%bf%d0%bb%d0%b5%d0%bd%d0%b5%d0%bd-%d0%be%d1%82-%d0%bf%d0%b0%d0%ba%d0%b8%d1%81%d1%82%d0%b0%d0%bd%d1%81/", "text": " Абхинандан Вартхаман, който днес бе върнат на Индия като „мирен жест“, погълнал секретни карти и документи преди да бъде задържан, съобщи „Сън“, цитиран от Канал 3. Той катапултирал във воден басейн и първата му работа била да унищожи документите със секретна информация, които погълнал. Неговият самолет бе свален в сряда за нарушаване на въздушното пространство на Пакистан в Кашмир, чиято територия се оспорва от двете съседни държави. Малко по-късно в социалните мрежи бе пуснато видео, на което се вижда пилотът с окървавено лице след побой от разгневена тълпа. Впоследствие се появи второ видео, което показваше Вартхаман да се наслаждава на чаша чай с благодарност към Пакистан, че към него се отнесли достойно като военен офицер. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.01", "title": " Индийският пилот, пленен от пакистанската армия, сдъвкал секретни документи и карти"}
{"url": "https://trud.bg/%d1%82%d0%b0%d0%ba%d1%81%d0%b8%d0%b4%d0%b6%d0%b8%d1%8f%d1%82%d0%b0-%d1%83%d0%b1%d0%b8%d1%82-%d0%b7%d0%b0-20-%d0%bb%d0%b2-%d1%82%d0%b5%d0%bb%d0%b5%d1%84%d0%be%d0%bd-%d0%b8-%d1%82%d0%b0%d0%b1%d0%bb/", "text": "Килърът се прибрал от Германия преди дни Задържаният за убийството на таксиметров шофьор в Разград 22-годишен младеж задигнал 20 лева, мобилен телефон и таблет от жертвата си. Сали П. бил пристрастен към хазарта и веднага след кървавото нападение над 63-годишния Красимир Иванов проиграл парите от плячката на ротативки. Изхвърлил таблета, който бил намерен счупен. Якето си и телефона на жертвата пък опитал да изгори на стълби към квартала в Разград, където е бил задържан. Все още няма потвърждение дали е бил дрогиран. Взети са били кръвни проби, които ще покажат какво е било състоянието му. Убийството беше разкрито за часове, след като в сряда вечерта бе намерен трупът на таксиметровия шофьор, който бил захвърлен близо до колата му на пътя към село Дянково. В областта на шията му имало 6 прободни рани, уточняват от прокуратурата. Била прерязана и сънната му артерия. Раните по ръцете на жертвата показвали, че шофьорът опитал да се отбранява. От сенника на таксито нападателят взел 20 лв. Вероятно Сали си е мислел, че шофьорът вече е бил навъртял оборот, без да предполага, че той започвал нощна смяна. След убийството младежът излязъл на пътя и се качил в колата на жена от село Дянково. Тя спряла, за да помогне, мислейки, че е станала катастрофа. Сали я уверил, че той е катастрофиралият, но нямал травми и отказал да го карат в болницата. Докато пътували, той пил вода от бутилка в колата, от която били взети проби за ДНК експертизи. Жената го оставила в Разград до градска чешма, на която се поизмил и отишъл в игрална зала. В този район камера е заснела евентуалния извършител в 21,38 ч. Според прокуратурата Сали се върнал от Германия на 22 февруари. Там обаче проиграл всичко, което изкарвал. Баща му живеел в село Каменар, но двамата били в лоши отношения. Вечерта преди убийството той дошъл пеша от селото си в Разград. Взел такси от автогарата уж към село Дянково, където имал възрастни роднини. По средата на пътя обаче убил шофьора. Грабежът е бил планиран, категорични са разследващите. Таксиджията, който два дни преди това празнувал рожден ден, се оказал случайна жертва в плановете на младежа, който търсел пари.   Вътрешният министър: Жертвата е била изненадана  “Най-вероятно таксиметровият шофьор е бил изненадан и затова не е успял да натисне паник-бутон.- каза вътрешният министър Младен Маринов. – Затова е излязъл от пътното платно и е катастрофирал в крайпътното дърво. Младежът, малко преди да извърши това убийство, е бил в Германия. Няма криминална регистрация. На този етап не можем да кажем дали е бил под въздействие на наркотици и алкохол”, допълни още Маринов.   Направил самопризнания за клането Уличеният не бил завършил основно образование, нямал криминални регистрации Сали е бил задържан в четвъртък към 17 часа в кв. “Орел” в града. Бил засечен близо до хостела, в който се настанил след убийството. В жилището на момиче, при което пък пребивавал след връщането си от Германия, били намерени чорапите и пуловера на убиеца. Те били целите в кръв, допълват от Апелативна прокуратура във Варна. Живеещи в квартала са заснели и пуснаха в интернет арестуването на убиеца, който опитал да избяга и оказал съпротива. Сали е признал стореното. Посочил е и къде е изхвърлил ножа, с който е убил шофьора. Според източници от разследването оръжието още се търсело. Било възможно младежът да лъже или някой междувременно да го е взел. Задържаният за убийството не бил завършил основно образование. Нямал никакви регистрации до този момент в полицията и бил напълно непознат дори за полицаите в района на селото му. За разкриването му и задържането са оказали съдействие много граждани, които се включили с подаването на информация. По случая, освен разградските криминалисти, са работили и техни колеги от Националната полиция. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.01", "title": " Таксиджията убит за 20 лв, телефон и таблет (обзор)\t\t\t"}
{"url": "https://trud.bg/%d0%b2%d0%b0%d0%bb%d0%b5%d0%bd%d1%82%d0%b8%d0%bd-%d0%ba%d0%b0%d1%81%d0%b0%d0%b1%d0%be%d0%b2-%d0%b7%d0%b0-%d1%81%d0%b0%d0%bc%d0%be%d1%81%d1%82%d0%be%d1%8f%d1%82%d0%b5%d0%bb%d0%bd%d0%be%d1%82%d0%be/", "text": "Зам.-председателят на ПГ на Обединените патриоти и на НФСБ Валентин Касабов коментира самостоятелното явяване на ВМРО на евроизборите. Той заяви пред  , че самостоятелният път не води до нищо и призова колегите си да „бъдат по-смирени“. Самостоятелната игра не води до нищо добро – така Валентин Касабов коментира самостоятелното явяване на ВМРО на евроизборите и призова колегите си да бъдат „по-смирени“. „В един момент от ВМРО тръгнаха самостоятелно, но смисълът на патриотизма и нашата задача е да вървим заедно. Не сме обидени, но това беше неочакван ход“, заяви Касабов. ВМРО са тези, които напуснаха, така че проблемът не е в НФСБ, каза още той. „В едно семейство като се скарат, означава ли, че трябва да се разделят?“, попита зам.-председателят на ПГ на Обединените патриоти и НФСБ. Валентин Касабов призова колегите си от ВМРО да се върнат и да преосмислят решението си, но отрече да е настъпил краят на коалицията на Обединените патриоти. Взаимоотношенията с ГЕРБ са различни от тези в малката коалиция, а досега няма нарушение на коалицонното споразумение, отбеляза той. Истината е, че Голямата коалиция върви, каза Касабов. По думите му няма поставени условия за кворума. По въпроса за прага за префернциалния вот Касабов напомни, че НФСБ е против преференциите. Той обясни, че всеки, който иска да се кандидатира, може да го направи. Тепърва ще се обсъжда вдигане на прага на преференциите, но това все още не е обсъждано с ГЕРБ, допълни Касабов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.01", "title": " Валентин Касабов за самостоятелното явяване на ВМРО на евроизборите: Това беше неочакван ход"}
{"url": "https://trud.bg/%d1%82%d0%b0%d1%80%d0%b0%d0%bd%d1%82%d1%83%d0%bb%d0%b0-%d0%b2%d0%bb%d0%b0%d1%87%d0%b8-%d0%be%d0%bf%d0%be%d1%81%d1%83%d0%bc-%d0%b2-%d0%b0%d0%bc%d0%b0%d0%b7%d0%be%d0%bd%d1%81%d0%ba%d0%b0%d1%82%d0%b0/", "text": "Американски учени заснеха тарантула, която влачи опосум в Амазонската джунгла, предаде DPA. Майкъл Грънлър, докторант по екология в университета на Мичиган, описва тарантулата като „голяма колкото чиния за основно ядене“. Той разказа, че случайно с колегите му са се натъкнали на битката, докато изследвали в Перу биоразнообразието и хранителната верига в басейна на Амазонка. Учените са видели също паяци да ядат риба, да държат мъртви гущери и да обезглавяват и свалят кожата на змии. Обикновено тарантулите се хранят с малки животни като жаби. Затова „да открием паяк, който яде бозайник, беше много неочаквано“, каза Грънлър.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.01", "title": " Тарантула влачи опосум в Амазонската джунгла (ВИДЕО)"}
{"url": "https://trud.bg/%d1%81%d0%ba%d0%b0%d0%bd%d0%b4%d0%b0%d0%bb-%d0%bc%d0%b5%d0%b6%d0%b4%d1%83-%d1%81%d0%ba%d0%b8%d1%82%d0%bd%d0%b8%d1%86%d0%b8-%d0%b2-%d1%81%d1%82%d1%83%d0%b4%d0%b5%d0%bd%d1%82%d1%81%d0%ba%d0%b8-%d0%b3/", "text": "Мъж е в болница в критично състояние след нападение с нож в столичния „Студентски град”, информира  По първоначална информация в късния следобед днес се скарали двама мъже на над 40-годишна възраст, водещи скитнически начин на живот. При спречкването пред бл. 38 единият пробол другия в гърдите, в близост до сърцето. Пострадалият е откаран в МБАЛ „Света Анна”. Извършителят е избягал и се издирва. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.01", "title": " Скандал между скитници в „Студентски град“, единият наръган с нож в гърдите\t\t\t"}
{"url": "https://trud.bg/%d0%bf%d1%80%d0%be%d1%84-%d1%85%d1%80%d0%b8%d1%81%d1%82%d0%b8%d0%bd%d0%b0-%d0%b2%d1%83%d1%87%d0%b5%d0%b2%d0%b0-%d0%b7%d0%b0%d1%8f%d0%b2%d0%b8-%d1%87%d0%b5-%d0%be%d1%81%d1%82%d0%b0%d0%b2%d0%ba%d0%b0/", "text": "Икономическият експерт проф. Христина Вучева не смята, че   е особено или в ущърб на интересите на страната ни. Това каза тя пред  Вучева добави, че той е искал да се оттегли от поста и го е завил пред ръководството на банката още през лятото. Костов подаде оставка днес. Напускането му идва на фона на започването на стрес тестовете на банки у нас, а паралелно текат и проверки. Финансовият министър Владислав Горанов изрази надежда това напускане да не повлияе върху решението на Франкфурт за приема ни в ERM2 и присъединяването ни към Банковия надзор. Проф. Вучева обясни, че не е забелязала Горанов да е притеснен от нещо и вярва, че всичко ще приключи благополучно. По думите на икономическия експерт ние сме готови за влизане в ERM2. „Там няма никакви изисквания. Това e мястото, където страните трябва да успокоят валутите си, преди да преминат към еврозоната, но ние нямаме нужда от това, защото сме с фиксиран курс. Нашата позиция на фиксиран курс изисква ние да влезем в еврозоната, крайно време е да започнем да станем членове на еврозоната. Това е най-добрият изход, за да запазим всички позитив досега и да си спестим неблагополучията“, обясни Вучева. Икономическият експерт коментира и доклад на Брюксел, който отправя критики към застрахователния сектор у нас. Тя отбеляза, че този доклад не се отнася само до България, но всички изброени проблеми са истина. Според нея бързо трябва да бъде решен проблемът с липсата на председател на Комисията по финансов надзор след напускането на Карина Караиванова. По думите й пропуските са се получили заради натрупване на проблемите в годините. По време на мандата на Карина Караиванова се разразиха скандали в сферата на застраховането, системата „бонус-малус” за „Гражданска отговорност” и фалита на кипърската застрахователна компания „Олимпик“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.01", "title": " Проф. Христина Вучева заяви, че оставката на Димитър Костов не е в ущърб на интересите на страната ни"}
{"url": "https://trud.bg/%d0%b6%d0%b5%d0%bd%d0%b8%d1%82%d0%b5-%d1%81-14-%d0%bf%d0%be-%d0%bd%d0%b8%d1%81%d0%ba%d0%b8-%d0%b7%d0%b0%d0%bf%d0%bb%d0%b0%d1%82%d0%b8/", "text": "Страната ни сред първите по равнопоставеност на половете  Жените в България получават с 14% по-ниски заплати от мъжете за една и съща длъжност. Това показва докладът на Световната банка “Жени, бизнес и законодателство 2019”, който беше представен първо на форум в София. По отношение на неравенството в заплащането България е над средното ниво в Европа, където процентът е 15 – 20%. Дори в Швеция жените получават с 5% по-малко от мъжете, посочи главният изпълнителен директор на Световната банка Кристалина Георгиева. Данни за разликата във възнагражденията изнесе и омбудсманът Мая Манолова. “За 2016 г. средната работна заплата за мъжете е 1054 лв., а за жените 842 лв. – чувствителна разлика. И още – над 42% от жените в България получават минимална пенсия в размер на 200 лв., т.е. половината жени живеят с минимална пенсия”, посочи омбудсманът.  Според Кристалина Георгиева характерно за България е, че все повече жени работят в сектори, които са предимно мъжки. “Например над 26% от работещите в сектора на Информационните технологии са жени, като средният процент за Европа е 16”, коментира Георгиева. И подчерта, че световната икономика днес е със 160 трилиона долара по-бедна, защото жените по света все още не са напълно равни с мъжете. Това аз го наричам един от най-скъпите решими проблеми, с които човечеството се сблъсква, заяви изпълнителният директор на Световната банка. Докладът посочва още, че през последните 10 години са се извършили реформи в 131 държави, но днес все още средностатистическата жена в света има само три четвърти от правата на мъжа, като най-назад е Близкият Изток, където жената има по-малко от половината от правата на мъжа. България обаче е в сред първите 30 страни по равнопоставеност на жените. Световната банка не случайно избра София за втория си глобален център за изнесени услуги на организацията, напомни Кристалина Георгиева. Проектът беше в него да работят около 150 човека, но вече се предвижда тук да бъдат изнесени и други отдели и числеността на персонала ще надхвърли 450 човека, съобщи финансовият министър Владислав Горанов, който поздрави дамите по време на форума.    ", "date": "2019.03.01", "title": " Жените с 14% по-ниски заплати\t\t\t"}
{"url": "https://trud.bg/%d1%81%d0%b0%d1%89-%d0%bd%d0%b8-%d0%bf%d0%be%d0%b7%d0%b4%d1%80%d0%b0%d0%b2%d0%b8%d1%85%d0%b0-%d0%b7%d0%b0-%d1%82%d1%80%d0%b5%d1%82%d0%b8-%d0%bc%d0%b0%d1%80%d1%82/", "text": "От името на правителството на Съединените щати поздравявам българския народ с националния му празник 3 март. Това казва държавният секретар на САЩ Майк Помпео в изявление, публикувано на сайта на ведомството му, информира  „3 март бележи създаването на независима и модерна България. По-късно този месец ние ще отбележим и суверенното решение на България отпреди 15 години да се присъедини към НАТО. След като България свали комунистическия хомот преди 30 години, нашите две страни се превърнаха в силни съюзници и партньори. През миналата година България демонстрира своето позитивно ръководство с успешно председателство на ЕС, с предприемане на стъпки към модернизиране на въоръжените си сили и с осигуряване на жизненоважна подкрепа за споразумението от Преспа, което засилва мира и стабилността в региона“, се казва в изявлението на Помпео. „Желая на българския народ приятен празник и очаквам нашето приятелство и икономическо партньорство да станат още по-силни през следващите години“, допълва държавният секретар на САЩ. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2019.03.01", "title": " САЩ ни поздравиха за Трети март\t\t\t"}
{"url": "https://trud.bg/%d0%bc%d0%b0%d0%b4%d1%83%d1%80%d0%be-%d0%bc%d0%b5%d1%81%d1%82%d0%b8-%d0%b2-%d0%bc%d0%be%d1%81%d0%ba%d0%b2%d0%b0-%d0%bf%d0%b5%d1%82%d1%80%d0%be%d0%bb%d0%b5%d0%bd-%d0%be%d1%84%d0%b8%d1%81/", "text": "Предстои сътрудничество с “Роснефт” и “Газпром” Венецуелският президент Николас Мадуро е решил да премести европейския офис на държавната петролна компания “Петролеос де Венесуела” (PDVSA) от Лисабон в Москва. Това съобщи венецуелската вицепрезидентка Делси Родригес след срещата си с руския външен министър Сергей Лавров в Москва, предаде Ройтерс. Съобщението за местенето на европейския офис на PDVSA идва месец, след като САЩ наложиха санкции на PDVSA и отвориха пътя за достъп до активи на Венецуела, намиращи се в САЩ, на опозицията и нейния лидер Хуан Гуайдо, който през януари се самообяви за и.д. президент. Обяснявайки решението на Мадуро, Родригес посочи, че Европа е показала, че вече не може да гарантира сигурността на венецуелските активи. “Мярката трябва да укрепи сътрудничеството между Русия и Венецуела”, обясни Родригес и допълни, че това кореспондира с плановете за сътрудничество с руските гиганти “Роснефт” и “Газпром” в добива на петрол. “Ще направим индустриални инвестиции за производството във Венецуела на всичко, от което се нуждаем, с помощта на Руската федерация”, каза още Родригес. Лавров от своя страна съобщи, че Русия е изпратила първата партида медицинска помощ за Венецуела, както и че помага на Каракас с доставките на пшеница. “Сътрудничим си много тясно с вас и координираме действията си на международната арена. Това придобива особена важност в момент, когато Венецуела е изправена пред фронтална атака и безсрамна намеса във вътрешните й работи”, отсече Лавров. И увери в “солидарността” на президента Владимир Путин с Мадуро.", "date": "2019.03.01", "title": " Мадуро мести в Москва петролен офис\t\t\t"}
{"url": "https://trud.bg/%d0%bd%d0%b8%d0%ba%d0%be%d0%bb%d0%b0%d1%81-%d0%bc%d0%b0%d0%b4%d1%83%d1%80%d0%be-%d0%b8-%d0%b2%d0%b0%d1%80%d0%b8%d0%b0%d0%bd%d1%82%d0%b8%d1%82%d0%b5-%d0%bf%d1%80%d0%b5%d0%b4-%d1%82%d1%80%d1%8a%d0%bc/", "text": "Един месец след като бе обявен за нелегитимен от Доналд Тръмп, венецуелският лидер Николас Мадуро продължава да се вкопчва във властта и вариантите за действие пред президента на САЩ изглеждат все по-ограничени. На 23 януари получилият както никога широка подкрепа от международната общност Тръмп призна опозиционния лидер Хуан Гуайдо за и. д. президент, докато икономиката на страната се срива, а хиляди бежанци нахлуват в съседните страни. Впоследствие САЩ блокираха основния източник на пари на правителството на Мадуро, като замразиха сметките на Ситго (Citgo), американския филиал на венецуелската петролна компания, а миналия уикенд подкрепиха опита за вкарване на хуманитарна помощ в страната, който предизвика сблъсъци, завършили с четирима убити и стотици ранени. Въпреки че Николас Мадуро е много отслабен, армията като цяло му остава вярна, а в чужбина той продължава да се ползва с подкрепата на Русия и особено на Китай, който се опасява, че един ръководен от опозицията венецуелски режим може да не му върне дадените назаем на Каракас милиарди долари. „Намираме се в ситуация, в която сме използвали всички налични лостове за оказване на натиск на венецуелския режим: не признахме президента Мадуро, наложихме санкции на членове на държавното ръководство и задействахме „ядрената опция“, като спряхме вноса, защото САЩ са най-големият вносител на венецуелския суров петрол“, каза Марк Джоунс от университета Райс. „Това беше последният лост и ако Мадуро успее да се задържи на власт още един-два месеца, той вероятно ще остане на власт в близко бъдеще“, добави този експерт по Латинска Америка. Венецуелската опозиция, която дълго време беше разделена, се обедини около 35-годишния Гуайдо, който в понеделник се срещна с вицепрезидента на САЩ Майк Пенс в Колумбия. Според Марк Джоунс обаче Мадуро залага на ново разделяне на опозицията, ако кризата продължи, и той се надява да намери нови източници на приходи. Според представител на американските власти Вашингтон обмисля нови санкции. Той обясни, че „не можем да имаме нова Куба“. Пълно ембарго на Венецуела, като наложеното в продължение на десетилетия на Куба, обаче ще срещне силен отпор в региона. Военният вариант Доналд Тръмп открито спомена възможността за военна намеса, но се натъкна на опозиция от страна на съюзниците си, по-специално на Канада, която е на първа линия в подкрепата за Гуайдо, както и на новото правителство на Бразилия. Никой не очаква нахлуване на американски войски, което би съживило лошите спомени от насилствените намеси на Съединените щати в Латинска Америка, и предвид големината на Венецуела би било по-сравнимо с войната в Ирак, отколкото със светкавичната операция в Гренада през 1983 г. при управлението на Роналд Рейгън. Военновъздушните сили на САЩ обаче увеличиха разузнавателните полети край Венецуела, официално за улесняване на превоза на хуманитарната помощ, който се извърши с военни самолети, съобщи представител на американската администрация. Всички тези полети бяха извършени в международното въздушно пространство, уточни този източник, пожелал анонимност. „Фактът, че се споменава за военен вариант, е знак, че има твърде малко ясни алтернативи за решаване на сегашната криза“, заяви Риза Грайс-Таргоу, директорка на отдела за Латинска Америка на консултантската организация „Юрейжа груп“ в доклад за оценка на рисковете във Венецуела. „Все пак, дори и да се споменава мимоходом възможността за американска военна интервенция, тя остава слабо вероятна“, добави тя, отбелязвайки склонността на Доналд Тръмп да не се намесва. Една отслабена опозиция? Има обаче една група хора, която повярва във военния вариант: венецуелската опозиция. Хуан Гуайдо се надяваше, че мобилизацията около хуманитарната помощ през изминалия уикенд ще свали от власт Николас Мадуро, обясни Дейвид Смайлд от правозащитната организация „Вашингтонско бюро за Латинска Америка“. Всъщност, по данни на колумбийското правителство, само 300 венецуелски военни са дезертирали, а помощта не е преминала границата, въпреки заплахите на президента Тръмп, който веднъж каза, че в действителност иска мирно решение. САЩ сезираха Съвета за сигурност (на ООН). Според председателя на мозъчния тръст „Междуамерикански диалог“ Майкъл Шифтър Хуан Гуайдо ще трябва да упорства въпреки натиска, „което няма да е лесно“. „Подкрепата за режима отслабва, но падането му може да отнеме повече време от очакваното“, каза той. Превод: БТА   Няма купувачи за петрола Венецуела вече няма къде да съхранява суровия си петрол, който малко страни се осмеляват да купуват заради санкциите срещу страната. Това принуждава Каракас да намали производството във времена, когато светът е зажаднял за тежък нефт с високо съдържание на сяра. Армада от 16 кораба превозва 8,36 млн. барела венецуелски петрол на борда на стойност половин милиард долара плават край бреговете на страната, тъй като не могат да им бъдат намерени купувачи след американските санкции в сектора от януари. Това показват данни за доставки и движение на кораби, събрани от Bloomberg. Петролни предприятия собственост на държавната PDVSA съвместно с „Роснефт“, Chevron, Total и Equinor, които преработват венецуелската суровина в петрол, който рафинериите могат да обработват, тази седмица е трябвало да намалят производството си, тъй като вече не им достига място за складиране на продукция. Според друг източник съвместното предприятие на PDVSA и „Роснефт“ – Petromonagas, вече изобщо не обработва петрол, тъй като няма място за съхранение, съобщава „Инвестор“.                  ", "date": "2019.03.01", "title": " Николас Мадуро и вариантите пред Тръмп\t\t\t"}
{"url": "https://trud.bg/%d1%81%d0%b5%d1%80%d0%b3%d0%b5%d0%b9-%d0%bb%d0%b0%d0%b2%d1%80%d0%be%d0%b2-%d1%80%d1%83%d1%81%d0%b8%d1%8f-%d1%89%d0%b5-%d0%bf%d1%80%d0%be%d1%82%d0%b8%d0%b2%d0%be%d0%b4%d0%b5%d0%b9%d1%81%d1%82%d0%b2/", "text": "Москва ще противодейства решително на оказването на натиск и опитите за намеса във вътрешните работи на Венецуела, увери министърът на външните работи на Руската федерация Сергей Лавров преди началото на преговорите с изпълняващия длъжността вицепрезидент на Венецуела Делси Родригес, предава  . По думите на Лавров, „Венецуела е стратегически партньор на Русия“. „Сътрудничим си много тясно и координираме нашите действия на международната сцена. Сега това придобива особено значение в условия, в които Венецуела преживява фронтална атака, безсрамна намеса във вътрешните й работи. Ние ще противодействаме категорично на подобни действия и ще защитаваме идеалите, нормите и принципите, заложени в Устава на ООН“, увери руският външен министър. Лавров също така подчерта, че Москва подкрепя стъпките, предприети от венецуелския президент Никола Мадуро и неговото правителство за решаване на социални и икономически проблеми в страната. „Убеден съм, че срещата на високо равнище на междуправителствената комисия през април също ще допринесе за това“, допълни той.          ", "date": "2019.03.01", "title": " Сергей Лавров: Русия ще противодейства решително на оказването на натиск върху Венецуела"}
{"url": "https://trud.bg/%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb%d1%8f%d1%82-%d0%bd%d0%b0-%d0%b0%d0%b3%d0%b5%d0%bd%d1%86%d0%b8%d1%8f-%d0%bf%d1%8a%d1%82%d0%bd%d0%b0-%d0%b8%d0%bd%d1%84%d1%80/", "text": "Месец след встъпването си в длъжност председателят на Агенция „Пътна инфраструктура“ Георги Терзийски отговаря на въпросите на в. „Труд“ в първото си медийно интервю на поста. Кога страната ни ще има нови изцяло завършени магистрали, ще строят ли фирмите пътища на кредит, решени ли са проблемите с въвеждането на електронните винетки и ще заработи ли без сътресения новата система за събиране на тол такси, разказва Терзийски. – Г-н Терзийски, достатъчни ли бяха 30 дни начело на АПИ, за да определите своите приоритети в работата?  – 30 дни са и много и малко за управленския процес. Предстои да свършим много прецизна работа за кратко време, за да успеем да отговорим на очакванията на гражданите и обществеността по отношение на дейността на АПИ. Във ведомството работят компетентни и качествени хора, трудят се много и заедно с другите важни приоритети ще трябва да променим общественото мнение и занапред да се говорят повече добри неща за агенцията и нейните експерти. Приоритетните проекти на държавата са довършването на „Хемус“ и „Струма“, изграждането на магистралите между Русе и Велико Търново, между София и Калотина, на пътя между Видин и Ботевград, както и свързването на столичния квартал „Младост“ с автомагистрала „Тракия“. Обектите не са никак малко, нито работата. Служителите на агенцията работят много интензивно по всички проекти. В близките 3-4 години по отношение на пътната инфраструктура България ще бъде една голяма строителна площадка. – Това ще създаде ли трудности за гражданите?  – При всички положения всяко строителство създава неудобства. Дори когато става въпрос за един ремонт вкъщи. Затова призовавам хората да бъдат търпеливи. Правим всичко възможно, за да не нарушаваме комфорта и спокойствието им, както и възможността им да изпълняват ежедневните си дейности. Но новото строителство ще даде един нов тласък на развитието на държавата. – Само преди дни бяха отворени офертите за изграждане на магистрала „Струма“ за новото трасе на изток от Кресненското дефиле. Кога очаквате да започне реалното строителство на тези две отсечки между Крупник и Кресна?  – Отворени са офертите за изграждането на платното в посока Кулата – София, което ще преминава източно от Кресненското дефиле по ново трасе. Целият близо 24-километров участък е разделен на два подучастъка и има голям интерес. В единия търг участваха 10 компании и сдружения, а в другия – 12. Участието на толкова много големи български и чужди компании доказва, че процедурата е прозрачна и фирмите са уверени в това, въпреки опитите за внушения, които бяха направени дни преди подаването на офертите. Ценовите оферти ще бъдат отворени в рамките на сроковете по процедурата и след това ще бъде избран изпълнител в законовия срок. Предстоят да бъдат обявени и поръчките за строителен надзор. След като и те приключат и бъдат избрани съответните изпълнители ще се пристъпи към проектиране и строителство. До лятото очакваме да има избрани изпълнители, които ще започнат реална работа по проектирането, а след това и по изграждането на трасето. След като бъде построено новото трасе в посока София, ще се работи и по рехабилитацията на сега съществуващото трасе, което ще е магистралният път в посока Гърция. – Кога можем да очакваме да бъде завършена отсечката между Благоевград и Крупник, чието строителство се забави заради откритият античен град, за който дълго време се предполагаше, че е Скаптопара?  – Изграждането върви в график. Очаква се изместването на археологическите обекти в началото на април, след което да се довърши участъкът, така че да е готов през лятото. – Притеснява ли Ви фактът, че държавната компания „Автомагистрали“ ЕАД няма опит в изграждането на магистрали, а ще строи един от най-важните обекти, финансирани с пари от държавата – магистрала „Хемус“?  – Нямам притеснения. Както знаете, в края на декември агенцията сключи договор за изграждането на 134 км от автомагистрала „Хемус“ за около 1,1 млрд. лв. Процедурата е съобразена с изискванията на Закона за обществените поръчки. Нямам притеснение нито по отношение на нея, нито по отношение на капацитета на „Автомагистрали“ ЕАД да изпълнят дейностите по строителството. Още повече, че държавната фирма в годините натрупа много опит в ремонта, рехабилитацията и поддържането на магистралите „Люлин“, „Марица“, „Хемус“ и „Тракия“. Така че съм убеден в капацитета на дружеството, в неговите специалисти и машинен парк. Разбира се, дружеството ще направи и нужното засилване на капацитета си и като човешки потенциал, и като оборудване. Сигурен съм, че ще успеем да се включим в зададения график за изпълнение. Трасето е разделено на 6 участъка, като до края на април ще започне строителството по два от тях. – Не беше ли по-логично 6 различни фирми да строяха тези 6 отсечки, за да се изгради магистралата по-бързо?  – Може би на пръв поглед има такава логика, но всъщност всеки участък не може да съществува сам за себе си. Ако имаше реално 6 различни процедури, всяка със своя логика, имаше риск да бъдат изградени в срок само част от участъците и те да нямат връзка с останалото трасе. Това би било финансово и времево неприемливо и би създало повече напрежение и в обществото, тъй като все пак говорим за усвояване на държавен ресурс. В момента се строи 10-километровата отсечка между Ябланица и Боаза. Изграждането върви предсрочно. Към момента са изпълнени около 75 на сто от дейностите и това дава възможност да очакваме, че отсечката ще може да бъде готова още през тази есен, при срок за завършване март 2020 г. – Сред другите приоритети, които изброихте е изграждането на магистралния път от Русе до Велико Търново. За тази отсечка имаше интерес от страна на чужди концесионери. Това ли е избраният вариант за строителството на трасето?  – Това е въпрос на по-дълъг анализ и взимане на решение. Идеята е да се започне приоритетно първо работа по отсечката между Русе и Бяла и обходния път на Бяла или около 75 км, което е повече от половината от цялото трасе на магистралата. Този участък в момента генерира много пътно-транспортни произшествия. Целта ни е да го направим по-безопасен, като изградим по две ленти в посока. Наистина има и изявен интерес за публично-частно партньорство, но все още няма реални стъпки за такова. – Проведе се и първият търг за изграждане на път, за който строителите ще получат пари едва след цялостното завършване на трасето и проверка на неговото качество. Ще има ли и други търгове с условията, по които бе проведен този за Ботевград-Мездра?  – Това ще зависи от спецификата на съответната поръчка. Ще анализираме резултатите от този подход, който според нашите очаквания ще доведе до по-бързо и по-качествено изпълнение на работата от строителните компании. След като анализираме резултатите ще преценим дали ще продължим по тези правила при изграждането на инфраструктурни обекти със средства от държавния бюджет или ще търсим и други варианти. Има интерес от компаниите, независимо от начина на плащане. Но все пак всяка една строителна фирма има различна степен на готовност да участва в такива процедури. – В навечерието на летния сезон винаги се повдига и темата за изграждане на магистрала „Черно море“ между Варна и Бургас. Ще бъде ли някога завършена тази изключително важна за туризма ни магистрала?  – За улесняване на трафика по направлението Бургас – Варна през последната година бе направено доста и всеки, които през миналото лято е пътувал към курортите около Бургас е видял огромната разлика. Преди началото на активния туристически сезон, завърши изграждането на обходния път на Ахелой и на второто платно на път I-9 в отсечката между Ахелой и Поморие. Тази година работата продължава с изграждането на обходния път на Поморие, който се забави заради обжалвания. Заседанието на ВАС е през март и очакваме след това да стартира изграждането и на тези нови 6 километра. Строителството им няма да пречи на летния трафик, тъй като става въпрос за ново трасе. Не сме се отказали от изграждането на АМ „Черно море“. Разглеждаме всякакви възможности за финансиране на проекта извън държавния бюджет. – Решени ли са вече всички проблеми с винетната система, които наследихте?  – Въвеждането на винетната и на тол системата е сред приоритетните дейности на новия Управителен съвет на АПИ и дейностите по тях започнаха веднага след назначаването му. Към момента са продадени около 1,9 млн. винетки на обща стойност 123 млн. лв. От тях 1,6 милиона са електронните винетки, а останалите са валидните хартиени стикери, който са продадени в периода 17-31 декември 2018 г., когато се предлагаха и електронни, и хартиени с валидност, изтичаща през декември 2019 г. Приходите от електронните винетки са близо 120 млн. лв., а в сравнение със същия период на 2018 г. са продадени над 440 000 винетки повече. Което означава освен всичко друго и, че новата система дисциплинира. – Има ли вече глобени водачи заради липса на елетронна винетка?  – Разбира се, че има. До 26 февруари, съвместно с „Пътна полиция“ са проверени 44 000 автомобила. На заловените нарушители са наложени 1300 компенсаторни такси в различен размер, според превозното средство. Написани са и 180 акта за административни нарушения. Наблюденията на инспекторите в момента показват, че водачите на тежкотоварните автомобили са по-дисциплинирани. Общата стойност на наложените компенсаторни такси, които са платени на ПОС терминалите, с които разполагат тол инспекторите, е близо 64 000 лв. От тях около 59 000 лв. са от шофьорите на леки автомобили, а 5 200 лв. са от водачите на останалите видове превозни средства. Отделно компенсаторната такса шофьорите могат да платят и на касите на оператори, които приемат плащане в брой към банковата сметка на Националното тол управление, както и чрез банков превод или на граница преди излизане от страната. Към момента са назначени 436 инспектори, от които 315 са на терен и проверяват водачите в цялата страна. Проведени са и конкурси за останалите позиции, като до юни поетапно ще бъдат назначени още 167 служители, спечелили конкурсите. – Проверяват ли се чуждите водачи при излизане от страната дали са закупили винетки и има ли вече хванати там нарушители?  – Да, правят се проверки на изходните пунктове на границите. Има хванати нарушители и се налагат компенсаторни такси. – Може ли да се смени винетката, ако при закупуване водачът или собственикът е записал грешен номер на превозното средство с объркани букви или цифри?  – Няма административно основание към момента такава грешка, направена от собственика или ползвателя да бъде поправена при неправилно въведена информация. За да не се случват тези грешки, след въвеждането на всички данни на сайта bgtoll.bg има изискване за повторно проверяване на данните преди окончателното им потвърждаване. При закупуване на няколко винетки за един номер обаче парите се връщат при сигнал. До момента имаме над 80 сигнала за надвзети суми при закупуване на винетка, когато за един номер е купена повече от една. 79 от тях са обработени и са възстановени около 38 000 лв. Основно става въпрос за компании, които купуват няколко електронни винетки едновременно. – След проблемите с въвеждане на електронните винетки имате ли притеснения за тол системата, която ще е много по-сложна, а трябва да заработи през лятото?  – Усилията ни са насочени към минимизиране и преодоляване на проблемите при въвеждането на тол системата. Предстоят както технически мероприятия, така и подготовка на хората. Процедурите са регламентирани от европейското законодателство и ние трябва да ги спазваме. Системата е много сложна за внедряване и опериране. Ще започнем да я тестваме поне 3-4 месеца по-рано, като в момента също се тестват част от дейностите по нея. Това е процес. – Какъв е срокът за лицензиране на посредническите компании, които ще събират тол такси?  – Надяваме се до края на април да сме структурирали дейностите по избора им. Нашият гост  Георги Терзийски е назначен на поста председател на Агенция “Пътна инфраструктура” на 31 януари 2019 г. Преди да застане начело на ведомството от май 2017 г. е областен управител на Ловеч, а от 2014 г. – зам.-областен управител. По образование е икономист и юрист. Заемал е длъжности в Инспектората на Националната служба по заетостта, Главна инспекция по труда и е бил управител на частно предприятие за производство на метални изделия.", "date": "2019.03.01", "title": " Председателят на Агенция „Пътна инфраструктура“ Георги Терзийски пред „Труд“: Отпушват пътя до Гърция през лятото\t\t\t"}
{"url": "https://trud.bg/%d1%82%d1%80%d0%b5%d1%82%d0%b8-%d0%bc%d0%b0%d1%80%d1%82-%d0%b8-%d0%bf%d0%be%d0%b7%d0%bd%d0%b0%d1%82%d0%b0%d1%82%d0%b0-%d0%bd%d0%b5%d0%bf%d0%be%d0%b7%d0%bd%d0%b0%d1%82%d0%b0-%d0%b2/", "text": "Операцията е проведена от корпуса на ген. Цимерман на 10/22 юни 1877 г. За Руско-турската война от 1877–1878 г., наричана с право Освободителна (за жалост, не и за цялата българска нация!), са изписани хиляди страници. Самата война нерядко предизвиква противоречиви оценки, особено през последните години. Те не поставят под съмнение важността на историческите събития, а обичайните мантри за славянско и православно братство, „Дядо Иван“, и т.н. Резервите към патетиката от близкото миналото са обясними – една „Велика сила“ не започва война от хуманни подбуди, поне не само, а преди всичко поради своите геополитически интереси. Естествено, това не изключва проявите на солидарност от страна на различни слоеве на тогавашното руско общество, примерите на съпричастност и героизъм. Има обаче и негативни прояви по отношение на българското население, особено при снабдяването на армията, които не бива да се премълчават… Най-важното в конкретния исторически момент е, че интересите на българската нация и онези на северната империя в голяма степен съвпадат. След почти година бойни действия, драматични обрати и хиляди жертви България се завръща на политическата карта на света след пет века чужда власт. Когато се говори за войната, най-силен акцент се поставя на боевете за прохода Шипка, Плевенската епопея, освобождаването на София, победата при Шипка-Шейново… Това е напълно разбираемо, но не ни дава достатъчно ясна и пълна картина на случилото се – така или иначе, значението на някои важни моменти в развитието на военните действия, на конкретни кампании и сражения остава недостатъчно оценено. Могат да се дадат доста примери (действията на Източния отряд в Северна България, боевете при Елена през ноември–декември 1877 г. и др.), но тук ще се ограничим с един наглед ясен и като че ли излишен въпрос: Кой е първият освободен български град? Ако направим анкета, почти на 100 процента отговорът ще бъде един: Свищов, а денят – 15/27 юни 1877 г. И все пак, без да отричаме определящото за развитието на военните действия преминаване на Дунава от руската армия при Свищов, верният отговор е друг. Първият свободен български град е Мачин в Северна Добруджа и това се случва пет дни преди Свищов – на 10/22 юни 1877 г. Операцията е проведена от корпуса на ген. Цимерман, действащ като самостоятелна единица на левия фланг на руската армия. След серия сражения между импровизираната руска флотилия и турската, в която е имало и модерни за времето си броненосни кораби, в крайна сметка русите успяват да дебаркират на българския бряг на Дунав. В тъмнината на късната вечер на 9/26 юни десет руски пехотни роти с едва четири оръдия отплават от Галац със салове и лодки. Важно е да подчертаем, че както при всички последвали акции от подобен род, и тук русите са насочвани от местни българи, осем души на брой. Именно тези водачи и разузнавачи, познавайки отлично местността, посочват най-подходящите места за десант, още повече при високите води на реката по същото време. Въпреки че турците придобиват информация от свои шпиони в Румъния и оказват ожесточена съпротива, пробивът е успешен. В три часа през нощта на 9/26 юни първите руски части стъпват на българска земя. В обедните часове на следващия ден със салове и лодки вече са преминали шест хиляди руски бойци. Както отбелязва съвременникът Г. Димитров, „… Честити са били наистина българите в този градец, защото при освобождението на България, те са видели най-първо счупването на веригите на петвековното робство…“ Преди да избягат от града „… черкезите и башибозуците разбивали българските дюгени и къщи, обирали, безчестили и убивали. В един двор се намерили 35-годишна българка с двете си дъщери изнасилвани, после убити…“ Добруджанските българи посрещат ген. Цимерман „… с неописуема радост, хляб и сол, а тримата им свещеници отслужили благодарствена лития…“ В Мачин е избран административен съвет с председател (кмет) Ст. Йонев и заместник Ст. Тонев, съветници стават Марко Тодоров, Коста Георгиев, Димитър Краев и Григор Владиев, а за началник на градската полиция е назначен С. Габровски – авторитетни местни българи, за които днес не знаем почти нищо… Корпусът на Цимерман, който повсеместно е подкрепян от българското население, от негови доброволни отряди и чети, достига до линията Черна вода – Кюстенджа и „държи в шах“ турските сили в Североизточна България през цялата война. Уви, българската свобода в Мачин, Тулча, Бабадаг и цяла Северна Добруджа трае твърде кратко. Още със Сан-Стефанския и окончателно с Берлинския договор Руската империя разменя областта, люлката на българската държавност при Аспарух, за владяната от Румъния до онзи момент Бесарабия. След Крайовската спогодба от 1940 г. българското население от Северна Добруджа в преобладаващата си част е преселено в България. Споменът за първия свободен български град избледнява. И все пак, дали превратностите на историята ни дават право да забравяме Мачин и мястото му в нашето минало? Примерът с българите от почти забравената днес Северна Добруджа, още веднъж показва нещо много важно – Освободителната война е поредният категоричен израз на единството на нашата нация в епохата на Възраждането. От приетите в Българското Опълчение над седем хиляди и двеста доброволци, около хиляда са от Македония, стотици – от Добруджа и Поморавието. Нека припомним, че през 2012 г. в Болград по инициатива на Асоциацията на българите в Украйна тържествено бе осветен паметник на бесарабските български опълченци. Паметникът е умалено копие на паметника на връх Свети Никола в прохода Шипка, а на него са изписани имената на около 200 опълченци, издирени от проф. Калчо Калчев и проф. Николай Червенков. Ако се вгледаме в състава на Опълчението като цяло, най-много са доброволците от градовете и селищата от двете страни на Стара планина – там, където е най-силна комитетската мрежа на Левски, където са огнищата на Априлското въстание. От тази част на България е и най-многобройната икономическа и политическа емиграция в съседна Румъния. Дори и днес представата, че „свободата ни е дадена даром“ е внушавана системно и тенденциозно – не само от недоброжелатели, но и в духа на някакъв наш необясним национален мазохизъм! А участието на тогавашните българи във войната е значимо като човешки потенциал, и не само! Независимо от ограниченията, налагани от самото руско командване, с оръжие в ръка се сражават поне двадесет хиляди българи. Опълчението брои над 7200 хиляди души, отсам Дунава се създава и т. нар. Второ опълчение от около 5 хиляди. Действат доброволчески отряди, както и т. нар. „народни милиции“ от доброволци в най-невралгичните точки – Стара Загора, Казанлък, Карлово, Сопот, Габрово, Севлиево и т.н. В някои случаи тези формирования наброяват над хиляда души, водят борба с башибозушките банди, осигуряват обществения ред и т.н. Т. нар. „народни горски (планински) чети“ под командата на „вехтите войводи“ Панайот Хитов, Филип Тотю, дядо Илю Малешевски, Георги Пулевски и др. на свой ред играят важна роля за руските успехи. Благодарение на българските разузнавачи, русите познават отлично Стара планина с всички й проходи и пътеки. Това им дава надмощие, и то при положение, че Османската империя владее тези места от векове! В разгара на войната в значителна степен снабдяването на руската армия с храни, фураж и т.н. е осигурявано от българските общини. Единството на нацията е категорично изразено и с „адресите“ на общините от Македония, Поморавието и Добруджа, до Великите сили и руския император Александър II – тамошните българи изразяват своята воля да бъдат включени в границите на свободна България и против разпокъсването на нашите земи от Берлинския конгрес. Нямаме право да забравяме, че войната от 1877–1878 г. носи свобода само на част от нашата нация. Изконни български области като Македония и Източна Тракия остават под турска власт, Северна Добруджа е дадена на Румъния, Поморавието – на Сърбия. И все пак, въпреки горчилката от нерешения и до днес национален „Български въпрос“, символ на възкръсването на българската държавност си остава Трети март. За поколения идеалът за Сан-Стефанска България е нашата „Българска мечта“, за която са пролети реки от кръв. Затова и днес Трети март се нуждае от осмисляне не само като празник, а и като национален Ден за разсмисъл – кои сме, защо сме такива и какви трябва да бъдем.                                              ", "date": "2019.03.01", "title": " Трети март и “познатата непозната” война\t\t\t"}
{"url": "https://trud.bg/%d1%80%d0%b0%d0%b1%d0%be%d1%82%d0%bd%d0%b8%d0%ba-%d0%b5-%d1%81-%d0%be%d0%bf%d0%b0%d1%81%d0%bd%d0%be%d1%81%d1%82-%d0%b7%d0%b0-%d0%b6%d0%b8%d0%b2%d0%be%d1%82%d0%b0-%d1%81%d0%bb%d0%b5%d0%b4-%d1%82%d1%80/", "text": "45- годишен мъж от  Стражица е приет в реанимацията на Великотърновската болница след тежка трудова злополука. Инцидентът е станал  в завода за производство на велпапе и опаковки в града. Това съобщиха от МОБАЛ „Д-р Стефан Черкезов”. Състоянието на мъжа е изключително тежко – има гръдна травма, фрактури на двете бедра и лявата подбедрица, както и фрактура на лицевия череп. Работникът е в шок и лекарите се борят за живота му.", "date": "2019.03.01", "title": " Работник е с опасност за живота след трудова злополука в Стражица\t\t\t"}
{"url": "https://trud.bg/jonas-brothers-%d1%81-%d0%bf%d1%8a%d1%80%d0%b2%d0%b0-%d0%bf%d0%b5%d1%81%d0%b5%d0%bd-%d0%be%d1%82%d0%ba%d0%b0%d0%ba%d1%82%d0%be-%d1%81%d0%b5-%d1%81%d1%8a%d0%b1%d1%80%d0%b0%d1%85%d0%b0-%d0%b2%d0%b8/", "text": "Jonas Brohters официално се събраха след 6 години пауза и пуснаха първата си песен, носеща името „Sucker“. Във видеото към песента, участие взимат и половинките на тримата братя – Даниел Джонъс (съпруга на Кевин), Приянка Чопра Джонъс (съпруга на Ник) и Софи Търнър (годеница на Джо). Цялото видео е в стил „Алиса в страната на чудесата“, като в най-екстравагантните костюми са облечени именно трите половинки на братята Джонас. Само за 5 часа, видеото, качено в YouTube събра над 2,5 милиона преглеждания, което обещава светло бъдеще за наново сформиралата се банда.", "date": "2019.03.01", "title": " Jonas Brothers с първа песен откакто се събраха (ВИДЕО)\t\t\t"}
{"url": "https://trud.bg/%d0%ba%d0%bf%d0%ba%d0%be%d0%bd%d0%bf%d0%b8-%d0%bd%d0%b5-%d1%83%d1%81%d1%82%d0%b0%d0%bd%d0%be%d0%b2%d0%b8-%d0%ba%d0%be%d0%bd%d1%84%d0%bb%d0%b8%d0%ba%d1%82-%d0%bd%d0%b0-%d0%b8%d0%bd%d1%82%d0%b5%d1%80/", "text": "Комисията за противодействие на корупцията и за отнемане на незаконно придобитото имущество не установи конфликт на интереси на финансовия министър Владислав Горанов. Това стана ясно от публикуваното решение на КПКОНПИ във връзка с разпоредената проверка относно жилището на Горанов. Цялото решение: Днес, 20.02.2019 година, в град София, Комисията за противодействие на корупцията и за отнемане на незаконно придобитото имущество, в състав:  Председател: Пламен Георгиев  Заместник – председател: Антон Славчев  Член: Антоанета Цонкова  Член: Пламен Йоцов  Член: Силвия Къдрева У С Т А Н О В И:  Производството е образувано въз основа на докладна записка на директора на дирекция „Противодействие на корупцията“ на Комисията за противодействие на корупцията и за отнемане на незаконно придобитото имущество /КПКОНПИ/ и към него са приобщени медийни публикации за евентуален конфликт на интереси по отношение на Владислав Горанов, както и сигнал на ***, касаещ същото лице. Производството е образувано против Владислав Иванов Горанов – министър на финансите на Република България.  По същество, твърденията в докладна записка на директора на дирекция „Противодействие на корупцията“ на КПКОНПИ, медийните публикации и сигнала на *** са идентични, а именно, че Владислав Горанов ползва безплатно апартамент, който му е предоставен от неговия кръстник И.С. в комплекс „***“, който е собственост на С.С. В сигнала се твърди, че Горанов ползва апартамента от 2012г. и до момента не е декларирал тази облага. В същото време, синът на И.С. – Х.С. е започнал работа в Министерството на финансите. Посочва се и фактът, че, като експерт е и участвал в комисии по обществени поръчки по времето когато Горанов е бил министър на финансите.  Други изложени твърдения са, че Владислав Горанов е надзиравал строежа и посещавал луксозна вила във вилна зона ***, която е на името на С.С., съпруга на И.С. С оглед на твърденията в медийните публикации, както и в постъпилия в КПКОНПИ сигнал, Комисията е изискала и събрала следните доказателства: писмо с изх. №37-00-369/12.12.2018г. на главния секретар на Министерството на финансите; молба от Х.С. от 06.02.2015г.; докладна записка №93-28-36/09.02.2015г. от М.П. – директор на дирекция „Икономическа и финансова политика“; Автобиография на Х.С.; удостоверение №20-130/29.01.2015г. от Националния център за информация и документация; заявление с вх. №8/09.02.2015г. от Х.С.; декларация по чл.7, ал.1 и ал.2 от Закона за държавния служител от Х.С. от 09.02.2015г.; декларация по чл.12, т.1 във връзка с чл.5 от ЗПУКИ (отм.), декларация по чл.12, т.2 във връзка с чл.14 от ЗПУКИ (отм.), подадени от Х.С. на 09.02.2015г.; декларация във връзка с прилагането на чл.17, ал.2 от ЗПУКИ (отм.), подадена от Х.С. на 09.02.2015г.; заповед № П-130/09.02.2015г. на министъра на финансите; длъжностна характеристика за длъжността „младши експерт“ в дирекция „Икономическа и финансова политика“, отдел „Институционално-правен“; Молба от Х.С. от 21.12.2015г.; Заповед № П-497/23.12.2015г. на министъра на финансите; справка за получените възнаграждения на служителите, заемали длъжноста „младши експерт“ в дирекция „Икономическа и финансова политика“ в МФ за периода от 09.02.2015г. до 31.12.2015г., справка от Агенция по обществените поръчки с изх. №22-00-48/11.12.2018г.  Направени са съответните справки в НБД „Население“, в Имотен регистър, както и в Търговския регистър. По реда на чл.72, ал.5 от ЗПКОНПИ Владислав Горанов е изслушан от КПКОНПИ на 06.02.2019г. По време на изслушването, обективирано в Протокол №868/06.02.2019г., Горанов твърди, че жилището, което е декларирал в декларацията си пред КПКОНПИ ползва от 2012г. и му е предоставенo от неговия кръстник И.С., като той заплаща всички разходи, свързани с ползването на жилището – битови сметки и данъците. По отношение на И.С. твърди, че се познават от 2001г., когато той е бил директор на дирекция в Министерството на финансите и запознанството им е преминало в приятелство и в последствие С. е станал негов кръстник, както и на двамата му сина. През месец май 2012 г., когато се е случило силното земетресение в Пернишка област Владислав Горанов е обитавал заедно със семейството си апартамент на 10 етаж. Към онзи момент децата му са били много малки, неговата съпруга се е изплашила за тях и уплахата се е превърнала в проблем по отношение на обитаването на жилището. В неформален разговор Горанов е споделил за това с И.С. и той му е предложил да се преместят да живеят в жилището, което е закупено от неговото семейство и към онзи момент същото не се е ползвало. Горанов приел и се преместили със семейството му в процесното жилище. По отношение на назначаването на сина на И.С. – Х.С. в Министерството на финансите, Горанов заявява, че никой от семейство С. не го е търсил за съдействие. Получил е докладна записка от М.П., в която се предлага да се назначи лицето по заместване на командирован в Брюксел служител, на длъжност младши експерт. М.П. е провела предварителен разговор с Х.С. и е установила, че същият притежава много добра професионална квалификация, много по-висока от изискванията за заемане на длъжността младши експерт. Горанов твърди, че в периода от 2009г. до настоящия момент, след извършена справка в Министерството на финансите, не се е установило И.С. или С.С., както и всички фирми, в които те имат участие, да са участвали в обществени поръчки, които да са били в предметния обхват или в ресора на Министерството на финансите. По отношение на твърденията в медийните публикации за това, че Горанов е посещавал луксозна вила в м. ***, той твърди, че не е негова собственост, а е ходил при собственика й – И.С., с който са в близки отношения.  На основание чл.44 от АПК, Комисията е снела сведения от неучастващи в производството лица, а именно от Х.С., С.С., И.С., Л.Ф. – и.д. директор на дирекция ЧРАО в МФ към момента на назначаване на Х.С. в министерството и М.П. – директор на дирекция „Икономическа и финансова политика“ в МФ към момента на назначаване на Х.С. в министерството.  Видно от протоколите за даване на сведения от неучастващи в производството лица, твърденията на всяко едно от тях потвърждава изложената от Горанов фактическа обстановка. След като обсъди събраните в хода на административното производство доказателства, комисията установи следното от фактическа страна:  Видно от писмо с вх. № ЦУ 01/16606/04.12.2018г. на главния секретар на Министерския съвет, с решение на Народното събрание от 07.11.2014г. за избиране на Министерски съвет на Република България Владислав Горанов е избран за министър на финансите и е изпълнявал тази длъжност до 27.01.2017г., от която дата с Указ №58 на Президента от 24.01.2017г. е назначено служебно правителство.  Владислав Иванов Горанов е министър на финансите на Република България, видно от приложеното към преписката Решение за избиране на Министерски съвет на Република България, прието от 44-то Народно събрание, на основание чл.84, т.6 и чл.108 от Конституцията на Република България и приложения по преписката клетвен лист. Той е положил клетва на 04.05.2017г.  Подал е в законоустановения срок декларации по чл.12, т.1 във връзка с чл.5 от ЗПУКИ (отм.) с вх. № АД-703-16-3/09.05.2017г. и декларация по чл.12, т.2 във връзка с чл.14 от ЗПУКИ (отм.). Горанов е подал и декларация за имущество и интереси по чл.35, ал.1, т.2 от ЗПКОНПИ с вх. № Г89/08.06.2018г., като в т.1.2. Чуждо недвижимо имущество, към Раздел I Недвижимо имущество е декларирал, че ползва безвъзмездно апартамент в гр. С. с разгърната застроена площ от 180 кв.м. от 2012г.  С писмо с вх. № ЯПК-141/14.12.2018г. са представени на КПКОНПИ разпечатки от системата за плащане чрез Интернет ***, удостоверяващи всички извършени плащания на сметки за потребена електроенергия, топлоенергия и вода за периода от месец юли 2012г. до месец ноември 2018г. В материалите по преписката са налични разписки, удостоверяващи плащания на сумите за месечни такси за поддръжка и управление на имота за периода от месец юли 2012г. до месец ноември 2018г., както и разписки, удостоверяващи, че плащания на сумите за данък сгради и такса смет на имот, находящ се в гр. С., ***. Видно от тези документи същите са заплащани от Владислав Горанов.  С молба от 06.02.2015г., Х.И.С. изразява желанието си да бъде назначен в Министерството на финансите на длъжност „младши експерт“ в дирекция „Икономическа и финансова политика“, отдел „Институционално правен“, считано от 09.02.2015г. по заместване на К.В.Д., който е дългосрочно командирован в чужбина. Видно от докладна записка с изх. № 93-28-36/09.02.2015г., М.П. – директор на дирекция „Икономическа и финансова политика“ докладва на министър Горанов, че служител от управляваната от нея дирекция е командирован за срок от 4г. в Постоянното представителство на Република България към Европейския съюз. С оглед кадровото обезпечение е необходимо да бъде назначен служител по заместване, притежаващ необходимите знания и умения.  В съответствие с чл.15, ал.1 от Закона за държавния служител П. предлага на посочената по-горе длъжност да бъде назначен Х.С., считано от 09.02.2015г. Със заявление с вх. № 08/09.02.2015г., Х.С. заявява желанието си пред Владислав Горанов в качеството му на министър на финансите да бъде назначен на длъжността „младши експерт“ в дирекция „Икономическа и финансова политика“, отдел „Институционално-правен“.  Със заповед № П-130/09.02.2015г. на Владислав Горанов – министър на финансите на Република България, на основание чл.15, ал.1 във връзка с чл.9, ал.1 и чл.12, ал.1 от Закона за държавния служител, Х.И.С. е назначен на длъжността „младши експерт“ в дирекция „Икономическа и финансова политика“, отдел „Институционално-правен“ в Министерството на финансите по заместване на К.В.Д., който отсъства дългосрочно и със срок на изпитване – 1 г., считано от 09.02.2015г.  Х.С. е подал декларация – Приложение №2 към чл.2, ал.4 от Наредбата за документите за заемане на държавна служба на 09.02.2015г.; декларация по чл.12, т.1 от ЗПУКИ (отм.); декларация по чл.12, т.2 от ЗПУКИ (отм.) на 09.02.2015г. и декларация във връзка с прилагането на чл.17, ал.2 от ЗПУКИ (отм.) на 09.02.2015г. Видно от писмо с вх. № ЦУ 01/4813/11.02.2019г. на Т.Г. – главен секретар в Министерството на финансите, за периода, в който Х.С. е заемал длъжността „младши експерт“ в дирекция „Икономическа и финансова политика“ е получавал възнаграждение, което не се различава от възнагражденията, получавани от служителите, заемащи същата длъжност, в същата дирекция, за същия период. Х.С. не се е ползвал с привилегии, които да го поставят в различно от останалите служители положение.  С молба от 21.12.2015г. до Владислав Горанов – министър на финансите, Х.С. изразява желанието си да му бъде прекратено служебното правоотношение по взаимно съгласие на основание чл.103, ал.1, т.1 от ЗДСл, считано от 28.12.2015г.  Със заповед № П-497/23.12.2015г. на Владислав Горанов – министър на финансите, служебното правоотношение с Х.С. е прекратено. В хода на производството са установени дружествата, в които имат участие И.Х.С. и С.Р.С., както следва:  „***“ ООД, с ЕИК: *** и адрес на управление в ***. Основната дейност е консултантска дейност по стопанско управление. Съдружници в капитала са: С.Р.С. и Фондация „***“ с ЕИК ***.  „***“ ЕООД, с ЕИК *** е със седалище и адрес на управление в ***. Едноличен собственик на капитака към момента на постановяване на настоящото решение е „***“ ЕООД, като до 27.12.2016г. съдружник в капитала на дружеството е било „***“ ООД, когато това обстоятелство е заличено.  „***“ АД, с ЕИК *** е със седалище и адрес на управление в ***. Основната дейност на дружеството е търговия на дребно в неспециализирани магазини с разнообразни стоки. Член на съвета на директорите е И.Х.С.  „Фондация „***““ е с ЕИК *** е със седалище и адрес на управление в ***. Член на управителния съвет и представляващ фондацията е И.Х.С.  „***“ ЕООД с ЕИК *** е със седалище и адрес на управление в ***. Едноличен собственик на капитала към момента на постановяване на настоящото решение е „***“ ЕООД, като до 17.02.2009г. съдружник е била С.С., когато обстоятелството е заличено.  „***“ ООД с ЕИК *** е със седалище и адрес на управление в ***. Съдружник и управител на дружеството е С.Р.С.  ЕТ „***“ с ЕИК *** и със седалище и адрес на управление в ***.  „***“ ООД с ЕИК *** е със седалище и адрес на управление в ***. Към момента на постановяване на настоящото решение, съдружници в капитала на дружеството са Д.А.М. и Н.Ж.М. До 15.03.2011г. съдружник в капитала е била С.С., когато обстоятелството е заличено.  „***“ ООД, с ЕИК *** е със седалище и адрес на управление в ***. Съдружник в капитала на дружеството е С.Р.С.  „***“ ЕООД с ЕИК *** и със седалище и адрес на управление в ***. Едноличен собственик на капитала на дружеството е С.Р.С.  „***“ ЕООД с ЕИК *** е със седалище и адрес на управление в ***. Едноличен собственик на капитала на дружеството е С.Р.С.  „***“ ЕООД с ЕИК *** е със седалище и адрес на управление в ***. Едноличен собственик на капитала на дружеството е С.Р.С.  „***“ ЕООД с ЕИК *** е със седалище и адрес на управление в ***. Едноличен собственик на капитала на търговското дружество е „***“ ООД, а управител е С.Р.С. Видно от писмо с вх. № ЦУ 01/17293/13.12.2018г. на главния секретар на Министерство на финансите, в наличните регистри и документи в Министерството на финансите и административните структури, чиито ръководители са второстепенни разпоредители с бюджет по бюджета на министерството (Национална агенция за приходите, Агенция „Митници“, Агенция за държавна финансова инспекция, Агенция по обществени поръчки, Държавна комисия по хазарта, Изпълнителна агенция „Одит на средствата от Европейския съюз“ и Национален компенсационен жилищен фонд) към момента на изпращане на писмото не са били налице данни от 30.07.2009г. за проведени процедури за възлагане на обществени поръчки, в които да са взели участие следните юридичеки лица и еднолични търговци: „***“ ООД; „***“ ЕООД; „***“ АД; „Фондация „***““; „***“ ЕООД; „***“ ООД; ЕТ „***“; „***“ ООД; „***“ ООД; „***“ ЕООД; „***“ ЕООД; „***“ ЕООД и „***“ ЕООД.  От цитираното писмо е видно, че при допълнително извършен преглед на електронните регистри на постъпилите оферти по Инструмента Шенген за периода 2008-2010г. не се е установило участие на горепосочените юридически лица и еднолични търговци в процедурите за възлагане на обществени поръчки по Инструмента Шенген. Изискана е справка от Агенция по обществени поръчки дали има сключени договори с някое от горепосочените дружества, в които имат участие И.Х.С. и С.Р.С. Видно от отговора след проверка в Регистъра на обществените поръчки се установява, че е налице само един сключен договор с фирма „***“ ООД по поръчка, възложена през 2010г. от община Я.  От направена справка в НБД „Население“ към МРРБ е видно, че Р.А.Г. е съпруга на Владислав Горанов, И.Д.Г. е негов баща, М.Д.В. е негова майка, а Д.И.Г. е негов брат. С.Р.С. е съпруга на И.Х.С., а Х.И.С. в негов син.  От направена справка в Имотен регистър е видно, че апартамент с площ-181.400 кв.м., находящ се в гр. С., *** е собственост на С.Р.С. от 17.05.2011г.  УПИ с площ 640 кв.м., парцел I, пл. №1,2 в кв. 14 по рег. План на в.з. „***“, Община С. и УПИ с площ 766 кв.м., парцел II, пл. № 3 в кв. 14 по рег. План на в.з. „***“, Община С. са собственост на С.Р.С. от 13.11.2003г.  В хода на производството е установено, че Х.С. е участвал в една обществена поръчка за времето докато е изпълнявал длъжността младши експерт в Министерството на финансите, а именно: Със заповед № ЗМФ-457/22.05.2015г. на главния секретар на Министерството на финансите е назначена комисия в състав: М.М. – началник на отдел „МФУЕС“ в дирекция „ИФП“ в Министерство на финансите; Х.С. – младши експерт в дирекция „ИФП“ и Е.Г. – главен експерт, отдел „ОПИД“, дирекция „ФУС“. За резервен член е определен П.П. – държавен експерт в отдел „ОПИД“, дирекция „ФУС“, която да разгледа, оцени и класира постъпилите предложения за изпълнение на обществена поръчка с предмет: „Актуализация и надграждане на мултифункционален инструмент за моделиране Сибила“  Видно от протокол от 22.05.2015г., определената със горецитираната заповед на главния секретар на МФ комисия прави предложение договор за изпълнение на поръчката с предмет „Актуализация и надграждане на мултифункционален инструмент за моделиране Сибила“ да бъде сключен с Обединение „***“. Обединение „***“ включва следните съдружници: „***“ ЕООД и „***“ ООД, при водещ член на обединението „***“ ЕООД.  „***“ ЕООД с ЕИК *** е със седалище и адрес на управление в ***. Управител на дружеството е М.Б.С.–П., а едноличен собственик на капитала на същото е „***“ – чуждестранно юридическо лице.  „***“ ООД е с ЕИК *** и със седалище и адрес на управление в ***. Съдружници и управители са К.И.Г. и Р.И.С. – Г.  Видно от приложените по преписката документи нито една от участващите в посочената обществена поръчка фирми няма свързаност с родителите на Х.С. Въз основа на така изяснената фактическа обстановка, комисията установи следното от правна страна:  Лицето, подало сигнала е идентифицирано по реда на чл.48, ал.1 от ЗПКОНПИ.  Твърденията в сигнала касаят упражнени правомощия, извършени в периода на действие на ЗПУКИ (отм.).  Тъй като конфликтът на интереси е административно нарушение, то спрямо него следва да се вземе предвид принципът на чл.3, ал.1 от Закона за административните нарушения и наказания и приложение да намери законът, който е бил в сила по време на извършването на нарушението.  В конкретния случай това означава, че спрямо твърденията в сигнала следва да се приложи ЗПУКИ (отм.), доколкото твърдените нарушения са извършени в периода на действие на ЗПУКИ (отм.). За да е осъществен конфликт на интереси по смисъла на чл.2 от ЗПУКИ (отм.), следва да са налице три кумулативно изискуеми предпоставки: лице, заемащо публична длъжност, наличие на частен интерес, който може да повлияе върху безпристрастното и обективно изпълнение на правомощията или задълженията му по служба и упражнено властническо правомощие, повлияно от частния интерес.  Легалните дефиниции на понятията частен интерес и облага се съдържат в чл.2, ал.2 и ал.3 от ЗПУКИ(отм.). Частен интерес е всеки интерес, който води до облага от материален или нематериален характер за лицето, заемащо публична длъжност или за свързаното с него лице, т.е. за да е налице частен интерес, следва да има реална възможност за настъпване на облага. Облага е всеки доход в пари или имущество, включително придобиване на дялове или акции, както и предоставяне, прехвърляне или отказ от права, получаване на привилегия или почести, получаване на стоки или услуги безплатно или на цени, по – ниски от пазарните, помощ, глас, подкрепа или влияние, предимство, получаване или обещание за работа, длъжност, дар, награда или обещание за избягване на загуба, отговорност, санкция или друго неблагоприятно събитие.  Владислав Иванов Горанов в качеството си на министър на финансите е лице, заемащо публична длъжност по смисъла на чл.3, т.4 от ЗПУКИ (отм.) и лице, заемащо висша публична длъжност по смисъла на чл.6, ал.1, т.3 от ЗПКОНПИ. В хода на производството се установи, че Р.А.Г. е съпруга на Владислав Горанов, И.Д.Г. е негов баща, М.Д.В. е негова майка, а Д.И.Г. е негов брат и като такива са свързани лица по смисъла на §1, т.1 от ДР на ЗПУКИ (отм.) и §1, т.15 от ДР на ЗПКОНПИ.  С.Р.С. е съпруга на И.Х.С., а Х.И.С. е негов син.  В хода на производството се установи, че между Владислав Горанов и И.С., между Горанов и С.С., както и между Владислав Горанов и Х.С. не е налице свързаност по смисъла на §1, т.1 от ДР на ЗПУКИ (отм.) и §1, т.15 от ДР на ЗПКОНПИ.  Фактът, че И.С. е кръстник на Владислав Горанов е потвърден от последния по време на изслушването му пред Комисията. Такъв тип свързаност не попада в §1, т.1 от ДР на ЗПУКИ (отм.), и в §1, т.15 от ДР на ЗПКОНПИ. Поради това се изключва възможността да бъде направен извод за наличието на свързаност между лицата. Видно от подадената от Владислав Горанов декларацията по чл.35, ал.1, т.2 от ЗПКОНПИ с вх. № Г89/08.06.2018г., в т.1.2. Чуждо недвижимо имущество, към Раздел I Недвижимо имущество е декларирал, че ползва безвъзмездно апартамент в гр. С. с разгърната застроена площ от 180 кв.м. от 2012г.  В хода на производството се установи, че цитираният в декларацията имот е собственост на С.С., с която Владислав Горанов не се намира в условията на свързаност по смисъла на §1, т.1 от ДР на ЗПУКИ (отм.) и §1, т.15 от ДР на ЗПКОНПИ.  Видно от представеното писмо с вх. № ЯПК-141/14.12.2018г., плащания на сметки за потребена електроенергия, топлоенергия и вода за периода от месец юли 2012г. до месец ноември 2018г. са извършвани от Владислав Горанов. Той е заплащал и месечните такси за поддръжка и управление на имота за периода от месец юли 2012г. до месец ноември 2018г., както и данък сгради и такса смет на имот, находащ се в ***.  По същество Комисията проверява две твърдения за конфликт на интереси. Едното е във връзка с упражнени правомощия по служба, касаещи възлагане на обществени поръчки на фирми, свързани с И. и С.С. и ползване на имоти – апартамент, находящ се в гр. С. и вила във вилна зона ***. Второто твърдение касае упражнено правомощие по служба във връзка с назначаването на младши експерт Х.С. и ползване на имоти – апартамент, находящ се в гр. С. и вила във вилна зона ***. По отношение на твърденията касаещи спечелени обществени поръчки се установи следното:  Извършена е проверка относно това, дали търговски дружества, чиито еднолични собственици на капитала или съдружници са И.С. и С.С., са печелили обществени поръчки. Видно от писмо с вх. № ЦУ 01/17293/13.12.2018г. на главния секретар на Министерство на финансите, в наличните регистри и документи в Министерството на финансите и административните структури, чиито ръководители са второстепенни разпоредители с бюджет по бюджета на министерството (Национална агенция за приходите, Агенция „Митници“, Агенция за държавна финансова инспекция, Агенция по обществени поръчки, Държавна комисия по хазарта, Изпълнителна агенция „Одит на средствата от Европейския съюз“ и Национален компенсационен жилищен фонд) не са налице данни за проведени процедури за възлагане на обществени поръчки, в които да са взели участие: „***“ ООД; „***“ ЕООД; „***“ АД; „Фондация „***““; „***“ ЕООД; „***“ ООД; ЕТ „***“; „***“ ООД; „***“ ООД; „***“ ЕООД; „***“ ЕООД; „***“ ЕООД и „***“ ЕООД. От цитираното писмо е видно, че при допълнително извършен преглед на електронните регистри на постъпилите оферти по Инструмента Шенген за периода 2008-2010г. не се е установило участие на горепосочените юридически лица и еднолични търговци в процедурите за възлагане на обществени поръчки по Инструмента Шенген.  След извършена цялостна проверка дали има сключени договори с някое от горепосочените дружества, в които имат участие И.Х.С. и С.Р.С., се установи, че е налице само един сключен договор с фирма „***“ ООД по поръчка, възложена през 2010г. от община Я. Всяка община има собствен бюджет и съгласно чл.2 от Закона за общинските бюджети тези средства се управляват от органите на местното самоуправление и местната администрация. Общините не са второстепенни разпоредители с бюджета по бюджета на Министерството на финансите. Те управляват независимо своя бюджет, поради което длъжностно лице от Министерството на финансите не би могло да извърши действие по служба, с което да повлияе върху избора на изпълнител по обществена поръчка. Видно от горното Владислав Горанов не е упражнил правомощия по служба по отношение на цитираните търговски дружества.  По отношение на твърденията за това, че Горанов е надзиравал и ползвал луксозна вила във вилна зона ***, в хода на производството, Комисията установи, че УПИ с площ 640 кв.м., парцел I, пл. №1,2 в кв. 14 по рег. план на в.з. „***“, Община С. и УПИ с площ 766 кв.м., парцел II, пл. № 3 в кв. 14 по рег. План на в.з. „***“, Община С. са собственост на С.Р.С. от 13.11.2003г. Владислав Горанов не се намира в условията на свързаност по смисъла на §1, т.1 от ДР на ЗПУКИ (отм. ) и §1, т.15 от ДР на ЗПКОНПИ със С.С. В хода на производството не се събраха данни, че Владислав Горанов е ползвал посочения имот. Предвид изложеното, се налага извода, че е налице само един от елементите на състава на конфликт на интереси по чл.2 от ЗПУКИ (отм.), респективно чл.52 от ЗПКОНПИ, а именно: лице заемащо публична длъжност и лице, заемащо висша публична длъжност (Владислав Иванов Горанов). Липсват обаче упражнени от лицето правомощия по служба, както и наличието на частен интерес, който би могъл да повлияе върху безпристрастното и обективно изпълнение на правомощията по служба от страна на Владислав Иванов Горанов. Липсата на който и да е елемент от понятието „конфликт на интереси“ обуславя извод за невъзможност за нарушаване на забраните по Глава Втора от ЗПУКИ (отм.), които представляват негова проявна форма и за липсата на конфликт на интереси по смисъла на чл.2 от ЗПУКИ (отм.).  В хода на производството се установява, че Х.И.С. е назначен на длъжност „младши експерт“ в дирекция „Икономическа и финансова политика“, отдел „Институционално правен“ в Министерството на финансите в съответствие с чл.15, ал.1 от Закона за държавния служител по заместване на служителя К.В.Д., който е бил командирован за срок от 4г. в Постоянното представителство на Република България към Европейския съюз.  Съгласно чл.15, ал.1 от Закона за държавния служител, държавният служител може да бъде назначаван за определен срок за заместване на държавен служител, който отсъства от работа повече от три месеца.  Съгласно чл.15, ал.2 от с.з., служебното правоотношение по ал.1 може да възникне и без провеждане на конкурс при спазване на условията за назначаване. В конкретния случай, назначаването се е реализирало след докладна записка от М.П. – директор на дирекция „Икономическа и финансова политика“ в Минитерството до финансите до министър Горанов, с която се изисква одобрение Х.С. да бъде назначен на съответната длъжност, като се посочва, че същият е представил в предварително интервю автобиография и съпътстващи документи, демонстрирал е висока компетентност и познания в областта на работа, които надвишават не само минималното, но и средното ниво на компетентност за заемане на длъжността.  С издаването на заповед № П-130/09.02.2015г., на основание чл.15, ал.1 във връзка с чл.9, ал.1 и чл.12, ал.1 от Закона за държавния служител, Х.И.С. е назначен на длъжността „младши експерт“ в дирекция „Икономическа и финансова политика“, отдел „Институционално-правен“ в Министерството на финансите по заместване. С този акт Владислав Горанов е упражнил свое правомощие по служба. Спазени са всички законови изисквания и не е нарушена процедурата, предвидена в чл.15, ал.1 и ал.2 от Закона за държавния служител. По отношение на полученото от Х.С. възнаграждение за периода, в който е бил служител в Министерството на финансите, в хода на производството се установи, че същият не е получавал възнаграждение, което да се различава от това, което е получавано от останалите служители в същата дирекция, заемащи същата длъжност, за същия период. Във връзка с изпълнението на служебните си задължения, Х.С. като младши експерт в дирекция „Икономическа и финансова политика“, отдел „Институционално-правен“ в Министерството на финансите, е бил част от състава на една комисия, определена със заповед на главния секретар на Министерството на финансите, която е провела процедурата по обществена поръчка с предмет: „Актуализация и надграждане на мултифункционален инструмент за моделиране Сибила“.  Договорът е сключен с обединение „***“, което включва следните съдружници: „***“ ЕООД и „***“ ООД, при водещ член на обединението „***“ ЕООД. В хода на производството не се установи И.С. или С.С. да са били участници в капитала на някое от търговските дружества, участвали в процед урата.  От значение за установяване или не установяване на конфликт на интереси е конкретно поведение на лицето, заемащо публична длъжност при изпълнение на правомощията му по служба, както и дали това поведение е в частен интерес – негов или на свързано с него лице.  От събраните по преписката доказателства не се установи наличието на свързаност между Горанов и Х.С. по смисъла на §1, т.1 от ДР на ЗПУКИ (отм.) и §1, т.15 от ДР на ЗПКОНПИ. Предвид изложеното, се налага извода, че са налице два от елементите на състава на конфликт на интереси по чл.2 от ЗПУКИ (отм.), респективно чл.52 от ЗПКОНПИ, а именно: лице заемащо публична длъжност и лице, заемащо висша публична длъжност (Владислав Иванов Горанов) и упражнено правомощие по служба – издаване на заповед № П-130/09.02.2015г. Липсва обаче частен интерес, който би могъл да повлияе върху безпристрастното и обективно изпълнение на правомощията по служба от страна на Владислав Иванов Горанов. Липсата на който и да е елемент от понятието „конфликт на интереси“ обуславя извод за невъзможност за нарушаване на забраните по Глава Втора от ЗПУКИ (отм.), които представляват негова проявна форма и за липсата на конфликт на интереси по смисъла на чл.2 от ЗПУКИ (отм.).  Предвид изложеното, Комисията за противодействие на корупцията и за отнемане на незаконно придобитото имущество, на основание чл.74, ал.1 и 2 от ЗПКОНПИ РЕШИ:  НЕ УСТАНОВЯВА конфликт на интереси по отношение на Владислав Иванов Горанов с ЕГН ***, лице, заемащо публична длъжност по смисъла на чл.3, т.4 от ЗПУКИ (отм.) и лице, заемащо висша публична длъжност по смисъла на чл.6, ал.1, т.3 от ЗПКОНПИ, поради липса на възлагане на обществени поръчки на фирми, свързани с И. и С.С. и свързаното с тях ползване на имоти – апартамент, находящ се в гр. С., *** и вила във вилна зона *** – УПИ с площ 640 кв.м., парцел I, пл. №1,2 в кв. 14 по рег. план на в.з. „***“, Община С. и УПИ с площ 766 кв.м., парцел II, пл. № 3 в кв. 14 по рег. План на в.з. „***“, Община С., поради липса на упражнени правомощия по служба. НЕ УСТАНОВЯВА конфликт на интереси по отношение на Владислав Иванов Горанов с ЕГН *** – лице, заемащо публична длъжност по смисъла на чл.3, т.4 от ЗПУКИ (отм.) и лице, заемащо висша публична длъжност по смисъла на чл.6, ал.1, т.3 от ЗПКОНПИ, във връзка с издаването на заповед № П-130/09.02.2015г. и ползване на имоти – апартамент, находящ се в гр. С., *** и вила във вилна зона *** – УПИ с площ 640 кв.м., парцел I, пл. №1,2 в кв. 14 по рег. план на в.з. „***“, Община С. и УПИ с площ 766 кв.м., парцел II, пл. №3 в кв. 14 по рег. План на в.з. „***“, Община С., поради липса на частен интерес, негов или на свързано с него лице по смисъла на §1, т.1 от ДР на ЗПУКИ (отм.), респективно §1, т.15 от ЗПКОНПИ.  Препис от решението да се изпрати ведно с цялата административна преписка на Софийска градска прокуратурата, с оглед преценка за реализиране на правомощията по чл.76, ал.2 от ЗПКОНПИ.  Препис от решението да се изпрати на Върховна касационна прокуратурата по пр. пр. №14403/2018г. по описа на ВКП. КОМИСИЯ:  Председател:……………………….…/Пламен Георгиев/  Заместник – председател:………………/Антон Славчев/  Член:………………………………../Антоанета Цонкова/  Член:…………………………………….…/Пламен Йоцов/  Член:……………………………………./Силвия Къдрева/ АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2019.03.01", "title": " КПКОНПИ не установи конфликт на интереси на Владислав Горанов"}
{"url": "https://trud.bg/%d0%b7%d0%b0%d0%bb%d0%be%d0%b2%d0%b8%d1%85%d0%b0-%d0%bd%d0%b0-%d0%bc%d0%b5%d1%81%d1%82%d0%be%d0%bf%d1%80%d0%b5%d1%81%d1%82%d1%8a%d0%bf%d0%bb%d0%b5%d0%bd%d0%b8%d0%b5%d1%82%d0%be-%d0%b0%d0%b2%d1%82/", "text": "Полицаи заловиха на местопрестъпрението автокрадец. На 01.03.т.г. около 02.30 ч. на паркинга между бл. 28 и бл. 29 в к-с „Братя Миладинови“, служители от Второ Районно управление – Бургас забелязали паркиран л.а. „Мерцедес“, с бургаска регистрация с включени аварийни светлини. На задната седалка седял мъж, който бил маскиран. Щом ги видял, той побягнал, но бързо бил задържан – констатирано е, че това е 35-годишен криминално проявен бургазлия. Задържането е осъществено непосредствено след проникването в лекия автомобил „Мерцедес“, собственост на 44-годишна жена. По случая е образувано бързо полицейско производство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.01", "title": " Заловиха на местопрестъплението автокрадец"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b0%d0%bd%d0%b0%d0%bd%d0%b8%d0%b5%d0%b2-%d0%b4%d0%b2%d0%b0%d0%bc%d0%b0-%d1%81%d0%b0-%d0%bd%d0%b0%d0%ba%d0%b0%d0%b7%d0%b0%d0%bd%d0%b8-%d0%b7%d0%b0/", "text": "Двама са наказани за гей брошурата „Любов без последствия“, попаднала в училища, съобщи здравният министър Кирил Ананиев в Народното събрание. Наш дълг е да не позволяваме манипулации на съзнанието на нашите деца, които са бъдещето на нацията, заявиха междувременно в своя позиция жените-социалистки от БСП – София: Във връзка с разпространението на брошури „Любов без последствия“ в български училища, като жени и майки категорично изразяваме своето възмущение от опитите за подмяна на ценностната система на нашите деца. Това е част от мащабна акция, подмолен ход за промиване на детските мозъци, след опита да се накарат деветгодишни деца да се самоопределят като момичета, момчета или нещо друго. Реагираме остро срещу посегателството върху легитимността на традиционното българско семейство, в което има майка и баща. То дава фундамента във възпитанието на децата. Разпространението на подобни материали води да разстройване на психиката на децата. Недопустимо е по този начин да се манипулира личностната им ориентация. В тази възраст те са податливи на всякакви внушения, още повече, ако те се правят в училище. Трябва да спре сляпото и безропотно изпълняване на всякакви разпоредби, които нямат нищо общо с образователно-възпитателния процес. Като жени и майки, наш дълг е да защитим изконните ценности на българското семейство и да не позволяваме манипулации на съзнанието на нашите деца, които са бъдещето на нацията.    ", "date": "2019.03.01", "title": " Министър Ананиев: Двама са наказани за гей брошурата в училищата\t\t\t"}
{"url": "https://trud.bg/22-%d0%b3%d0%be%d0%b4%d0%b8%d1%88%d0%bd%d0%b8%d1%8f%d1%82-%d1%81%d0%b0%d0%bb%d0%b8-%d0%bf%d1%80%d0%be%d0%b8%d0%b3%d1%80%d0%b0%d0%bb-%d0%b2%d1%81%d0%b8%d1%87%d0%ba%d0%b8%d1%82%d0%b5-%d1%81%d0%b8-%d0%bf/", "text": "Пристрастен към хазарта е бил 22-годишният Сали П., който убил 63-годишния таксиметров шофьор в Разград и ограбил от него 20 лв., мобилен телефон и таблет. Това съобщиха от Апелативна прокуратура във Варна.  Мъжът е бил убит, за да се снабди младежът с пари за хазарт, като грабежът е бил планиран. Ограбените 20 лв.  той проиграл на ротативки веднага след убийството. Изхвърлил таблета, който бил намерен счупен. Якето, с  телефона на жертвата, пък направил опит да изгори на стълби към квартала в Разград, където е бил задържан. Все още няма потвърждение дали е бил дрогиран. Взети са били кръвни проби, които ще покажат какво е било състоянието му. Убийството беше разкрито буквално за часове, след като в сряда вечерта, след 21,40 часа, е намерен трупът на таксиметровия шофьор, който бил захвърлен близо до колата му на пътя към село Дянково. В областта на шията му имало 6 прободни рани, уточняват от прокуратурата. Била прерязана и сънната му артерия. По неофициална информация пък убитият бил със счупен врат, но към момента не се знае дали това не е резултат от извличането на тялото извън автомобила, докато убиецът го дърпал, за да го захвърли в храстите. Раните по ръцете на жертвата показвали, че шофьорът е опитал да се отбранява. От сенника на таксито нападателят взел 20 лв. Вероятно Сали си е мислел, че шофьорът вече е бил навъртял оборот през деня, но не предполагал, че той започвал нощна смяна и оборот още няма. След убийството младежът излязъл на пътя и се качил в колата на жена от село Дянково. Тя спряла, за да помогне, мислейки, че е станала катастрофа. Сали я уверил, че той е катастрофиралият, но нямал травми и отказал тя да го кара в болницата.  Докато пътували, той пил вода от бутилка в колата, от която били взети проби за ДНК експертизи. Жената го оставила в Разград до градска чешма, на която се поизмил и отишъл в игрална зала. В този район камера е заснела евентуалния извършител в 21,38 часа. Записите на преминаващ мъж, макар и неясни, са били разпратени от окръжния прокурор Тихомир Тодоров на таксиметровите шофьори. Няма данни дали някой от тях не е разпознал извършителя, тъй като се появиха информации, че той ползвал таксита често и го познавали. Според прокуратурата пък, Сали се върнал от Германия на 22 февруари. Там обаче проиграл всичко, което изкарвал. Баща му живеел в село Каменар, но двамата били в лоши отношения, вероятно заради пристрастеността на младежа. Вечерта преди убийството той дошъл пеша от селото си в Разград. Взел такси от автогарата уж към село Дянково, където имал възрастни роднини. По средата на пътя обаче убил шофьора. Грабежът е бил планиран, категорични са разследващите. Таксиджията, който два дни преди това празнувал рожден ден, се оказал случайна жертва в плановете на младежа, който търсел пари. Сали е бил задържан в четвъртък към 17 часа в кв. „Орел” в града. Бил засечен близо до хостела, в който се настанил след убийството. В жилището на момиче, при което пък пребивавал след връщането си от Германия, били намерени чорапите и пуловера на убиеца. Те били целите в кръв, допълват от Апелативна прокуратура във Варна. Живеещи в квартала са заснели и пуснаха в интернет арестуването на убиеца, който опитал да избяга и оказал съпротива. Сали е признал стореното. Посочил е и къде е изхвърлил ножа, с който е убил шофьора. Според източници от разследването оръжието още се търсело. Било възможно младежът да лъже или някой междувременно да го е взел. Задържаният за убийството не бил завършил и основно образование. Нямал никакви регистрации до този момент в полицията и бил напълно непознат дори за полицаите в района на селото му. За разкриването му и задържането са оказали съдействие много граждани, които се включили с подаването на информация. По случая освен разградските криминалисти, са работили и от националната полиция. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com      ", "date": "2019.03.01", "title": " 22-годишният Сали заклал таксиметровия шофьор Красимир, след проиграл всичките си пари на ротативки\t\t\t"}
{"url": "https://trud.bg/%d0%bf%d0%be%d1%83%d0%b4%d0%bf%d1%80%d0%b0%d0%b2%d0%b8%d1%82%d0%b5%d0%bb%d1%8f%d1%82-%d0%bd%d0%b0-%d0%b1%d0%bd%d0%b1-%d0%b4%d0%b8%d0%bc%d0%b8%d1%82%d1%8a%d1%80-%d0%ba%d0%be%d1%81%d1%82%d0%be%d0%b2/", "text": "Днес подуправителят, ръководител на управление „Банков надзор”, Димитър Костов информира Управителния съвет на Българската народна банка за намерението си да внесе в Народното събрание оставка от заеманата длъжност, съобщиха от БНБ. Във връзка с това г-н Костов заяви следното: „Извършената интензивна работа в управление „Банков надзор“ през последните няколко години и осъществяването на основната част от планираните реформи ми дадоха основание към средата на мандата ми през 2018 г. да помоля за неговото предсрочно прекратяване. По молба на управителя забавих изпълнението на моето намерение, поради нововъзникналия обем ангажименти пред управление „Банков надзор“ след заявените през юни и юли м.г. планове за присъединяване към Единния надзорен механизъм (ЕНМ). Днес, при вече установената много добра работна комуникация с Европейската централна банка и ЕНМ в този процес и неговата напреднала фаза, е налице възможността да се оттегля от ръководството на управление „Банков надзор“. Моментът е подходящ и от гледна точка на хоризонта за ефективното присъединяване към ЕНМ, където прегледът на активите и стрес тестът на ЕЦБ ще бъдат само началните етапи от един по-комплексен процес. С цел добро управление и приемственост в този процес, по мое мнение, е препоръчително на настоящия етап да бъде потърсен нов ръководител на банковия надзор с шестгодишен хоризонт.“ Г-н Костов също благодари на членовете на Управителния съвет и на всички колеги в БНБ и банковия сектор за отличната съвместна работа и получаваната през годините професионална подкрепа, включително по време на двата мандата начело на управление „Банково“ в БНБ. От името на Управителния съвет и лично от свое име управителят Димитър Радев благодари на г-н Костов за проявяваната висока отговорност и професионализъм, многобройните реализирани проекти и цялостния принос към работата на централната банка във важни за нея и за банковата система етапи от 2005 г. досега. Управителят на БНБ пожела на г-н Костов успехи в бъдещите му планове.    ", "date": "2019.03.01", "title": " Поудправителят на БНБ Димитър Костов подаде оставка"}
{"url": "https://trud.bg/svetlana-gushterova-stana-maika-na-momiche/", "text": "Светлана Гущерова роди своята първа рожба – момиченце, чието име не е известно все още. Раждането обаче се е случило по-рано от предвиденото, като момиченцето на Светлана и Християн Гущерови се е появило на бял свят в 8-мия месец. През последните седмици Светлана не се е чувствала добре, поради което се е наложило бебето да бъде изродено преди датата на термина. За момента, дъщерята на Светлана е в кувьоз, под наблюдението на специалисти. Моделът бе споделила преди време, че очаква дъщеричката си в края на март месец. А полът на бебето, Светлана обяви в ефира на „Папараци“.", "date": "2019.03.01", "title": " Светлана Гущерова стана майка на момиче"}
{"url": "https://trud.bg/%d1%81%d1%8a%d0%b4%d1%8f%d1%82-%d1%80%d0%b5%d1%86%d0%b8%d0%b4%d0%b8%d0%b2%d0%b8%d1%81%d1%82-%d0%b7%d0%b0-%d0%b1%d1%80%d1%83%d1%82%d0%b0%d0%bb%d0%b5%d0%bd-%d0%be%d0%b1%d0%b8%d1%80-%d0%bd%d0%b0-%d0%b1/", "text": "Окръжната прокуратура в Габрово внесе в съда обвинителен акт срещу  рецидивист за извършен грабеж на пари от възрастен мъж. Обвинението срещу С. И. е за това, че на 5 април миналата година около 11,30 часа на бул.“Столетов“ в близост до разклона за връх Шипка при условията на опасен рецидив, отнел чужди движими вещи – сумата от 120 лв. от И. М. Злосторникът блъснал пострадалия, който паднал на земята, притиснал го с ръка към земята и взел от джоб на якето парите му. Същия ден обвиняемият, заедно с още трима мъже, тръгнали сутринта от павликенското село Върбовка с лек автомобил, за да търсят работа, като предлагали ремонт на покриви и поставяне на изолации. Минавайки през различни населени места, като около 11,00 – 11,30 часа спрели в Габрово. С.И. слязъл от колата, видял мъж в двора на една от къщата и го попитал желае ли ремонт на покрива. Докато разговаряли,  покрай тях минал пострадалия, който спрял пред къщата, бръкнал в десния джоб на якето си, за да извади кутия цигари. В този джоб се намирали и банкноти от взета на същия ден пенсия. Пострадалият поседял при тях около 2 -3 минути и отново тръгнал, придвижвайки се бавно, поради заболяване. Обвиняемият веднага тръгнал с възрастния мъж, като го хванал с ръка. Вървейки, обвиняемият предложил да прави ремонт на покрив на къщата на пострадалия, но достигайки разклона за връх Шипка, изведнъж го блъснал странично в храстите и го обрал. Обвиняемият е осъждан.Предстои насрочване на делото за разглеждане от съда.", "date": "2019.03.01", "title": " Съдят рецидивист за брутален обир на болен старец\t\t\t"}
{"url": "https://trud.bg/%d1%81%d0%ba%d0%b0%d0%bd%d0%b4%d0%b0%d0%bb-%d0%bd%d0%b0-%d0%bf%d1%8a%d1%82%d1%8f-%d0%bf%d1%80%d0%b5%d1%80%d0%b0%d1%81%d0%bd%d0%b0-%d0%b2-%d0%b7%d0%b0%d0%bf%d0%bb%d0%b0%d1%85%d0%b8-%d1%81-%d0%bd%d0%be/", "text": "Пенсионер на 71 г. от Шумен извади нож след катастрофа на улицата, руга и обижда, и накрая се озова в ареста за непристойно поведение. Скандалът се разразил към 11 часа в четвъртък на ул. “Победа“ в града. На мястото възникнал пътен инцидент, но само с материални щети. Възрастният шуменец бил потърпевш и отправил неприлични думи. На място пристигнал полицейски екип и задържал С.С. за грубо нарушаване на обществения ред. За хулиганството е образувано незабавно производство и се очаква съдът да се произнесе.", "date": "2019.03.01", "title": " Пенсионер извади нож след катастрофа"}
{"url": "https://trud.bg/%d1%81%d1%82%d0%be%d1%8f%d0%bd%d0%ba%d0%b0-%d0%bc%d1%83%d1%82%d0%b0%d1%84%d0%be%d0%b2%d0%b0-%d0%b2-%d0%b1%d1%83%d1%80%d0%b3%d0%b0%d1%81/", "text": "Голямата българска актриса Стоянка Мутафова ще гостува в Бургас месец след като навърши 97 години. На 15 март тя ще се срещне със свои почитатели в Дома на нефтохимика. Поводът за гостуването е представянето на биографичната книга „Добър вечер, столетие мое!“, посветена на легендата на българския театър, която е и почетен гражданин на Бургас. Паралелно с представянето на книгата ще се проведе и творческа среща-разговор с Кралицата на Мелпомена, която отбеляза и 70 години на професионалната сцена. Първата спирка от тазгодишните й извънстолични пътувания е именно Бургас. Стоянка Мутафова и екипът ѝ го избират неслучайно. Нейният трети съпруг и голяма любов – Нейчо Попов, е бургазлия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.01", "title": " Стоянка Мутафова в Бургас"}
{"url": "https://trud.bg/%d0%be%d0%bb%d0%b8%d0%bc%d0%bf%d0%b8%d0%b9%d1%81%d0%ba%d0%b0-%d1%81%d0%b8%d1%81%d1%82%d0%b5%d0%bc%d0%b0-%d1%89%d0%b5-%d0%bf%d0%b0%d0%b7%d0%b8-%d0%b0%d1%81%d0%be%d0%b2%d0%b5%d1%82%d0%b5-%d0%b2-%d1%88/", "text": "Мобилна система за сигурност, която осигуряваше безопасността на състезателите в шорттрека на олимпийските игри Пьонгчанг 2018, ще бъде инсталирана за първи път и в „Арена Армеец“. От 8 до 10 март съоръжението ще е домакин на световно първенство за мъже и жени. Системата е от 89 дюшека, всеки тежащ по 60 кг, които ще бъдат закрепени около леда с помощта на въжета и колчета. Самите дюшеци могат да се преместват до 2 метра назад, което също омекотява удара при падане. Ледът е положен 3,5 см, а до неделя ще стане 5 см. Първите тренировки ще започнат от понеделник, а входът за зрителите е свободен.", "date": "2019.03.01", "title": " Олимпийска система ще пази асовете в шорттрека"}
{"url": "https://trud.bg/%d0%bc%d0%b2%d1%80-%d0%bf%d1%80%d0%b5%d0%b4%d0%bf%d1%80%d0%b8%d0%b5%d0%bc%d0%b0-%d0%bc%d0%b5%d1%80%d0%ba%d0%b8-%d0%b7%d0%b0-%d1%81%d0%b8%d0%b3%d1%83%d1%80%d0%bd%d0%be%d1%81%d1%82-%d0%bf%d0%be-%d0%bf/", "text": "Днес, за времето от 16 до 20 часа, влиза в сила забраната за движение на товарни автомобили над 12 тона. Същата мярка е предвидена и за последния почивен ден- 4 март, за времето от 14 до 20 часа. Поради продължаващи ремонти движението в тунел „Витиня“ на АМ „Хемус“ се осъществява двупосочно в едната тръба. В тази връзка максимален брой полицейски екипи ще подпомагат движението и ще следят за недопускане на автомобилни колони в участъците с въведена временна организация на движението. Наред с това ще се извършва строг контрол над водачите на МПС, неспазващи ЗДвП и неизпълняващи разпорежданията на контролните органи, както и недопускане на движение на МПС в лентата за аварийно спиране на автомагистралите. Обръщаме внимание на водачите, че санкцията за движение в аварийната лента при първо нарушение е в размер на 1000 лева и 3 месеца лишаване от правоуправление спрямо водача. Санкцията за нарушаване на забраната за движение на МПС над 12 тона е в размер на 300 лева и 1 месец лишаване от правоуправление спрямо водача и спиране на МПС от движение за 1 месец спрямо собственика. Служителите, работещи по контрол на пътното движение, ще бъдат ангажирани приоритетно към подпомагане и регулиране на движението, контрол на водачите с рисково поведение /неправилно изпреварване, неправилни маневри, отнемане на предимство/, както и на водачите с опасно и демонстративно управление без необходимата дистанция, които извършват рискови маневри, изпреварване или преминаване от една лента в друга, създавайки непосредствена опасност за останалите участници в движението. Засилен ще е контролът и по отношение спазването на скоростните режими, управлението на МПС след употреба на алкохол и от неправоспособни водачи. ОДМВР- София информира, че ще бъде прилагана нулева толерантност към всички нарушители. Водачите, които с рисковото си поведение на пътя застрашават своята безопасност и тази на останалите участници в движението, ще бъдат санкционирани с цялата строгост на закона! АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.01", "title": " МВР предприема мерки за сигурност по пътищата заради предстоящите почивни дни"}
{"url": "https://trud.bg/%d0%b5%d0%bb-%d0%ba%d0%bb%d0%b0%d1%81%d0%b8%d0%ba%d0%be-%d0%b8-%d0%b4%d0%b2%d0%b5-%d0%b3%d0%be%d0%bb%d0%b5%d0%bc%d0%b8-%d0%b4%d0%b5%d1%80%d0%b1%d0%b8%d1%82%d0%b0-%d0%be%d1%82-%d0%b8%d1%82%d0%b0%d0%bb/", "text": "Първият уикенд на месец март започва ударно по спортните канали на А1 с прякото излъчване на три страхотни футболни дербита. Основен акцент пада върху испанското Ел Класико между Реал Мадрид и Барселона. Само преди броени дни каталунците спечелиха с 3:0 на Сантяго Бернабеу в полуфинала-реванш за Купата на краля и ако вземат трите точки и в шампионатния мач, ще откажат мадридчани от борбата за титлата. Големият сблъсък е с начален час 21:45 часа в събота вечер и ще се излъчи пряко по MAX Sport 4. Кръгът в Серия А е подготвил за феновете две грандиозни дербита. В събота с начален час 21:30 часа е битката за честа на Рим между Лацио и Рома. Това издание на Derby della Capitale има допълнителен заряд, тъй като се явява и като пряка битка за място в Топ 4 и класиране за Шампионската лига за следващия сезон. В неделя, отново от 21:30 часа, е време за сблъсъка между двата най-силни италиански отбори в последните години. След 25 кръга съставът на Наполи изостава на 13 точки от лидера Ювентус и за да запази макар и илюзорни шансове за титлата, тимът на Карло Анчелоти трябва да победи „Старата госпожа”. От своя страна, Кристияно Роналдо и компания ще търсят победата в Неапол, която, на практика ще им осигури осмо поредно Скудето. И двете големи дербита на 26 кръг на Серия А ще се излъчат пряко по MAX Sport 3. Този уикенд започва и надпреварата в американското футболно първенство – Major League Soccer (MLS). Спортните канали на А1 ще излъчат пряко цели три двубоя от I кръг. Началото ще бъде поставено в събота вечер от 23:30 часа с мача между Кълъмбъс Крю и Ню Йорк Ред Булс, който ще се излъчи по MAX Sport 2. На 3 март от 03:00 часа Лос Анджелис Галакси на Златан Ибрахимович излиза срещу Чикаго Файър с Бастиан Швайнщайгер в състава, като мачът ще е пряко в ефира на MAX Sport 4. Третият мач от първия кръг на MLS, който ще се излъчи по каналите на А1, е между отборите на Ди Си Юнайтед, воден от Уейн Рууни, и Атланта Юнайтед. Двубоят е на 4 март от 01:30 часа и ще се излъчи пряко по MAX Sport 4. Феновете на ММА също ще останат доволни, тъй като UFC 235 се очертава като най-интересното събитие до момента през годината. Освен двете битки за колан – в полутежка категория Джон Джоунс ще се бие срещу Антъни Смит, а в полусредна Тайрон Уудли ще защитава своя шампионски пояс срещу Камару Усман – феновете ще се насладят и на дългоочаквания дебют на Бен Аскрен в UFC срещу Роби Уолър. Зрелището UFC 235 ще се излъчи пряко на 3 март от 05:00 ч. по MAX Sport 2.", "date": "2019.03.01", "title": " Ел Класико и две големи дербита от Италия по MAX Sport през уикенда"}
{"url": "https://trud.bg/%d0%bf%d1%80%d0%b5%d0%b4%d1%81%d1%82%d0%b0%d0%b2%d0%b8%d1%82%d0%b5%d0%bb%d0%b8-%d0%bd%d0%b0-%d0%b4%d0%b5%d0%bf%d0%b0%d1%80%d1%82%d0%b0%d0%bc%d0%b5%d0%bd%d1%82%d0%b0-%d0%bf%d0%be-%d0%bf%d1%80%d0%b0/", "text": "Представители на Департамента по правосъдие на САЩ се запознаха с практическите аспекти от съдебните производства за отнемане на незаконно придобито имущество в България по време на работна среща с ръководствата на Окръжния и Апелативния съд във Велико Търново. Антъни Лакоста, Марк Лестър и Норм Хилтън бяха на визита в Съдебната палата в старата столица в рамките на свое работно посещение в България в периода от 26 февруари до 1 март, по програмата „Оценка на системата за отнемане на активи в България“. Като модул на тази програма са организирани и посещения извън столицата София, за да могат американските представители да получат по-добра представа относно практическата работа на териториалните дирекции на КПКОНПИ, както и на органите на съдебната власт по тези производства. Заедно с тях, гости на Окръжен съд – Велико Търново бяха Димо Гроздев от местното поделение на Департамента по правосъдие на САЩ в България, Лъчезар Баргански от отдел „Международно сътрудничество“ на КПКОНПИ, както и Николай Колев, директор на ТД на КПКОНПИ във Велико Търново. В рамките на проведената среща със съдия Теодорина Димитрова, председател на Окръжен съд – Велико Търново и съдия Ивелина Солакова, зам.-председател на ВТОС и ръководител на гражданското отделение, гостите зададоха множество въпроси относно конфискацията на активи, тяхното последващо управление, публичността на тези процеси, оценката на въздействието на околната среда, при конфискация на специфични видове имущество други. Те бяха запознати както с нормативните изисквания по отношение на провеждането на такива съдебни процеси, така и с примери от реалната съдебна практика на Окръжен съд – Велико Търново. В рамките на същия ден, гостите проведоха и втора работна среща, домакини на която бяха съдия Янко Янев, председател на Апелативен съд – Велико Търново и съдия Христина Даскалова, зам.-председател и ръководител на гражданското и търговско отделение на ВТАС. Те подробно запознаха представителите на Департамента по правосъдие с особеностите на въззивните производства по дела за конфискация на незаконно придобито имущество и съответно за практиката на Апелативен съд – Велико Търново по тях. Гостите от Департамента по правосъдие на САЩ изразиха своето удовлетворение от проведените срещи и споделиха, че по време на своите посещения в двете съдилища са успяли да се запознаят детайлно с начина на провеждане на съдебните производства за отнемане на незаконно придобито имущество.", "date": "2019.03.01", "title": " Представители на Департамента по правосъдие на САЩ посетиха Окръжния и Апелативния съд в Търново"}
{"url": "https://trud.bg/%d0%ba%d1%80%d0%b8%d1%81%d1%82%d0%b0%d0%bb%d0%b8%d0%bd%d0%b0-%d0%b3%d0%b5%d0%be%d1%80%d0%b3%d0%b8%d0%b5%d0%b2%d0%b0-%d1%81%d0%b2%d0%b5%d1%82%d0%be%d0%b2%d0%bd%d0%b0%d1%82%d0%b0-%d0%b8%d0%ba%d0%be/", "text": "Световната икономика е със 160 трилиона долара по-бедна, защото жените по света не са равни на мъжете. Това каза на форум в София главният изпълнителен директор на Световната банка Кристалина Георгиева. Тя представи доклад на Световната банка на тема: „Жени, бизнес и законодателство 2019 г.“. Изследването отразява предприетите реформи в законодателството за равенство между половете за последните десет години чрез създаване на индекс, свързан с икономическите решения на жените по време на целия им трудов път. Кристалина Георгиева бе категорична, че неравенството е един от най-скъпите, но решими проблеми, с които човечеството се сблъсква. „Направили сме много, имаме прогрес в 131 страни по света, но днес все още средностатистическата жена има само три четвърти от правата на мъжете. Прогресът не е достатъчно бърз, за да можем да използваме този фантастичен ресурс, който имаме жените“, заяви Георгиева. По думите й много положителен е фактът, че реформи се правят навсякъде по света, във всички региони. Според данните от изследването Европа е регионът, който е най-напред, докато най-назад са страните от Близкия изток, където жената има по-малко от 50 процента от правата на мъжа. Шест страни имат 100 точки в осемте категории, проследяващи равенството между мъжете и жените. Това са Белгия, Дания, Франция, Латвия, Люксембург, Швеция. България е сред първите 30 страни с резултат, близък до 100. Кристалина Георгиева отбеляза, че 35 икономики са приели законодателство срещу сексуалното насилие, след което близо 2 милиарда жени днес имат повече правна защита, отколкото са имали преди десет години. В 22 икономики са били премахнати пречките относно това какви професии могат да упражняват жените. „Това не значи, че сме в перфектно състояние. Законите на книга не означават, че имаме равенство“, коментира Георгиева. Като пример в това отношение тя изтъкна правото на равно заплащане за еднакъв труд. Кристалина Георгиева коментира още, че разликата в заплащането между мъжете и жените е средно между 15 и 20%. По думите й за един и същ труд дори в Швеция жените получават с 5% по-малко, а в България неравенството в заплащането е все още около 14%. Кристалина Георгиева изтъкна, че България е успяла да елиминира в две области законодателните ограничения за последните десет години. Тя визира правото на платен отпуск при отглеждане на дете и правото жената да упражнява определени професии. За да достигнем 100 процента равенство между половете, за България остава да изравни правата по отношение на пенсионирането. Прогнозата е това да се случи през 2037 г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.03.01", "title": " Кристалина Георгиева: Световната икономика е със 160 трилиона долара по-бедна, защото жените по света не са равни на мъжете"}
{"url": "https://trud.bg/%d0%b1%d0%bb%d0%b0%d0%b3%d0%be%d1%82%d0%b2%d0%be%d1%80%d0%b8%d1%82%d0%b5%d0%bb%d0%bd%d0%b0-%d0%ba%d0%b0%d0%bc%d0%bf%d0%b0%d0%bd%d0%b8%d1%8f-%d1%81%d1%8a%d0%b1%d1%80%d0%b0-%d0%bd%d0%b0%d0%b4-4000/", "text": "Над 4000 лв. в подкрепа на деца в неравностойно положение събра деветата благотворителна кампания „Мартеници“ на Фондация „Св. Св. Константин и Елена“. За втора поредна година инициативата се осъществи с безвъзмездната подкрепа на варненския общински съветник Марица Гърдева, която дари 6000 ръчно изработени от природни материали мартеници. В кампанията са участвали повече от 50 компании, организации и частни лица, уточниха организаторите. Събраните средства ще се използват за участие в творчески проекти и курсове на 110 деца от социални домове, както и за подобряване на средата им за живот. По традиция на 1 март фондацията подари мартенички и на обитателите на варненските домове за възрастни хора „Гергана“ и „Св. Йоан Златоуст“.", "date": "2019.03.01", "title": " Благотворителна кампания събра над 4000 лв. за деца в неравностойно положение"}
{"url": "https://trud.bg/%d0%b7%d0%b0%d0%bb%d0%be%d0%b2%d0%b8%d1%85%d0%b0-%d0%bf%d1%80%d0%be%d0%b4%d0%b0%d0%b2%d0%b0%d1%87%d0%ba%d0%b0-%d0%ba%d1%80%d0%b0%d0%bb%d0%b0-%d1%86%d0%b8%d0%b3%d0%b0%d1%80%d0%b8-%d0%be%d1%82-%d0%bc/", "text": "Бургаската полиция разкри случай за голямо количество изчезнали цигари от магазин в центъра на морския град. Тютюнът бил на обща стойност над 1000 лева. Оказало се, че цигарите са присвоени и разпродадени от продавачка в магазина на ул. «Ивайло» – това е 42 годишна бургазлийка. След присвояването на част от стоката, тя я укрила и разпродала. С протокол за доброволно предаване са иззети част от присвоените кутии с цигари, както и паричната сума, получена от продажбата им. Работата по случая продължава от служители на Първо Районно управление – Бургас.", "date": "2019.03.01", "title": " Заловиха продавачка, крала цигари от магазина си"}
{"url": "https://trud.bg/%d0%b9%d0%be%d1%82%d0%be%d0%b2%d0%b0-%d0%ba%d1%8a%d0%bc-%d0%b1%d1%8a%d0%bb%d0%b3%d0%b0%d1%80%d0%b8-%d0%b2-%d1%86%d0%b5%d0%bd%d1%82%d1%80%d0%b0%d0%bb%d0%b0%d1%82%d0%b0-%d0%bd%d0%b0-%d0%bc/", "text": "С българи, заемащи ръководни позиции в „Майкрософт“, се срещна вицепрезидентът Илияна Йотова в централата на компанията в Сиатъл. В централата работят около 100 българи. Сънародниците ни, макар и далеч от родината, се интересуват от политиките, които провежда българското правителство в различни сфери. Широк диапазон от въпроси те отправиха към Илияна Йотова – от здравеопазване и образование до развитието на информационните технологии. Това съобщиха от пресслужбата на „Дондуков 2“. „България не ви познава и не използваме достатъчно вашия огромен потенциал“, каза вицепрезидентът пред сънародниците ни. Те не са прекъснали контакта с Родината, затова подготвяната от Илияна Йотова интернет платформа за връзка на българите от цял свят помежду им и с България предизвика голям интерес. Вицепрезидентът разказа за идеята на президента Румен Радев за създаването на Институт за устойчиви технологии в Югоизточна Европа, като негов център да бъде България. Тази идея Илияна Йотова представи и в разговора си с Ерик Хорвиц – вицепрезидент и ръководител на Научно-изследователския център на „Майкрософт“. „В добра позиция сте да развиете идеята“, заяви Хорвиц. На срещата бяха обсъдени добрите традиции, които България има в сектора на информационните технологии. Ерик Хорвиц изтъкна високия професионализъм на работещите българи в Майкрософт. „Благодаря на Вашата държава, че ни даде тези хора“, отбеляза той. Хорвиц е един от световно известните учени в областта на изкуствения интелект. Той представи пред вицепрезидента основните дейности на Научно-изследователския център на „Майкрософт“, свързани с изкуствения интелект и приложението му в сферата на здравеопазването. Изразено бе общото мнение, че развитието на изкуствения интелект не трябва да става за сметка на човешкия и да го измества. Вицепрезидентът участва в демонстрация на най-новите технологии на „Майкрософт“ в областта на добавената и виртуалнa реалност, които ще бъдат много полезни в обучението на студенти по медицина. Книга за живота и дейността на Джон Атанасов, създал първия цифров електронен компютър, подари Илияна Йотова на Ерик Хорвиц. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.01", "title": " Йотова към българи в централата на „Майкрософт“ в Сиатъл: Страната ни не ви познава и не използваме достатъчно вашия огромен потенциал"}
{"url": "https://trud.bg/%d0%bf%d0%be%d1%82%d0%be%d1%80%d0%be%d1%88%d0%b8%d1%85%d0%b0-13-%d1%82%d1%80%d0%be%d0%bb%d0%b5%d0%b9%d0%b1%d1%83%d1%81%d0%b0-%d0%b2-%d0%bf%d0%bb%d0%be%d0%b2%d0%b4%d0%b8%d0%b2/", "text": "Сигнал за увреждане на 13 тролейбуса разследват криминалисти на Трето РУ в Пловдив. Според първоначалната информация, в нощта срещу сряда, на територията на автобусно депо в квартал „Филипово“ били счупени стъкла на пре4возните средства. В рамките на досъдебно производство работата по установяване на извършителя продължава. Предстои материалите да бъдат внесени в прокуратурата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.01", "title": " Поторошиха 13 тролейбуса в Пловдив"}
{"url": "https://trud.bg/%d0%b8%d0%b7%d0%bb%d0%be%d0%b6%d0%b1%d0%b0%d1%82%d0%b0-%d0%bd%d0%b0-%d1%86%d0%b2%d0%b5%d1%82%d1%8f-%d1%84%d0%bb%d0%be%d1%80%d0%b0-%d0%be%d1%82%d0%b2%d0%b0%d1%80%d1%8f-%d0%b2%d1%80%d0%b0%d1%82/", "text": "Националната изложба на цветя „Флора“ отваря врати на 7- ми април тази година. Мотото, под което ще премине е „Цветно“. Производители и вносители на цветя, посадъчен материал, архитектурни и художествени изделия и елементи, лека градинска техника, препарати и други експонати, имащи отношение към тематиката на изложбата, могат вече да подават своите заявки за участие. „Цветно“ е идеята, над която ще работят участниците – флористи, фирми производители и вносители на цветя, ландшафтни архитекти, професионалисти в областта на цветното изкуство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.01", "title": " Изложбата на цветя „Флора“ отваря врати"}
{"url": "https://trud.bg/%d0%b4%d0%b2%d0%b0%d0%bc%d0%b0-%d0%bc%d0%b0%d0%bb%d0%be%d0%bb%d0%b5%d1%82%d0%bd%d0%b8-%d0%b8-%d0%b5%d0%b4%d0%b8%d0%bd-%d0%bd%d0%b5%d0%bf%d1%8a%d0%bb%d0%bd%d0%be%d0%bb%d0%b5%d1%82%d0%b5%d0%bd-%d0%b1/", "text": "Районна прокуратура-Пловдив наблюдава досъдебно производство за това, че на 25.02.2019 г. в с. П., обл. Пловдив, са извършени блудствени действия по отношение на малолетно лице – 12-годишно момче, от три момчета – две малолетни, на 13 г., и едно непълнолетно, на 14 г., като са използвали сила. Съгласно чл. 194 ал.1 т.1а от Наказателно-процесуалния кодекс, разследването се извършва от следовател от Окръжен следствен отдел към Окръжна прокуратура-Пловдив. До момента е установено, че на горепосочената дата във външна тоалетна на училище в с. П., обл. Пловдив, са извършени блудствените действия спрямо 12-годишното момче. За случая е бил уведомен инспектор от Детска педагогическа стая при РУ на МВР-Хисаря, който е провел беседи с трите деца, извършили блудствените действия, както и с пострадалото момче, съобщават от Апелативната прокуратура в Пловдив. По делото се извършват процесуално-следствени действия. Срокът на приключване на досъдебното производство е двумесечен. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2019.03.01", "title": " Двама малолетни и един непълнолетен блудствали с 12-годишно момче"}
{"url": "https://trud.bg/%d0%bc%d1%8a%d0%b6-%d0%b7%d0%b0%d0%b3%d0%b8%d0%bd%d0%b0-%d1%81%d0%bb%d0%b5%d0%b4-%d0%ba%d0%b0%d1%82%d0%be-%d0%ba%d0%be%d0%bb%d0%b0%d1%82%d0%b0-%d0%bc%d1%83-%d0%b8%d0%b7%d1%85%d0%b2%d1%8a%d1%80%d1%87/", "text": "Мъж на 49 години е загинал, след като е катастрофирал край Асеновград. Вчера след обяд било съобщено за паднал джип „Мицубиши“ в пропаст край село Мостово. При оглед на местопроизшествието, на метри извън колата било открито безжизненото тяло на 49-годишния водач, съобщават от пресслужбата на ОДМВР-Пловдив. По случая е образувано досъдебно производство, като разследващите от полицията в Асеновград продължават работата по изясняване на обстоятелствата около инцидента.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.01", "title": " Мъж загина, след като колата му изхвърча от пътя и падна в пропаст край село Мостово"}
{"url": "https://trud.bg/%d0%bc%d0%bb%d0%b0%d0%b4%d0%b5%d0%bd-%d0%bc%d0%b0%d1%80%d0%b8%d0%bd%d0%be%d0%b2-%d0%b2%d1%8a%d0%b2-%d0%b2%d1%80%d1%8a%d0%b7%d0%ba%d0%b0-%d1%81-%d1%85%d0%b8%d0%bf%d0%b5%d1%80%d1%82%d0%be%d0%bd%d0%b8/", "text": "По закон сме длъжни да осигурим медицинска помощ на всеки, който поиска такава и това  . Това каза министърът на вътрешните работи Младен Маринов пред журналисти в Народното събрание. „В момента текат процесуално-следствени действия по предявяване на материалите по досъдебните производства. В такива случаи знаете, че обвиняемите и защитата си изграждат най-различни стратегии за защита и за опити на компрометиране на нашите процесуални действия“, каза министър Маринов. Попитан дали допуска това за възможно, Маринов коментира, че това винаги е възможно. На 2 август 2018 г. Специализираната прокуратура съвместно с ГДБОП задържа организирана престъпна група за рекет, побои и разпространение на наркотици, която е действала по Южното Черноморие и се е ползвала с влияния и в страната. При акцията бяха задържани 20 души и проверени десетки адреси. От тях в ареста останаха само шестима. За смятания за лидер на групата Димитър Желязков – Очите беше издадена международна заповед за арест и той беше задържан два дни по-късно в Истанбул заедно с още седем души, сред които Бенчо Бенчев – зам.-председател на Общинския съвет в Бургас, и Несрин Узун – бивш народен представител и бивш кмет на Община Руен. На следващия ден Бенчев и Узун бяха предадени на българските власти, но Желязков остана в ареста в Истанбул в очакване да бъде екстрадиран у нас. На 15 февруари Желязков бе доведен в България с редовен полет от Истанбул. Ден по-късно Специализираната прокуратура внесе искане за постоянен арест на Димитър Желязков, обвинен за ръководене на организирана престъпна група. Същия ден съдът наложи мярка за неотклонение „задържане под стража“ на Желязков. Тя бе обжалвана и на 21 февруари Апелативният специализиран съд го остави окончателно в ареста. Магистратите не уважиха исканията на защитата на Желязков за домашен арест и изготвяне на съдебно-медицинска експертиза за точното му здравословно състояние.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.01", "title": " Младен Маринов във връзка с хипертоничната криза на Митьо Очите: По закон сме длъжни да осигурим медицинска помощ на всеки, който поиска такава"}
{"url": "https://trud.bg/%d1%81%d0%b5%d1%81%d1%82%d1%80%d0%b8-%d0%b8-%d0%bb%d0%b5%d0%ba%d0%b0%d1%80%d0%b8-%d0%bd%d0%b0-%d0%bf%d1%80%d0%be%d1%82%d0%b5%d1%81%d1%82-%d0%b2-%d1%88%d1%83%d0%bc%d0%b5%d0%bd/", "text": "Близо 100 медицински сестри и лекари, които ги подкрепят, излязоха в петък на протест пред МБАЛ-Шумен. Сред тях беше и изп. директор на болницата д-р Димитър Костов, който заяви, че застава зад исканията на специалистите по здравни грижи. 400 мед. сестри работят в болницата, 20% от тях са на пенсионна възраст. От началото на февруари заплатите им са качени от 640 на 700 лв., това не е достатъчно, но в момента болницата е в невъзможност да даде повече. В подкрепа на мед. сестрите се обяви и завеждащият отделението по неврология д-р Ивайло Петрова, който заяви, че е изцяло сбъркан модела на финансиране на областните болници и медиците са принудени да работят за количество. „Ще става по-зле, не се търпи“, каза той. Подкрепи го и д-р Стоян Тодоров, който в петък сутринта бил сюрпризиран от напускането на 4 сестри от отделението по ревматология, което оглавява. Протестиращите сестри са се подписали под декларация, че искат да бъдат премахнати търговските дружества в здравеопазването. Когато става въпрос за здраве, думата търговия не е на място, заявяват сестрите. Те настояват за нормални условия на труд и почивка, защото сегашната ситуация ги тласка към допълнителен труд, а това се отразява на пациентите. Искат и адекватно заплащане. На министерския призив за разговори пък, отговарят, че 20 г. са се наслушали на приказки и толкова време стига. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.03.01", "title": " Сестри и лекари на протест в Шумен"}
{"url": "https://trud.bg/%d0%b6%d0%b5%d0%bd%d0%b0-%d0%bd%d0%b0%d1%80%d1%8a%d0%b3%d0%b0-%d0%b2%d1%8a%d0%b7%d1%80%d0%b0%d1%81%d1%82%d0%b5%d0%bd-%d0%bc%d1%8a%d0%b6-%d0%b2-%d0%b3%d1%8a%d1%80%d0%b4%d0%b8%d1%82%d0%b5-%d1%81%d0%bb/", "text": "Млада жена е наръгала с нож възрастен мъж в село Смирненски, съобщават от ОДМВР-Русе. Според първоначалната информация и проведените опаративно-издирвателни действия, около 20:00 – 20:30 часа в жилище в селото, след скандал, 26-годишена жена е пробола с кухненски нож в областта на гърдите 60-годишен мъж. Извършен е оглед на местопроизшествието. Предстои да бъдат изяснени характера и степента на получените от 60-годишния мъж увреждания. Случаят е документиран от разследващите и е започнато досъдебно производство, като е уведомен дежурен прокурор. Работата продължава. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.03.01", "title": " Жена наръга възрастен мъж в гърдите след скандал в село Смирненски"}
{"url": "https://trud.bg/%d0%b2%d0%b8%d0%b6%d1%82%d0%b5-%d1%82%d1%83%d0%b1%d0%b8-%d0%b8-%d0%b2%d0%b0%d1%80%d0%b5%d0%bb%d0%b8-%d1%81-%d0%b1%d0%b5%d0%bd%d0%b7%d0%b8%d0%bd-%d0%b8%d0%b7%d0%b7%d0%b5%d1%82%d0%b8-%d0%be%d1%82-%d0%bd/", "text": "При операция на сектор „Противодействие на икономическата престъпност“ при ОД МВР-Ловеч е задържан 48-годишен мъж от с.Българене, който е продавал гориво на незаконна бензиностанция. Полицаи съвместно със служители на Агенция „Митници“ и НАП са извършили проверка в обекта, който е разположен на ПП-I-4 София-Варна на територията на община Угърчин, в местността „Пазар дере“. Установено е, че в отдавна спряла да функционира бензиностанция се извършва разпространение на горива в нарушение на действащото законодателство. При проверка на обекта, който е ползван от 48-годишен жител на с.Българене са открити и иззети 1500 литра дизелово гориво, складирано в цистерна, метални варели и пластмасови туби. Бензиностанцията е работила като незаконна и на нея е извършвана продажба на гориво в пластмасови туби с различна вместимост, без данъчна регистрация и разрешителни за извършваната дейност с горива. По случая е образувана проверка и са съставени протоколи по реда на ЗМВР. Работата продължава. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.01", "title": " Вижте как продавали нафта от туби и варели в незаконна бензиностанция в Ловешко (СНИМКИ)"}
{"url": "https://trud.bg/%d0%b5%d0%b2%d1%80%d0%be%d1%84%d1%83%d1%82%d0%b1%d0%be%d0%bb-%d0%b8%d0%b7%d0%bf%d0%bb%d0%b0%d1%82%d0%b8-%d0%bf%d0%b5%d1%87%d0%b0%d0%bb%d0%b1%d0%b0%d1%82%d0%b0-%d0%be%d1%82-%d0%bf/", "text": "Това е трети „удар“ за врачанина Най-големият майстор на спортните залози в България взе печалбата си от 956 892,41 лева само минути, след като дойде в централата на „Еврофутбол“ на 28.02.2019 г. Там, на специално организирана церемония В. З. от Враца получи своя символичен чек от тримата управители на компанията – Руди Вачкова, Боян Найденов и Николаос Арсенопулос. Малко по-късно той бе приветстван и от един от основателите на компанията и съдружник в „Еврофутбол“ – г-н Александър Тумпаров. В. З. бе посрещнат с аплаузи от служителите на „Еврофутбол“, които нямаха търпение да се запознаят с човека, направил невероятното майсторско предвиждане – да познае цели 18 мача в права колонка. Припомняме, че на 25.02.2019 г. във Враца бе определена печалба от близо 1 милион лева в пункта на ул. „Кръстьо Българията“ №18. Подобна шестцифрена сума от спортни залози няма аналог в България! За врачанина това е трети голям „удар“ в „Еврофутбол“. Неговата вяра в системата му на игра от дълги прави колонки по възможност без знака „Х“ му осигуриха още две страхотни печалби. През 2014-та той грабна 156 621,38 лева с 200 лева, този път на 15 мача в права колонка. А, през 2010-та година след залог от 100 лева на 11 мача отново в права колонка той си тръгна с 8700 лева.  ", "date": "2019.03.01", "title": " „Еврофутбол“ изплати печалбата от почти 1 милион лева"}
{"url": "https://trud.bg/%d1%80%d1%83%d0%bc%d0%b5%d0%bd-%d1%80%d0%b0%d0%b4%d0%b5%d0%b2-%d0%bf%d1%80%d0%b8%d0%b7%d0%be%d0%b2%d0%b0-%d0%b4%d0%b0-%d1%81%d0%b5-%d0%b8%d0%b7%d0%bf%d0%be%d0%bb%d0%b7%d0%b2%d0%b0-%d0%be%d0%bf%d0%b8/", "text": "Ограничените средства, с които България разполага за модернизация на своите Въоръжени сили, налага те да бъдат изразходвани по възможно най-ефективен и ефикасен начин. В този процес експертизата на НАТО и споделянето на опит и добри практики при провеждането на конкурси за придобиване на въоръжение и оборудване е от ключово значение за постигането на максимални резултати. Това заяви президентът Румен Радев на среща днес на „Дондуков“ 2 с генералния секретар на НАТО Йенс Столтенберг. Това е поредна среща между двамата след разговора им вчера в словашкия град Кошице на срещата на високо равнище във формат Б9.   Придобиването на съвременни отбранителни способности е от ключово значение за сигурността на България и за повишаване на съвместимостта на Въоръжените сили на страната ни с партньорите от НАТО, подчерта Румен Радев. Освен трите проекта за модернизация на българските Военновъздушни сили, Сухопътни войски и Военноморските сили, държавният глава открои значението и на по-малките проекти, които са от съществено значение за изграждането на боеспособни и мобилни Въоръжени сили, способни да действат в общо информационно пространство със съюзниците. „България продължава да засилва своята роля като стълб на сигурност и стабилност на Балканите и в Черно море, посредством провеждането на отворена, конструктивна и отговорна политика“, подчерта Румен Радев. Страната ни е силно мотивирана да интегрира своята отбранителна индустрия и наука при реализацията на общи проекти в рамките на НАТО и очаква насърчение от Алианса в тази насока, добави президентът. България е стратегически партньор за гарантиране на сигурността в Югоизточна Европа и Черно море, посочи от своя страна Йенс Столтенберг и открои приноса на страната ни за укрепване на стабилността в региона на Западните Балкани и в различни мироопазващи мисии на Алианса. Обща бе оценката, че усилията на Република Северна Македония в изграждането на добросъседски отношения следва да бъдат подкрепени и приемането на западната ни съседка в НАТО е важен сигнал за целия регион. Обсъдена бе и възможността за провеждането на повече съвместни учения на българска територия с партньорите от Западните Балкани.     АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2019.03.01", "title": " Румен Радев призова да се използва опитът на партньорите от НАТО при провеждането на конкурси за придобиване на въоръжение и оборудване"}
{"url": "https://trud.bg/%d0%b2%d0%b8%d1%86%d0%b5%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d0%bd%d0%b0-%d0%b2%d0%b5%d0%bd%d0%b5%d1%86%d1%83%d0%b5%d0%bb%d0%b0-%d1%81%d0%b0%d1%89-%d1%81%d1%8a%d0%b7/", "text": "САЩ предприемат стъпки за създаване на незаконни въоръжени групи във Венецуела, заяви вицепрезидентът на южноамериканската страна Делси Родригес по време на пресконференция в Москва след срещата й с външния министър на Русия Сергей Лавров, предава  . „Съединените щати планират да създадат въоръжена групировка във Венецуела. Това е типично за тях. Те създадоха терористични групировки по цял свят. Американците от години поддържат екстремисти, които дестабилизират мира“, добави Родригес. Вицепрезидентът на Венецуела обаче заяви категорично, че страната няма да допусне подобно развитие. „В момента нашият народ и армия са по-сплотени от всякога. Нашата цел е да защитим териториалната независимост на страната ни, както и свободното ни бъдеще“, добави Родригес.    ", "date": "2019.03.01", "title": " Вицепрезидентът на Венецуела: САЩ създават незаконни въоръжени групировки в страната\t\t\t"}
{"url": "https://trud.bg/%d0%b5%d0%b2%d1%80%d0%be%d0%b4%d0%b5%d0%bf%d1%83%d1%82%d0%b0%d1%82-%d0%b4%d0%b0%d1%80%d0%b8-%d0%b8%d1%81%d1%82%d0%be%d1%80%d0%b8%d1%87%d0%b5%d1%81%d0%ba%d0%b8-%d0%b5%d0%bd%d1%86%d0%b8%d0%ba%d0%bb/", "text": "Евродепутатът от ГЕРБ/ЕНП и посланик на библиотеките в ЕП Емил Радев дари исторически енциклопедии на Регионалната библиотека „Пенчо Славейков“ във Варна. Седмица след премиерата му в Силистра и в навечерието на националния ни празник новоиздаденото задълбочено изследване „България в Балканските войни 1912-1913 г.“ вече е част от фонда на библиотеката в морската столица. „Енциклопедията е дело на доц. Милен Куманов, Десислава Костадинова и д-р Тодор Тодоров. Този авторски колектив изготви и енциклопедията „България в Първата световна война 1914-1918 г.“, за чието представяне във Варна съдействах. През май предстои да излезе от печат и енциклопедия за Втората световна война, с която авторите ще затворят историческия цикъл“, обясни Емил Радев. Изданието за Балканските войни е събрало в 1064 страници и над 2000 снимки и илюстрации изобилие от факти за хората и събитията през този период от историята на България. „Книгата е посветена на нашите сънародници отвъд Рила и Родопите, които и след Балканските войни не получиха своята жадувана свобода, въпреки всички героични победи, постигнати от българската армия. Сигурен съм, че за много от читателите на библиотеката ще бъде интересно да се запознаят в дълбочина с историята, писана по бойните полета и на политическата сцена. Нека тя ни служи като урок и занапред, за да не щадим сили да отстояваме националните интереси на България“, заяви Радев, връчвайки дарението на директора на библиотеката Радка Калчева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.01", "title": " Евродепутат дари исторически енциклопедии на варненската библиотека"}
{"url": "https://trud.bg/%d0%bf%d1%80%d0%be%d0%b2%d0%b5%d0%b4%d0%be%d1%85%d0%b0-%d1%83%d1%87%d0%b5%d0%bd%d0%b8%d1%87%d0%b5%d1%81%d0%ba%d0%b0-%d0%b2%d0%b8%d0%ba%d1%82%d0%be%d1%80%d0%b8%d0%bd%d0%b0-%d0%b2-%d0%b5%d0%bb%d0%b5/", "text": "В навечерието на националния празник 3 март ученици от петте училища в община Елена участваха във викторина под надслов „Бележити еленчани“, организирана от Местната комисия за борба срещу противообществените прояви на непълнолетните и малолетните. С помощта на своите учители децата се подготвиха добре и показаха пред своите връстници знания и умения да се справят с поставените задачи. Ученическата викторина имаше състезателен характер, но целта бе повече ученици да си припомнят за родени в Елена бележити книжовници, писатели и революционери и за техния принос в национално-освободителните борби и българското просветно дело. Състезанието се проведе в две възрастови групи – с ученици от 1 до 4 клас и от 5 до 7 клас, като всяко училище сформира отбори с по четирима участници. Отборите преминаха през три кръга – представяне на бележита личност от Елена, изпълнение на басня от Стоян Михайловски – за по-малките и на стихотворение от еленски автори за по-големите ученици. В третия кръг всички отбори имаха задача да подредят и да познаят образа на родения в Разпоповци известен български артист Георги Георгиев-Гец. Младите родолюбци говориха и рецитираха с плам и от сърце, и с голямо вълнение като при всяко състезание. Победител в малката възрастова група стана отбор „Родолюбец“ от НУ „Иларион Макариополски“ в Елена. Втори е отбор „Чумерна“ от Обединено училище в с. Майско, трети са „Еленски наследници“ от ОУ в с.Константин. В групата от пети до седми клас най-добре се представи отбор „Чумерна“ на ОУ в Майско. „Потомците“ от Средно училище „Иван Момчилов“ са втори, а „Звездите“ от основното училище в Константин – трети. Заместник-кметът на общината Десислава Шопова поздрави учениците и учителите за доброто представяне и връчи на най-добрите специални купи.  2 прикачени файла АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.01", "title": " Проведоха ученическа викторина в Елена по повод 3 март"}
{"url": "https://trud.bg/%d0%bc%d0%b5%d0%b4%d0%b8%d1%86%d0%b8%d0%bd%d1%81%d0%ba%d0%b8%d1%82%d0%b5-%d1%81%d0%b5%d1%81%d1%82%d1%80%d0%b8-%d0%b8-%d0%bb%d0%b5%d0%ba%d0%b0%d1%80%d0%b8-%d0%b2-%d0%bb%d0%be%d0%bc-%d0%b8%d0%b7%d0%bb/", "text": "Над 150 сестри и лекари излязоха в петък по обед на протест пред общинската болница „Свети Николай Чудотворец” в Лом. Медиците носеха плакати с надписи „Търпението ни свърши!”, „Стига празни обещания” и обявиха, че подкрепят протеста на медицинските сестри в цялата страна. Те настояха да им бъдат осигурени нормални условия за работа и отдих и достойно заплащане на труда. Акцията не е организирана от синдикати, а е израз на лична и професионална позиция и е координирана в социалните мрежи, отбелязаха здравните служителки. Сестрите обясниха, че предварително са изработили необходимите часове и са съставили график, така че болните да не бъдат лишени от грижи. Протестиращите бяха подкрепени и от управителя на болницата д-р Георги Савков, който също застана в редиците им. „Присъединявам се към исканията на сестрите и съм съпричастен на проблемите им. Без тях нашата работа е невъзможна!”, заяви той и допълни, че от 1 март ръководството на крайдунавската болница е увеличило заплатите на сестрите според възможностите на бюджета. „Това обаче е недостатъчно. Цялата система на здравното финансиране трябва да бъде променена, за да получават всички медици от санитарите до лекарите достойно и справедливо заплащане! Държавата се грижи за държавните болници – областни и университетски, но като че ли е загърбила общинските”, каза д-р Савков. В ломската болница работят 143 сестри, лаборанти, акушерки и кинезитерапевти, но като навсякъде в страната кадри не достигат. Годишно през МБАЛ – Лом преминават над 10 000 пациенти, част от които са от съседни общини и области като Белоградчик, Козлодуй, Видин и др. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.01", "title": " Медицинските сестри и лекари в Лом излязоха на протест"}
{"url": "https://trud.bg/%d0%b7%d0%b4%d1%80%d0%b0%d0%b2%d0%bd%d0%b8%d1%82%d0%b5-%d1%80%d0%b0%d0%b1%d0%be%d1%82%d0%bd%d0%b8%d1%86%d0%b8-%d0%b8%d0%b7%d0%bb%d0%b8%d0%b7%d0%b0%d1%82-%d0%bd%d0%b0-%d0%bf%d0%b0%d0%bb%d0%b0%d1%82/", "text": "Ако до 20 дни не се промени заплащането на професионалистите по здравни грижи – медицински сестри, акушерки, лаборанти, медицински сестри в ясли и детски градини, рентгенови лаборанти, кинезитерапевти, рехабилитатори и др., започваме протест на палатки. Това каза пред журналисти Мая Илиева, медицинска сестра в частна болница, след среща на контактна група от протестиращите с министъра на здравеопазването Кирил Ананиев, цитирана от БТА. Професионалисти по здравни грижи протестират пред Министерството на здравеопазването с искане лечебните заведения да не са търговски дружества, увеличаване на възнагражденията им, като стартовата заплата да е равна на две минимални заплати, заплащане по 3 лв. на час нощен труд, промяна в категорията труд от трета на втора и др. Даването на този 20-дневен срок, който министърът сам постави, е по-скоро отлагане на протестите ни, не вярвам за толкова кратко време нещо да се промени, каза още Илиева. Главната медицинска сестра в болницата в Девин Диана Чаушева също потвърди след срещата, че ще изчакат срокът да мине и няма да се откажат от исканията си. Имаме надежда, че поне ще ни чуят, те са наясно с проблемите ни, но лошото е, че искането ни да се премахне търговският статут на болниците ще се постигне изключително трудно, тъй като за това е нужна волята на управляващите и законодателни промени, добави още тя. Притесненията ни са и за това, че няма ясно разписани правила за разпределянето на средствата в лечебните заведения, както и това дали наистина всички допълнителни средства ще бъдат за възнаграждения. По думите й министър Ананиев е обещал, че ще следи стриктно потока на парите и ще се срещне с директорите на болниците. Председателят на Българската асоциация на професионалистите по здравни грижи Милка Василева каза пред журналисти, че „улицата“ няма да реши проблемите им, а е необходим диалог. Междувременно министърът на здравеопазването Кирил Ананиев заяви, че напълно подкрепя протеста на медицинските сестри. „Смятам, че специалистите по здравни грижи имат основания да искат по-високи заплати“, коментира той в кулоарите на парламента. Той посочи, че министерството и правителството правят практически стъпки, за да ускорят процеса – с решението на МС за предоставяне на 30 млн лв. допълнително и с разпределяне на бюджета на НЗОК за болнична помощ. В същото време лекарите и медицинските специалисти от отделението по образна диагностика в Многопрофилната болница за активно лечение /МБАЛ/ във Враца са подали колективна оставка заради забавяне на заплатите и тежки и вредни условия на труд. Това съобщи за БТА д-р Радина Антова, временно завеждаща отделението. Медиците от отделението работят не само при тежки условия, но полагат десетки часове извънреден труд, заплатите им са близки до минималната, а са специалисти с висше образование и извършват медицинска дейност, каза д-р Антова. Тя обясни още, че тази седмица се е повредил стационарния рентгенов апарат в болницата и вече трети ден обслужващата фирма не го поправя. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.01", "title": " Здравните работници излизат на палатки, ако до 20 дни не изпълнят изискванията им"}
{"url": "https://trud.bg/%d0%bf%d0%b5%d0%bd%d0%b5%d0%b2-%d0%b1%d1%84%d1%81-%d0%b4%d0%b0-%d1%81%d0%b8-%d0%bf%d0%be%d0%b4%d1%80%d0%b5%d0%b4%d0%b8-%d0%ba%d1%8a%d1%89%d0%b8%d1%87%d0%ba%d0%b0%d1%82%d0%b0/", "text": "Любослав Пенев, треньор на ЦСКА, отново размаха пръст на БФС. Този път преди мача със „Септември“ през уикенда. „Не може да се управлява по този начин – каза Пенев. – Няма да си променя мнението. За мен е жалко всеки път да си говорим за рефери и БФС. Не сте ли наясно? Малко са хората, като мен, които публично си изразяват мнението. Нали искаме революция? Преди дни клубът ме подкрепи с декларация по повод случващото се. Подадохме жалба за съдийството в дербито с „Левски“. Какво ще е решението, нямам представа. БФС трябва да се замисли и добре да си подреди къщичката. Поръжението от „Левски“ – какъв тип загуба е това и от къде идва? Еднакъв критерий да има в отсъжданията на съдиите. Аз съм за това“. Пресконференцията на Пенев започна в нетрадиционен час – 13:23. Треньорът обаче имаше логично обяснение. „Идвах от Панчарево и това беше най-точният час – каза той. – Така го пресметнах. 13:23 е часа като 13:15, 13:34, 16:22…“. Новото попълнение Нуно Томаш тренира на равно със съотборниците си и може да дебютира срещу „Септември“. Пенев разкри, че Данте Стипица е „полуготов“ и пропуска двубоя. Същото важи за Евандро и Жеферсон. Николай Бодуров ще мине прегледи, а след това ще се прецени неговото състояние. „Но ни трябват нови играчи – добави Пенев. – Можем да вземем свободни агенти. Димитър Бербатов? Нека изчакаме“. Снимка СПОРТАЛ", "date": "2019.03.01", "title": " Пенев: БФС да си подреди къщичката"}
{"url": "https://trud.bg/%d0%b5%d0%b4%d0%b8-%d1%80%d0%b0%d0%bc%d0%b0-%d1%82%d0%be%d0%b2%d0%b0-%d0%ba%d0%be%d0%b5%d1%82%d0%be-%d1%81%d0%b5-%d1%81%d0%bc%d1%8f%d1%82%d0%b0%d1%88%d0%b5-%d0%b7%d0%b0-%d0%bd%d0%b5%d0%b2%d1%8a/", "text": "Албанският премиер Еди Рама, обръщайки се на главната сесия на Втората среща на албанската диаспора в Тирана, спомена постиженията, постигнати от последната среща и постиженията на албанците в Северна Македония, като добави, че без тях няма да има държава. Това съобщава албанския телевизионен канал Top Channel, цитиран от македонското издание “Плюс инфо“. „Не само албанците в Албания, които се по-добре днес, отколкото бяха по време на първата среща на диаспората, но това, което днес се смяташе за невъзможно за албанците в Северна Македония, е реалност. Вече се говори на албански език в парламента на Северна Македония. Ние сме заинтересовани от съществуването на тази страна, от напредъка към евроатлантическата интеграция, а албанците да са по-добре там днес и в бъдеще, отколкото бяха вчера. Без албанците няма да има Северна Македония, а още по-малко Северна Македония в НАТО или ЕС“ – каза Рама. Еди Ранма призова албанците в Туз, Черна гора, да се обединят и да се откажат от „ненужни враждебни отношения помежду си, да спечелят и да ръководят в първата албанска община на нашия съсед“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.01", "title": " Еди Рама: Това, което се смяташе за невъзможно за албанците в Северна Македония, е реалност"}
{"url": "https://trud.bg/%d0%b1%d0%be%d0%bb%d0%b5%d0%bd-%d0%bc%d0%bb%d0%b0%d0%b4%d0%b5%d0%b6-%d1%81%d0%b5-%d0%be%d0%b1%d1%81%d0%bb%d1%83%d0%b6%d0%b8%d0%bb-%d1%81-%d0%b1%d0%b8%d1%80%d0%b0-%d1%81%d0%b0%d0%bb%d0%b0%d0%bc-%d0%b8/", "text": "Младеж „отворил” в обедната почивка селската бакалия, сложил пред себе си 4 бири и салам за мезе и започнал да трие билети от националната лотария. Това видяла продавачка в антоновско село, връщайки се от обедна почивка в четвъртък и веднага звъннала на полицията. Жената посочила, че младият мъж в магазина страда от психично заболяване и е освидетелстван. Тя се страхувала да влезе, защото не знаела в какво състояние ще го намери, още повече, че той бил строшил стъкло. За щастие кварталните били наблизо и веднага реагирали. Заварили младежа да пие поредна бира. Бил изтъркал 4 билета от лотарията, в които не намерил печалба. За да влезе в бакалията,  счупил стъкло на прозорец, но за щастие не се наранил, казаха от полицията. Младежът е изведен от обекта без произшествия и е предаден на роднините му. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.01", "title": " Болен младеж се обслужил с бира, салам и билети за триене в обедна почивка на магазин"}
{"url": "https://trud.bg/%d1%81%d0%b0%d1%88%d0%be-%d1%81%d1%82%d0%b0%d0%bd%d0%ba%d0%be%d0%b2-%d0%be%d1%82%d1%80%d0%b5%d1%87%d0%b5-%d1%87%d0%b5-%d1%81%d0%bc%d0%b5%d0%bd%d1%8f-%d0%b0%d0%ba%d1%80%d0%b0%d0%bf%d0%be%d0%b2%d0%b8/", "text": "Александър Станков се завърна на „Лаута“ и веднага тушира слуховете, че ще сменя настоящият треньор на „Локомотив“ (Пд) Бруно Акрапович. „Радвам се, че се връщам в клуб, който много уважавам и много обичам“, заяви специалистът.  Станков бе представен в качеството му на консултант по спортно-техническите въпроси в тима.  „Моето бъдеще като треньор е свързано само с чужбина – добави той. – Голям и основен приоритет в работата ни ще е ДЮШ. За няколкото дни, откакто съм тук вече се работи в тази насока. Много приятно съм изненадан от състоянието на школата – за пет години е претърпяла голямо развитие“. Христо Бонев, легенда и президент на клуба, приветства Станков. „Вярвам, че с назначаването му ще има много големи промени в първия отбор и в ДЮШ на Локомотив“. Зума съобщи, че двата проекта – за новия стадион и за спортната база в квартал „Тракия“ са внесени в съответните министерства. Той добави, че ръководството на клуба е получило уверение, че в рамките на 15 дни документацията ще бъде подписана, след което ще може да се пристъпи към отдаването на терените на концесия и стартирането на строителните дейности.", "date": "2019.03.01", "title": " Сашо Станков отрече, че сменя Акрапович"}
{"url": "https://trud.bg/%d1%81%d1%83%d1%85%d0%b8-%d1%82%d1%80%d0%b5%d0%b2%d0%b8-%d0%b8-%d1%85%d1%80%d0%b0%d1%81%d1%82%d0%b8-%d0%bd%d0%b0-%d0%b3%d0%be%d0%bb%d1%8f%d0%bc%d0%b0-%d0%bf%d0%bb%d0%be%d1%89-%d0%b3%d0%be%d1%80%d1%8f/", "text": "Локализиран е пожар в района на с. Локорско, област София, съобщават от вътрешното министерство. Екипи пожарникари с три специализирани и два високопродими автомобила бяха насочени към района след сигнал за възникнал огън в сериозна площ от сухи треви, храсти и ниска смесена гора. Не е имало риск за  хората и имотите от близките населени места. В гасенето са се включили и служители на  горското стопанство. Към 14.30 часа огънят е локализиран и продължава доизгасяването. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.01", "title": " Сухи треви и храсти на голяма площ горяха в района на село Локорско\t\t\t"}
{"url": "https://trud.bg/%d0%bf%d0%be%d0%b6%d0%b0%d1%80-%d0%bb%d1%83%d0%bc%d0%bd%d0%b0-%d0%b2-%d0%bf%d1%80%d0%b8%d1%81%d1%82%d0%b0%d0%bd%d0%b8%d1%89%d0%b5-%d0%be%d0%b4%d0%b5%d1%81%d0%be%d1%81/", "text": "Голям пожар на територията на пристанище „Одесос“ под Аспаруховия мост обгази Южната промишлена зона на Варна в петък следобед. Пламъците лумнали в огромна камара от железни отпадъци, складирани за износ. Три пожарни и два катера се заеха да потушават огнената стихия. Няма пострадали, а причините за възникване на инцидента тепърва ще се изясняват, съобщиха от полицията. Задушливият дим в района не спря ветроходците, участващи в 63-ото издание на регатата „Трети март“ във Варненското езеро. Планираните 3 гонки приключиха успешно, съобщи за „Труд“ главният съдия Росен Марангозов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.01", "title": " Пожар лумна в пристанище „Одесос“"}
{"url": "https://trud.bg/%d0%bb%d1%83%d0%ba%d0%b0%d1%88%d0%b5%d0%bd%d0%ba%d0%be-%d0%b0%d0%ba%d0%be-%d0%b8%d0%bc%d0%b0-%d1%80%d0%b5%d1%84%d0%b5%d1%80%d0%b5%d0%bd%d0%b4%d1%83%d0%bc-98-%d0%bf%d1%80%d0%be%d1%86%d0%b5%d0%bd/", "text": "Беларуският президент Александър Лукашенко заяви, че 98% от гражданите на бившата съветска страна ще се противопоставят на обединението с Русия, тъй като се появиха спекулации, че Кремъл оказва натиск върху Минск за по-тясна интеграция, информира  По време на маратонска среща с журналисти и анализатори Лукашенко каза, че ако на референдум бъдат попитани беларусите, “98% ще гласуват против обединението на двете страни – или това, което мнозина в Русия виждат като Беларус да стане част от Русия”. “Днес беларусите искат да бъдат заедно с Русия, но искат да живеят в собствения си дом”, заяви президентът. Русия е най-близкият съюзник на Беларус и двете страни са сформирали номинален „съюз“ с тясно търговско и военно сътрудничество, докато спорят по проблемите в сферата на като цените на енергията и митата за внос. През последните месеци се разразиха спекулации, че руският президент Владимир Путин натиска съседната Беларус към по-тясна интеграция с оглед на създаването на единна държава. Подобен ход би могъл да удължи времето на власт на Путин, когато неговият четвърти президентски мандат приключи през 2024 г., като го постави начело на нова “обединена” държава, включваща и Беларус. Москва отхвърли подобни предложения. Лукашенко, който се срещна миналия месец с Путин за три дена в руския черноморски курорт сочи, каза, че двамата са обсъждали съюзът между двете държави и двамата са имали предпазлив подход. “Твърдо се съгласихме, че днес не трябва да оказваме прекалено голям натиск или да предприемаме стъпки, които биха навредили”, добави той. През декември руският премиер Дмитрий Медведев заяви, че Москва е готова за по-тясна интеграция с Беларус – включително въвеждането на обща валута, споделени митнически служби и съдилища – в съответствие със споразумение от 1999 г. за създаване на “съюзна държава”. Говоренето за натиск от страна на Русия се засили след като неотдавна Москва обяви промяна в данъчното облагане върху износа на петрол, което може да струва на Беларус повече от 10 млрд. долара към 2024 г. Лукашенко заяви, че е готов да приеме обща валута с Москва, стига да не е руската рубла. Говорителят на Кремъл Дмитрий Песков потвърди, че работата за обща валута е част от споразумение между съседите и двамата лидери са разговаряли в Сочи за “необходимостта” от продължаване на преговорите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.01", "title": " Лукашенко: Ако има референдум, 98 процента от беларусите биха гласували против обединение с Русия"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d1%81%d1%82%d0%b0%d1%80%d0%b0-%d0%b7%d0%b0%d0%b3%d0%be%d1%80%d0%b0-%d0%bf%d1%80%d0%b5%d0%b4%d1%81%d1%82%d0%b0%d0%b2%d1%8f-%d1%86%d0%b5%d0%bd%d0%bd%d0%b8-%d0%b0/", "text": "23 двустранни винила със снимки на ценни археологически находки с информация за тях са поставени на спирки на градския транспорт в Стара Загора. Инициативата за популяризиране на богатото културно-историческо наследство на 8-хилядолетния град е реализирана от Общината и Регионалния исторически музей, а идеята е на главния архитект Виктория Грозева. Фотосите са на Цветан Четъшки. Те ще бъдат периодично подменяни, за да се представят уникални артефакти от различни исторически епохи, съобщи Иванка Сотирова, зам.-кмет на Стара Загора. Докато чакат автобус или тролейбус, хората ще имат възможност да обогатят своите знания за историята на града. В края на 2018 г. Общината осъществи инициатива за популяризиране на стиховете на старозагорските поети. Творбите са поставени в автобусите и тролейбусите и периодично се обновяват. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.01", "title": " Община Стара Загора представя ценни артефакти на автобусните спирки"}
{"url": "https://trud.bg/%d1%87%d0%b5%d1%82%d0%b8%d1%80%d0%b8-%d0%bf%d0%b0%d1%80%d1%82%d0%b8%d0%b8-%d0%be%d1%82-%d0%b5%d0%bd%d0%bf-%d0%bf%d1%80%d0%b8%d0%b7%d0%be%d0%b2%d0%b0%d1%85%d0%b0-%d0%b2%d0%b8%d0%ba%d1%82%d0%be%d1%80/", "text": "Четири партии от Европейската народна партия (ЕНП) призоваха политическата формация Фидес на унгарския премиер Виктор Орбан, да бъде изключена или временно отстранена, съобщава  . Три от партиите са се подписали под писмо до президента на ЕНП Жозеф Дол с молба Фидес да бъде премахната от редиците на европейската политическа формация. Това са фламандската „Християндемократически и фламандски“ (Белгия), валонският Хуманистичен демократичен център (Франция) и люксембургската Християнска социална народна партия. По-късно към тях се присъедини и португалската християндемократическа „Народна партия“. Призивите за изключване на Фидес идват, след като унгарският премиер Виктор Орбан започна публична кампания срещу председателя на Европейската комисия Жан-Клод Юнкер. „Който върви срещу христиандемократическата идеология няма място в редиците на ЕНП“, пише в писмото до Жозеф Дол лидерът на „Християндемократически и фламандски“ Ваутер Беке. Според португалския вестник „Еспресо“ в писмото на християндемократическата „Народна партия“ се говори за вътрешни проблеми в ЕНП, причинени от Фидес и се отбелязва, че унгарската партия „явно и умишлено е нарушила съюза“ на политическото семейство.      ", "date": "2019.03.01", "title": " Четири партии от ЕНП призоваха Виктор Орбан да бъде изключен"}
{"url": "https://trud.bg/%d1%82%d0%b0%d1%80%d0%b0-%d1%82%d0%b0%d0%bb%d0%b5%d1%80-%d0%b2%d0%b5%d1%87%d0%b5-%d0%b8%d0%bc%d0%b0-%d1%82%d1%80%d0%b8-%d0%bf%d1%80%d0%b5%d0%b4%d0%bb%d0%be%d0%b6%d0%b5%d0%bd%d0%b8%d1%8f-%d0%b7%d0%b0/", "text": "„Успех” е многопластова драма, изградена около силни персонажи, която проследява преплитащите се истории на четирима непознати, всеки от които е по свой начин смазан от жестокото градско ежедневие. Трагично събитие свързва завинаги тези обикновени и много различни един от друг хора. Когато последиците от делата им започват да се отразяват на всеки аспект от живота им, те решават да отвърнат на удара. „Успех” е горчива ода за Загреб, която разкрива проблемите на различните прослойки на съвременното общество чрез житейските истории на обикновени хора, принудени да стигат до крайности от същото това общество. Въпреки, че на пръв поглед основният фокус е върху хърватската столица, сериалът разказва многопластова общочовешка история за чувствата, властващи над нашето съвремие – безсилие и пасивност, но също така любов, трудолюбие, преданост, несигурност и готовност за извършване на престъпление. Хърватската продукция е начело на класацията на най-гледаните заглавия в платформата на HBO go, а младата актриса Тара Талер е откритието на сериала. Тя влиза в образа на Бланка. Пътят на Тара към актьорската професия започва както при малките деца, когато мечтаят да станат космонавти, лекари, полицаи, модели… Едва когато е на 16 години, получава първата си роля във филм и осъзнава, че това, което досега е било само мечта, би могло да стане реалност. „Като малка мечтаех да стана актриса, но не мислех, че това ще се случи”, признава Тара, която освен актриса, свири на пиано и пее, и един ден би искала да се качи и на театралната сцена. „Все още не мога да повярвам, че всичко това ми се случва – мой постери са разлепени из целия град, постоянно ми пишат непознати хора в социалните мрежи, дори получих вече три предложения за брак”, споделя 20-годишната хърватка. Тара е от голямо семейство. Има пет братя и сестри и открито признава, че самата тя мечтае да бъде майка на повече от две деца. Преди две години завършва гимназия в Загреб и опитва да влезе в театралната Академия в хърватската столица, но не я приемат. Младото решава една година да работи и след това отново да си опита късмета в Академията. Започва работа в „Макдоналдс”, където приготвя хамбургери. Случайно получава покана за кастинг за сериала на HBO „Успех”. Преминава успешно през трите кръга на прослушването и печели ролята на Бланка. След еуфорията обаче идва притеснението дали ще се справи с тази първа сериозна роля. „Страхувах се, че няма да се справя, защото с Бланка сме различни, но след като препрочетох сценария няколко пъти, разбрах защо се държи по този начин. Тя изгражда стена около себе си, защото е уплашена. Само на 18 е, баща й я бие, а гаджето й също е насилник, загубила е майка си и тази стена трябва да я пази от света. Аз и Бланка сме съвсем различни. Тя е борбена и силна, аз съм спокойна и затворена. Срамувах се от сцените, в които съм гола. В сценария пишеше, че ще остана по бикини и сутиен, но режисьорът каза, да махна всичко, защото е важно за сцената, да покажем как героинята ми е напълно унижена. Бях уплашена, но имах страхотен актьорски партньор, Павел Матушка, и не бях смутена. Всъщност за мен беше много по-неудобно да гледам себе си, след това, отколкото по време на самите снимки”, обяснява Тара. Трудно е младата хърватска актриса да остане незабелязана на екран, защото се отличава с красотата си, която смята за изключително важна в професията, с която се занимава. Тара твърди, че външността на всеки е определен тип и следователно, в зависимост от вида, получаваш повече или по-малко роли. Когато става въпрос за външен вид, многостранната актриса е готова за драстични промени: „Промених вида си, когато се изрусих за ролята си в „Успех ”. Естественият ми цвят е брюнетка. Съгласна съм на всякакви промени, стига те да не застрашават здравето ми. Не бих се съгласила да отслабна или да напълнея с 10 килограма”, категорична е Тара. На въпрос как се вижда след 10 години, Тара отговаря: „Не съм гледала толкова далеч в бъдещето. Знам какво искам, но също така знам, че животът е пълен с изненади, колкото и да се опитвам да го планирам.” И макар да е доста фина и да впечатлява с перфектна фигура, Тара уверява, че се старае да внася достатъчно калории в организма си, защото ритъмът й на работа го изисква. Не пази диети и не се ограничава по отношение на храната. „Днес очакванията към жените са големи. Трябва да си слаба, да имаш големи гърди и секси задник. Не мисля, че някой може напълно да покрие стандартите за красотата, но е важно да приемаме себе си такива, каквито сме”, признава хърватката. Тя е влюбена в танците и всеки ден си танцува. Признава, че не обича нощния живот. Предпочита приятелските събирания, но понякога си остава в къщи и играе игри. Затова често приятелите й я укоряват, че се държи като старица.", "date": "2019.03.01", "title": " Тара Талер вече има три предложения за брак\t\t\t"}
{"url": "https://trud.bg/%d0%ba%d0%be%d0%bc%d0%b8%d1%81%d0%b0%d1%80-%d0%bc%d0%b0%d1%80%d0%b8%d1%8f-%d0%b3%d0%b0%d0%b1%d1%80%d0%b8%d0%b5%d0%bb-%d0%b4%d0%b5%d0%b7%d0%b8%d0%bd%d1%84%d0%be%d1%80%d0%bc%d0%b0%d1%86%d0%b8%d1%8f/", "text": "Дезинформацията отслабва демократичния дебат, дестабилизира действията на публичните органи и подкопава доверието на гражданите в институциите и медиите. Движена злонамерено, дезинформацията манипулира политики, обществени дебати и мнения във важни за гражданите области като сигурността, здравеопазването, финансите, миграцията, изменението на климата. Със стратегията на Европейската комисия за борба с разпространението на дезинформация целим да подобрим достъпа до обективна и качествена информация за европейците, за да могат да вземат активно участие в обществения дебат, да формират мнение въз основа на факти и да правят информиран избор. Това заяви българският еврокомисар по цифровата икономика и общество Мария Габриел пред участниците в Делфийския икономически форум – едно от най-големите икономически събития за Югоизточна Европа, съобщават от Представителството на ЕК в България. Водещият дебат в рамките на форума бе посветен на европейските избори, фалшивите новини и демокрацията. Мария Габриел привлече вниманието към една обща точка на всички форми на демокрация – свободата на изразяване, върху която е изградена и европейската стратегия за борба с дезинформацията онлайн. В светлината на европейските избори, комисарят подчерта необходимостта от консолидиране на усилията за гарантиране, че технологиите и социалните медии не се използват за разпространение на дезинформация. Мария Габриел отбеляза някои от ключовите мерки, сред които е и Кодексът за добри практики, подписан вече от платформи като Google, Facebook и Twitter с ангажимент за саморегулиране. Само преди ден излязоха първите доклади от прилагането на кодекса и Европейската комисия насърчи платформите да положат повече усилия. В допълнение към кодекса, българският еврокомисар очерта четири допълнителни действия, които според нея трябва да останат в центъра на политиката срещу дезинформацията.  Те обхващат необходимостта от мрежа на проверители на факти, засилване на медийната грамотност чрез образованието и кампании за повишаване на информираността, свободата на медиите и плурализма, по-добра координация между държавите-членки чрез система за бързо предупреждение, което да улесни обмена на данни и анализа на кампаниите за дезинформация в реално време. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.03.01", "title": " Комисар Мария Габриел: Дезинформацията подкопава демократичния дебат и доверието"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd%d0%be%d0%b2-%d0%b7%d0%b0-%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d0%b0-%d1%80%d0%b0%d0%b4%d0%b5%d0%b2-%d0%bd%d0%b5-%d0%b8%d1%81%d0%ba%d0%b0%d0%bc/", "text": "„Аз не искам българският Мадуро да ни води към режима на Венецуела. Ние трябва да се числим към развитите демократични общества, каквито несъмнено са ЕС и САЩ“, това заяви за президента Румен Радев в Кърджали председателят на ПГ на ГЕРБ и зам.-председател на партията Цветан Цветанов. Цветанов бе категоричен, че президентът иска да отклони страната ни от нейния евроатлантически път, като за целта подкрепя посланията на БСП за насочване на страната ни на Изток и използва антиевропейска риторика. „Нека си дадем сметка, че живеем на най-хубавото място в света – Европа. Нека осъзнаем колко много ЕС прави за нас. Наскоро Европейският парламент подкрепи увеличение с близо 4 млрд. лв. на финансирането за България след 2020 година. Това ще бъде най-високият ни бюджет откакто сме в ЕС“, каза още председателят на ПГ на ГЕРБ. Зам.-председателят на ГЕРБ подчерта, че президентът Радев трябва да обясни какво точно е имал предвид с израза, че няма да позволи други държави да решават енергийните проекти на България. „Нека припомня на Радев, че докато той още беше летец България се присъедини към ЕС и по този начин се задължи да спазва европейското законодателство, сред което е и Третият енергиен пакет. Енергийната независимост може да се осигури само ако спазваме европейските правила. Подобни коментари на президента могат да доведат само до противопоставяне“, посочи Цветанов. По думите му след като Румен Радев зае позицията на Мадуро по случая Венецуела, в обществото започват да се чуват мнения, че Радев е българският Мадуро. След срещата си с президенти на 9 европейски страни, Румен Радев направи коментари, които никой не разбра. Благодаря на всички останали участници в срещата, които не са позволили на президента Радев да изкаже своята позиция относно притесненията на всички членки на НАТО от нарушаването на международното право с анексирането на Крим и напрежението в Черноморския регион. Радев в крайна сметка дори е подписал декларация, в чиято шеста точка се подчертава взаимното безпокойство на държавните глави от действията на Русия в Керченския проток, от незачитането на международното право, както и от хибридните атаки. Всъщност, досега аз не съм чул каква е позицията на Радев за нарушаването на международното право от страна на Русия, защото по време на кампанията си говореше едно, но на първия си Европейски съвет подкрепи удължаването на санкциите, каза още Цветанов. Председателят на ПГ на ГЕРБ говори и за визитата на генералния секретар на НАТО Йенс Столтенберг у нас, по време на която според него са се дали много ясни послания какво трябва Алиансът да предприеме в Черноморския регион – а именно засилване на предното присъствие, за да се гарантира защитата на всяка една членка. „Това е позицията на НАТО. Не е констатация на ГЕРБ или президента на БСП и неформален лидер на партията Румен Радев“, отбеляза Цветанов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2019.03.01", "title": " Цветанов за президента Радев: Не искам българският Мадуро да ни води към режима на Венецуела"}
{"url": "https://trud.bg/%d0%b4%d0%b8%d0%bc-%d0%be%d1%82-%d0%b3%d0%be%d1%80%d1%8f%d1%89%d0%b8-%d1%82%d1%80%d0%b5%d0%b2%d0%b8-%d1%81%d0%bf%d1%80%d1%8f-%d0%b4%d0%b2%d0%b8%d0%b6%d0%b5%d0%bd%d0%b8%d0%b5%d1%82%d0%be-%d0%bd%d0%b0/", "text": "Движението на път Е-79 при пътен възел Симитли и в двете посоки временно е спряно, съобщи  . Причина е образувалото се силно задимяване от горящи треви. Екипи от КАТ регулират движението. Образуваха се тапи на пътя за гръцката граница. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.01", "title": " Дим от горящи треви спря движението на път Е-79 при Симитли"}
{"url": "https://trud.bg/%d0%bc%d1%80%d1%80%d0%b1-%d0%be%d1%82%d0%bf%d1%83%d1%81%d0%ba%d0%b0-%d0%bd%d0%be%d0%b2%d0%b8-13-%d0%bc%d0%bb%d0%bd-%d0%bb%d0%b2-%d0%b7%d0%b0-%d1%81%d0%b0%d0%bd%d0%b8%d1%80%d0%b0%d0%bd%d0%b5-%d0%b2-2/", "text": "Допълнителни близо 13 млн. лв. ще бъдат отпуснати от Министерството на регионалното развитие и благоустройството чрез Оперативна програма „Региони в растеж“ 2014-2020 г. за енергийна ефективност на многофамилни жилищни и обществени сгради в 28-те малки общински центрове в страната, бенефициенти на програмата по мярката „Енергийна ефективност  в периферните райони“. Това реши Комитетът за наблюдение на европейската програма, който проведе 13-тото си заседание в Пловдив, съобщават от МРРБ. Форумът се ръководи от заместник-министъра на регионалното развитие и благоустройството и ръководител на Управляващия орган на ОПРР Деница Николова в присъствието на представители на Европейската комисия, кметове на общини, представители на държавни органи, неправителствени организации и др. Зам.-министър Николова уточни, че общините ще могат да кандидатстват с проекти към края на годината, като сумата може и да се увеличи, тъй като ще се направи актуализация на спестените средства и резерви непосредствено преди обявяването на поканата за проекти предложения.  Ще се финансират мерки за повишаване на енергийна ефективност на сградите, като целта е да се постигне 60% спестяване на енергия, намаляване на разходите за отопление, обновяване фасадите на сградите и повишаване на срока на експлоатация и др. Мярката ще позволи повече обновени сгради в България, а и балансирано регионално развитие между по-малките и големи общини. За средства по нея могат да кандидатстват: Ботевград, Берковица, Белоградчик, Генерал Тошево, Девин, Елхово, Златоград, Ивайловград, Крумовград, Козлодуй, Карнобат, Мездра, Малко Търново, Никопол, Нови пазар, Нова Загора, Поморие, Попово, Пещера, Провадия, Разлог, Сандански, Свиленград, Самоков, Севлиево, Троян, Тутракан и Червен бряг. Припомняме, че в началото на годината бяха отпуснати още близо 33 млн. лева спестен ресурс от програмата за 32 проекта на 19 средни и малки общини отново в подкрепа на мерки за енергийна ефективност. Решено бе и 39-те големи общини, бенефициенти по програмата, да ползват спестения ресурс за финансиране на нови проекти или за намаляване на собствен принос по проектите.  С решение на комитета се удължи и срокът, в който общините могат да кандидатстват с проекти по мерките за културна инфраструктура и обновяване на студентски общежития. Проектите могат да се подават до 31.12.2020 г., а целта е да се постигнат максимални ефекти от реализиращите се проекти, като същевременно се даде достатъчен период за подготовка. Междувременно в рамките на Комитета за наблюдение експерти от Европейската комисия, начело с Аурелио Сесилио – началник отдел в Генерална дирекция „Регионална и градска политика“ в ЕК, инспектираха  част от проектите на община Пловдив, които се изпълняваха с финансиране от Оперативна програма „Региони в растеж“ 2014-2020 г.  и проведоха среща с кмета на общината Иван Тотев. Представителите на ЕК останаха впечатлени от изградения център за социална закрила на жени, пострадали от домашно насилие, който се помещава в сграда на БЧК. По проекта „Подобряване на социалната инфраструктура в община Пловдив“  с малко над 2 млн. лв. е обновена цялата сграда и е обособен център за временно настаняване на жени и деца в риск с капацитет 17 души. В него застрашени жени от общината получават закрила в близка до семейната среда в срок до 6 месеца. Благодарение на инвестицията е обновено и модернизирано и дворното пространство. Комисията инспектира и част от реализиращия се в момента проект за подобряване на градската среда в Пловдив, който се финансира с над 24,1 млн.лв. от ОПРР. Мащабното задание включва обновяване на улици и площади, тротоари, ново градско обзавеждане, енергоспестяващо улично осветление, озеленяване, модернизиране на междублокови пространства, изграждане на спортни и детски площадки, автоматизирани поливни системи и др. Експертите посетиха новоизграждащата се зона за отдих  по южния бряг на река Марица, където са обособени модерни алеи с ново градско обзавеждане, детски и спортни съоръжения, LED осветители, ново озеленяване, спортни и детски площадки и др. Комисията се запозна и с проекта за модернизация на Университета по хранителни технологии в Пловдив, който им бе представен от заместник-ректора по проектна и информационна дейност проф. д.т.н. инж. Николай Менков. В реновирането му са вложени близо 3 млн. лв. от ОПРР, като е изградена модерна отоплителна система с  природен газ, обновени са корпуси и е обособена модерна конферентна зала. Беше дадена висока оценка за осъществяваните мерки и инвестиции. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.03.01", "title": " МРРБ отпуска нови 13 млн. лв. за саниране в 28 малки общини"}
{"url": "https://trud.bg/%d1%82%d1%80%d1%83%d0%b4-%d1%83%d0%b8%d0%ba%d0%b5%d0%bd%d0%b4-%d0%b5%d0%b4%d0%b8%d0%bd-%d0%b2%d0%b5%d1%81%d1%82%d0%bd%d0%b8%d0%ba-%d0%b7%d0%b0-%d0%b4%d0%b2%d0%b0-%d0%b4%d0%bd%d0%b8-11/", "text": "Тази събота и неделя: Тодор Панов: Разбойническите инстинкти на българските партийни водители Хората, които съставляват щабовете на политическите партии, в болшинството случаи са хора без чест, без съвест, без нравствени принципи             Натали Портман: Мъжете се плашат от умни жени Актрисата е в топ форма. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.01", "title": " Труд Уикенд – един вестник за два дни"}
{"url": "https://trud.bg/%d0%b4%d0%b2%d0%b0-%d0%b1%d0%be%d0%bd%d0%b0-%d0%b7%d0%b0-%d0%b1%d0%b5%d0%b1%d0%b5-%d0%bf%d0%bb%d0%b0%d1%89%d0%b0%d1%82-%d0%be%d0%b1%d1%89%d0%b8%d0%bd%d0%b8/", "text": "От 200 до 2000 лева помощ плащат общини у нас за новородено бебе. Кандидатите трябва да отговарят на определени условия, сред които жителство, образование и платени данъци, проказа проучване на „Труд”. 300 лева за всяко новородено ще дава от тази година община Монтана. За второ бебе пък ще се полагат 500 лева. Това гласува на последното си заседание Общинският съвет. Така Монтана стана първият областен град, въвел паричните стимули като част от мерките на администрацията за увеличаване на раждаемостта и преодоляване на демографския срив в региона. Гласуваните суми в Монтана ще се отпускат при определени условия – на родители, които са навършили 18 години, имат поне средно образование, регистрирани са по постоянен и настоящ адрес в Монтана и не дължат данъци, такси и на общината. За по-малките общини практика да се подпомагат семейства за първата им рожда не е новост. Първенец е Несебър. Там от 8 години се отпуска парична премия от 2000 лв. за двойките с репродуктивни проблеми или имащи новородено бебе. Условията са: поне един от родителите на новороденото или осиновеното дете да е с постоянен адрес в община Несебър не по-малко от 5 г. назад; новороденото или осиновеното дете също да е жител на територията на морската община. В стремежа си да подсетят местните хора за плащането на данъци, което е едно от условията в някои общини за изплащане на помощ за новородено, в Монтана администрацията разчита на куче със звънче. В София преди дни общинските съветници от ВМРО внесоха доклад за програма за отпускане на еднократна финансова помощ за насърчаване на раждаемостта и отглеждането на деца на територията на общината. За първо дете еднократната помощ за семейството да е 200 лв., за второ – 500 лв., за трето – 1 300 лв. Условията, на които трябва да отговарят родителите, за да получат помощ при раждане или осиновяване на дете, е да имат завършено средно образование, както и постоянен или настоящ адрес на територията на София съответно за последните 2 или 3 години.   Бум на близнаци в Бургас Мария Кехайова,  ТРУД, Бургас Бургас бе първата община в България, чийто Общински съвет взе решение да се отпускат по 2000 лева в помощ на двойките с репродуктивни проблеми. Парите са за инвитро процедурите. Желаещите да се включат в тази програма са много. Те се пресяват от специална комисия на местния парламент, която после ги предлага за гласуване. Желаещите да се включат в програмата за инвитро са много. „За 2019-а има 20 молби за подпомагане“, каза пред „Труд“, Милен Ненчев, председател на Комисията за инвитро процедури в Общинския съвет. Миналата одобрените са били 35. Междувременно ражданията в Бургас бележат ръст. Нещо повече, от държавната болница УМБАЛ съобщиха, че за първите месеци на тази година има бум на близнаци, какъвто не помнят от години. Осем двойки близнаци са родени само за 10 дни в УМБАЛ Бургас. Годишно на бял свят идват около 30 двойки, а сега една трета от тях са родени още в началото на годината, съобщиха лекарите.   Девня дава 500 лева за всяко новородено Даниела Фархи,  Труд, Варна Еднократна помощ от 500 лв. дава община Девня за всяко новородено бебе, независимо кое поред е то в семейството. Условието е родителите да имат адрес на регистрация на територията на общината и да са пълнолетни, съобщи кметът Свилен Шитов. За да стимулира младите семейства, общината е премахнала и таксите за детски градини. Такива няма и в общините Вълчи дол и Дългопол. Във Варненско бонус за раждане на дете дава и Ветрино. Пълнолетните родители получават от 150 до 500 лв. Размерът на еднократната помощ е по-висок за второ и трето дете и се определя според образованието – основно, средно или висше, като най-много пари се дават на майки, завършили университет. Помощи за новородени преди време отпускаше и Бяла, но екстрата вече е премахната. „Установихме, че се превърна в бизнес, а и родителите не харчеха парите по предназначение“, обясни кметът Анастас Трендафилов. В Аврен също не подпомагат новородените, но местната хазна покрива семестриалните такси на всеки абитуриент, приет във висше училище. „Така стимулираме младите да се образоват и да се реализират“, коментира кметът Емануил Манолов.   Кмет учреди награда за родители  Кметът на община Елена инж. Дилян Млъзев стана инициатор за стимулиране на раждаемостта, като през 2016 години учреди наградата „Родител общинар“. Градоначалникът раздава специалните отличия на служителите си, които са станали родители. Идеята за нетрадиционната церемония възникнала спонтанно, като управникът на възрожденското градче решил да започне инициативата от собствените си служители. До момента са връчени общо 10 награди. Някои от двойките са създали семейства, като са се запознали на работното си място в кметството и дори вече имат деца. На младите родители кметът връчва специален плакет.   В Русия опрощават ипотеки за трето отроче Полша вдигна петорно детските надбавки Русия влага сериозни средства за повишаване на раждаемостта, като стимулите са най-разнообразни – от чисто финансови средства, през безплатно предоставяне на необходими стоки и услуги (като училищни униформи и карти за градския транспорт) до погасяване на дългове. Един от най-съществените елементи на държавното финансиране е т.нар. майчински капитал, който се отпуска на жените при раждане на второ дете. Програмата стартира през май 2007 г., действа в цялата страна и размерът на плащанията нараства всяка година, с отчитане на инфлацията. За 10 години той скочи от 250 000 рубли до 453 026 рубли (4465 долара до 8000 долара). В добавка различните области имат свои стимули. Например в Хабаровск при раждане на трето дете напълно се погасява остатъкът от ипотечния кредит, а в Мордовия – при раждането на четвърто дете. Неотдавна Унгария обяви, че разширява програмата си за стимулиране на раждаемостта, като ще освободи завинаги от данък върху доходите майките на 4 и повече деца. Още от 2016 г. в страната действа програма, която предвижда еднократно по 33 000 евро бонус за всяко семейство, в което се роди трето дете. Една от първите стъпки, които предприе новото полско правителство през 2016 г., бе да вдигне майчинските – петорно до 500 злоти (113 евро). АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.01", "title": " Два бона за бебе плащат общини\t\t\t"}
{"url": "https://trud.bg/%d0%b3%d0%b5%d0%be%d1%80%d0%b3%d0%b8-%d0%b4%d0%b5%d1%80%d0%bc%d0%b5%d0%bd%d0%b4%d0%b6%d0%b8%d0%b5%d0%b2-%d1%80%d0%b0%d0%bd%d0%be-%d0%b5-%d0%b7%d0%b0-%d0%b4%d0%b5%d0%b1%d1%8e%d1%82-%d0%bd%d0%b0-%d1%81/", "text": "Еркебулан Сейдахмет, новото попълнение на „Левски“, ще изгледа от трибуните дербито със „Славия“ в неделя. За това призна наставникът на тима Георги Дерменджиев, след като казахстанският талант официално премина на стадион „Георги Аспарухов“. 19-годишният национал на бившата съветска република ще играе в столичния гранд под наем от „Уфа“ до края на календарната година. Привличането му в клуба обаче води и до проблем – „сините“ вече имат четирима футболист с паспорти извън Европейския съюз, а по правилник на терена може да има трима.  „Мой ангажимент е това – обясни Дерменджиев по отношение на определянето кои от въпросните чужденци да играят. – Рано е за негов дебют. Познавам добре това момче. Трансферът стана в последния момент. Еркебулан може да играе еднакво добре в атака както отляво, така и от дясно. Взимаме го под наем, но с идеята да го откупим.“  Самият футболист вече направи първа тренировка на „Герена“, а преди да усети атмосферата в отбора даде и първото си интервю на родна земя.  „Много съм щастлив, че подписах с клуба – обясни Сейдахмет пред телевизията на „сините“. – Знам, че „Левски“ е най-популярният клуб в България. Много известни футболисти са играли със „синята“ фланелка. За мен ще е чест да бъда в „Левски“. Нападател съм, мога да действам и на фланга. Ще играя и защитник, ако се наложи.“  А Дерменджиев не пропусна да коментира и предстоящото дерби с „белите“ в неделя.  „Славия“ по традиция е труден съперник за „Левски“. Ние ще подходим много внимателно към този мач, достатъчно отговорно. Разучаваме ги.”  А опитният специалист призна, че веднага след победата над ЦСКА с 1:0 в изминалия кръг е разговарял с футболистите, за да предотврати излишна еуфория.  „Още след дербито казах на играчите, че с този мач не свършва първенството. Сега е време за двубой със „Славия“, чак след това ще мислим за „Лудогорец“.", "date": "2019.03.01", "title": " Георги Дерменджиев: Рано е за дебют на Сейдахмет"}
{"url": "https://trud.bg/%d0%be%d1%81%d1%82%d0%b0%d0%b2%d0%b8%d1%85%d0%b0-%d0%b2-%d0%b0%d1%80%d0%b5%d1%81%d1%82%d0%b0-%d0%b7%d0%b0%d0%bf%d0%be%d0%b4%d0%be%d0%b7%d1%80%d0%b5%d0%bd%d0%b8%d1%8f-%d0%b2-%d1%83%d0%b1%d0%b8%d0%b9/", "text": "Съдът остави за постоянно в ареста заподозрения за убийството на таксиметровия шофьор край Разград, информира   Мотивите са, че той е опасен и може да предизвика много престъпления. Задържаният за убийството на 63-годишния таксиметров шофьор от Разград направи пълни самопризнания пред разследващите по-рано през деня. 22-годишният мъж е пристигнал пеша от село Каменар до Разград, където се качил в колата на жертвата си с цел да го ограби. От таксито липсват таблет, мобилен телефон и 20 лева. Задържаният проиграл парите на хазарт. „Опитал се е да избяга при задържането, наложило се е да се употреби сила, за да бъде обезопасен. Най-вероятно е бил изненадан с порезна рана в шията и затова не е натиснал паник бутона и затова най-вероятно е самокатастрофирал”, каза ст. комисар Ивайло Йовчев – директор ОДМВР – Разград. Младият мъж е бил отседнал в къща за гости в Разград, близо до дома на своята жертва. Извършителят е с чисто съдебно и криминално минало. Само дни преди убийството се е завърнал в България от чужбина. Все още не е ясно дали е бил под въздействието на наркотици и алкохол, чакат се резултати от експертизите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.01", "title": " Оставиха в ареста заподозрения в убийството на таксиметров шофьор в Разград"}
{"url": "https://trud.bg/%d0%b4%d0%b5%d1%86%d0%b0-%d0%be%d1%82-%d0%b4%d0%b3-%d1%81%d0%b8%d0%bd%d1%87%d0%b5%d1%86-%d1%81-%d0%bf%d0%b0%d1%82%d1%80%d0%b8%d0%be%d1%82%d0%b8%d1%87%d0%bd%d0%be-%d1%82%d1%8a%d1%80/", "text": "Деца от Детска градина „Синчец“ зарадваха своите родителите и учители с патриотично тържество по повод Националния празник – 3 март. Малчуганите от 4-та група, с ръководители г-жа Серафимова и г-жа Христова, припомниха делото на видни личности от родната историята, посветили се на идеята за Свободна България. В рамките на празника под надслов „С България в сърцата“, те пресъздадоха славни моменти, свързани с Освобождението от турско робство. Децата показаха и завидни танцови умения, пременени в традиционни български носии.  Те бяха поздравени и от кмета на Благоевград д-р Атанас Камбитов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.01", "title": " Деца от ДГ „Синчец“ с патриотично тържество за Националния празник на България"}
