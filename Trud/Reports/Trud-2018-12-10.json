{"url": "https://trud.bg/%d1%81%d1%82%d0%b0%d0%bd%d0%b8%d1%88%d0%b5%d0%b2-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b8-%d1%80%d1%83%d0%bc%d1%8a%d0%bd%d0%b8%d1%8f-%d1%81%d0%b0-%d0%b8%d0%b7%d0%bf%d1%8a%d0%bb%d0%bd/", "text": "България и Румъния са изпълнили всички критерии за Шенген, играе се непочтена игра, има двоен стандарт към нас. Европейският съвет нарушава законодателството на ЕС. Това каза лидерът на ПЕС Сергей Станишев по  . Той настоява за пълно приемане на България в Шенгенското пространство едновременно със сухопътни, морски и въздушни граници. През ноември текстът беше одобрен от комисията по вътрешни работи в Европейския парламент. Станишев отбеляза, че членството в Шенген има ясни критерии и това, което предлагат в Европейския съвет, е половинчато решение, което ще създаде опасен прецедент. Това е продължаването на третирането на България и Румъния като неравноправни страни членки, защото договорът за Шенген е много ясен – изпълняваш критерии, длъжни са да те приемат като страна член, коментира той предложението поетапно да влезем по въздух, море и суша. Затова трябва да сме категорични в отстояването на нашата позиция и да не приемаме да ни се подхвърля един кокал, и за неопределено време да се отлага това, което е най-важно за нас – пълноправното цялостно влизане в това число по суша, каза Станишев. „В резолюцията на ЕП се казва категорично, че трябва да се приемат държавите по всички граници, а това е важно за България чисто икономически и социално, защото голяма част от българите не пътуват със самолети, а с коли, с автобуси и други превозни средства. Освен това икономическият положителен ефект за страната ни ще дойде, когато нашият транспорт, нашите ТИР-ове, които изнасят и внасят, няма да губят време по границите, което е в полза на нашата икономика“, каза Сергей Станишев.", "date": "2018.12.10", "title": " Станишев: България и Румъния са изпълнили всички критерии за Шенген, играе се непочтена игра"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b0%d0%bd%d0%b0%d0%bd%d0%b8%d0%b5%d0%b2-%d0%bd%d1%8f%d0%bc%d0%b0-%d0%be%d0%bf%d0%b0%d1%81%d0%bd%d0%be%d1%81%d1%82-%d0%b7%d0%b0-%d0%b0%d0%ba%d1%80/", "text": "„Желанието на всички нас е да съхраним Медицинския факултет към Софийския университет. Сядаме на една маса заедно, защото търсим диалог, а не конфронтация. Никога не е стоял на дневен ред въпросът за закриване на Медицинския факултет. Плановете ни са не само да съхраним съществуващата база, но и да я надградим“. С тези думи министър Кирил Ананиев се обърна към студентите на Медицинския факултет към СУ „Св. Климент Охридски“ по време на среща с тях и с ректора на висшето учебно заведение проф. Анастас Герджиков, съобиха от МОН. Предмет на разговора бяха както преобразуването на Университетска болница „Лозенец“ в многопрофилна болница, осигуряваща комплексно лечение за деца, така и бъдещето на Медицинския факултет. Министърът подчерта, че Министерството на здравеопазването е взело всички мерки за определянето на допълнителни клинични бази, в които да се провежда обучението на студентите. На среща с директорите на университетските болници в София с екипа на МЗ, всички те са декларирали готовност да отворят вратите си за студентите на МФ. „Важно е да изберем кои от тях искаме за вас. Заедно ще решим кои да са те“, категоричен беше министърът. Кирил Ананиев увери студентите, че няма опасност за акредитацията на Медицинския факултет, като последната е направена през тази година и е за 6-годишен срок. В този смисъл не съществува и никакъв риск за легитимността на дипломите на обучаващите се и завършилите Медицинския факултет. „Няма да има прекъсвания на обучения, няма да се наруши учебният процес заради преобразуването на болницата и преместването на клиники“, подчерта Ананиев. В 6-месечен срок Министерството на здравеопазването трябва да е готово с анализ на състоянието на болница „Лозенец“, а самото преобразуване ще отнеме толкова време, колкото е необходимо. На всеки етап ще бъде провеждана среща със студентите, а решенията ще бъдат взимани съвместно, обеща Кирил Ананиев. Намеренията на МЗ са детската многопрофилна болница да бъде създадена по чл. 5 от Закона за лечебните заведения, като ведомствена болница към министерството. „Това ще стане поетапно, като в същото време ще строим новия корпус, с който да отговорим на изискванията за леглови капацитет за детска болница“, посочи още здравният министър. Министър Ананиев обясни, че предстоят разговори с всеки един от лекарите, които сега работят в болница „Лозенец“, като те ще получат предложения, които да удовлетворяват изискванията къде да практикуват професията си. Крайното решение къде да работят ще бъде тяхно.  „За мен тази среща беше изключително важна и ползотворна, защото исках студентите да чуят от мен и от ректора на Софийския университет отговорите на въпросите, които ги вълнуват. Студентите бяха изключително коректни и точни при задаването на въпросите, които касаят тяхната съдба и тази на Медицинския факултет“, посочи министър Ананиев след срещата. Министър Ананиев обеща Министерството на здравеопазването да отговори официално на всички писмени въпроси на студентите и тези отговори да бъдат гаранция както за поетите ангажименти, така и за търсене на бъдеща отговорност.", "date": "2018.12.10", "title": " Министър Ананиев: Няма опасност за акредитацията на Медицинския факултет в СУ и за дипломите на студентите"}
{"url": "https://trud.bg/%d0%b5%d0%ba%d0%b0%d1%82%d0%b5%d1%80%d0%b8%d0%bd%d0%b0-%d0%b7%d0%b0%d1%85%d0%b0%d1%80%d0%b8%d0%b5%d0%b2%d0%b0-%d0%b7%d0%b0-%d0%bd%d0%b0%d0%bf%d1%80%d0%b5%d0%b6%d0%b5%d0%bd%d0%b8%d0%b5%d1%82%d0%be/", "text": "Никой не желае увеличаване на напрежението. Призоваваме за незабавно освобождаване на задържаните моряци и плавателни съдове. Това обяви пред журналисти вицепремиерът Екатерина Захариева по повод събитията в Керченския проток и напрежението по оста Украйна – Русия. Тя участва на заседание на Съвета на ЕС по външни работи в Брюксел. По думите й Съветът е призовал да не се отлагат президентските избори в Украйна догодина.  ", "date": "2018.12.10", "title": " Екатерина Захариева за напрежението Украйна – Русия: Незабавно освобождаване на моряците"}
{"url": "https://trud.bg/%d0%b1%d0%be%d0%b3%d0%b4%d0%b0%d0%bd-%d0%bc%d0%b8%d0%bb%d1%87%d0%b5%d0%b2-%d1%82%d1%80%d0%b8-%d0%bc%d0%b5%d1%81%d0%b5%d1%86%d0%b0-%d1%81%d0%bb%d0%b5%d0%b4-%d0%ba%d0%b0%d1%82%d0%b0%d1%81%d1%82%d1%80/", "text": "Повече от 3 месеца след катастрофата край Своге мантинелата в участъка все още не е сменена. Това каза Богдан Милчев от Института за пътна безопасност по  . Когато комуникирахме с различните институции да оправят мантинелата, получавахме отговора, че се води досъдебно производство и затова тя не може да се сложи. Но в същото време оправиха и смениха асфалта, каза Милчев. Той се обърна лично към главния прокурор Сотир Цацаров с призив проблемът да бъде решен. Надяваме се до Нова година мантинелата да бъде сменена, отбеляза Богдан Милчев. Системата „Бонус – малус” е създадена единствено и само да въздейства върху поведението на шофьорите и да установява кой колко е рисков, коментира той в разговора. „В същото време шепа държавни чиновници са напът да отвратят българското общество от една доказано ефективна система, каквато е „Бонус – малус”, допълни Милчев. „Тази наредба, която ни предложиха, и тези понятия, показват, че имаме огромен проблем и дефицит на експертиза”, посочи той. Комисията за финансов надзор имаше един огромен проблем – тя излезе да защитава тази наредба, без до нея да застанат от МВР и от Министерството на транспорта, каза още той. Той призова шефът на КФН Карина Караиванова да оттегли наредбата. По думите му наредбата не е приемлива за хората и трябва да се направи втори опит.", "date": "2018.12.10", "title": " Богдан Милчев: Три месеца след катастрофата край Своге мантинелата още не е сменен"}
{"url": "https://trud.bg/%d0%b3%d0%b0%d0%b7%d1%8a%d1%82-%d0%bf%d0%be%d1%81%d0%ba%d1%8a%d0%bf%d0%b2%d0%b0-%d0%bf%d0%b0%d1%80%d0%bd%d0%be%d1%82%d0%be-%d0%b8-%d1%82%d0%be%d0%ba%d1%8a%d1%82-%d0%bd%d0%b5/", "text": "„Булгаргаз” иска увеличение с 3,5% от януари Природният газ да поскъпне с 3,5% от януари, иска “Булгаргаз”. Окончателното предложение е внесено в Комисията за енергийно и водно регулиране, която трябва да вземе решение до края на месеца. Първоначалното искане на газовото дружество беше за увеличение с малко под 5 на сто. Така от 1 януари синьото гориво ще струва 44,80 лв./MWh (без цени за достъп, пренос, акциз и ДДС). Новата цена на газа няма да се отрази на парното, тока и топлата вода. Тяхната цена няма да се променя до края на отоплителния сезон, обяви преди дни председателят на КЕВР Иван Иванов. Ако се запази тази тенденция на световните пазари, където цената на суровия петрол постепенно намаля и в момента е малко под 70 долара за барел, мога да заявя, че цената на природния газ ще бъде коригирана, но това няма да доведе нито до поскъпване на топлинната енергия, нито на тока, поясни председателят на КЕВР. Това е поредното увеличение на природния газ, след като през юли КЕВР одобри поскъпването му с 10,81% до 37,79 лв./MWh (без акциз и ДДС). Повишението доведе до нови цени на парното в редица гадове средно с около 7,33% и на тока – с 2,03%.", "date": "2018.12.10", "title": " Газът поскъпва, парното и токът – не\t\t\t"}
{"url": "https://trud.bg/%d0%bf%d1%81%d0%b8%d1%85%d0%be%d0%bb%d0%be%d0%b7%d0%b8-%d0%b2%d0%bb%d0%b8%d0%b7%d0%b0%d1%82-%d0%b2%d1%8a%d0%b2-%d0%b2%d1%81%d1%8f%d0%ba%d0%be-%d1%83%d1%87%d0%b8%d0%bb%d0%b8%d1%89%d0%b5/", "text": "Децата дават по 6000 сигнала на месец за бой вкъщи Назначаване на психолози във всяко училище с брой ученици до 350, прецизиране на необходимата бройка консултации при деца с проблеми или при инциденти с агресия между тях и спрямо тях. Това предвижда Националната програма за превенция и защита от домашно насилие за 2019 година, която бе публикувана в проект за решение на правителството в Портала за обществени консултации. Целта е повишаване информираността и чувствителността на обществото по проблемите на домашното насилие, както и разпознаваемостта на проблема. Отделно от работата на психолозите в училищата ще бъде поддържана и популяризирана Националната телефонна линия за деца 116 111. По данни на фондация “Анимус” ежемесечно на горещия телефон се приемат над 6000 сигнала. В проекта на Програмата са предложени институционални и организационни мерки, такива за обучение и квалификация, за защита, възстановяване и реинтеграция на пострадалите от домашно насилие. Чрез Норвежкия финансов механизъм ще бъде изградена автоматизирана информационна система за регистриране на всички случаи на домашно насилие и насилие основано на полов признак, както и ще бъде изготвен строг алгоритъм за оценка на риска и провеждане на обучения на полицейски служители, свързани с оценка на риска. Лекарите също ще бъдат ангажирани за откриване на агресията в семействата и се предвиждат специални курсове на медицински специалисти, за да разпознават бързо тормоза у дома. Пак в плана за 2019 година са отбелязани и “съвместни обучения и тренировки между МВР, структурите на Българската армия и служба “Военна полиция”, както и МЗ и Военномедицинска академия за разпознаване на признаци на насилие и агресия и прилагането на политика за нулева толерантност към проявите на насилие и агресия”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.12.10", "title": " Психолози влизат във всяко училище\t\t\t"}
{"url": "https://trud.bg/%d0%b0%d0%b2%d1%82%d0%be%d0%bc%d0%be%d0%b1%d0%b8%d0%bb-%d0%bf%d1%80%d0%b5%d0%b3%d0%b0%d0%b7%d0%b8-%d0%b8-%d1%83%d0%b1%d0%b8-%d1%81%d0%be%d0%b1%d1%81%d1%82%d0%b2%d0%b5%d0%bd%d0%b8%d0%ba%d0%b0-%d1%81/", "text": "Автомобил затисна и уби собственика си, след като тръгна сам по наклонен път в плевенското село Ралево. Инцидентът е станал на 8 декември. Около 21:30 часа е получен сигнал в полицията за него, съобщиха от ОДМВР-Плевен. Пристигналите на местопроизшествието полицаи установяват, че лек автомобил Форд „Мондео“ по неустановени причини се е самозадвижил по платното на улица „Св. Св. Кирил и Методий“. Колата се придвижила по стръмен наклон и затиснала собственика – 59-годишен мъж, след което го прегазила и се спряла в телена ограда на насрещно дворно място. 59-годишният собственик е починал на място. Пожарникари оказали съдействие при изваждането на трупа. Уведомен е дежурен прокурор при ОП–Плевен. Продължава работа разследващ полицай. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.10", "title": " Автомобил прегази и уби собственика си"}
{"url": "https://trud.bg/%d0%bf%d0%be%d1%81%d1%82%d0%be%d1%8f%d0%bd%d0%bd%d0%b0-%d1%80%d0%b0%d0%b1%d0%be%d1%82%d0%bd%d0%b0-%d0%b3%d1%80%d1%83%d0%bf%d0%b0-%d0%ba%d1%8a%d0%bc-%d0%b7%d0%b5%d0%bc%d0%b5%d0%b4%d0%b5%d0%bb%d1%81/", "text": "В началото на 2019 г. ще бъде създадена постоянно действаща работна група, която да решава казусите в сектор „Пчеларство“. Това заяви заместник-министърът на земеделието, храните и горите Янко Иванов, който се срещна с представители на протестиращи пчеларски организации, съобщиха от ведомството. Той изтъкна, че работната група ще контролира изпълненията на взетите решения за подобряване на дейността в сектора. „Ще започнем с най-неотложните неща, а именно смъртността при пчелите в страната. Набелязахме някои административни документи, които се явяват като пречка и би трябвало да се преработят. Обещахме си да се държим взаимно информирани по отношение на здравния статус на пчелите и проблемите, които те виждат на терен, а ние няма как да знаем за тях. Между двете страни има пълно разбиране“, категоричен бе заместник-министър Иванов. Той изтъкна, че един от другите проблеми при производителите на мед е многобройната численост на организациите, които ги представляват. До момента са регистрирани 17 организации, а днес в Министерството беше входирана декларация, подписана от над 40 организации. Относно лабораториите за изследване, той подчерта , че на територията на страната има такива действащи, но трябва да се преразгледа начинът на вземане на проби. Янко Иванов заяви още, че МЗХГ е отпуснало средства на Българската агенция за безопасност на храните (БАБХ) за закупуване на софтуер, който да оптимизира връзката между държавата и пчеларите, в случай на поява на масови заболявания. По време на срещата стана ясно, че сумата по de minimis за пчеларите е в размер на 3,5 млн. лв. Тези средства представляват 30 % от разходите, които пчеларите са направили за зимно подхранване. „Само два сектора в животновъдството получават средства по de minimis тази година. Това са овцевъдите и пчеларите“, подчерта директорът на дирекция „Животновъдство“ в МЗХГ Силвия Василева.", "date": "2018.12.10", "title": " Постоянна работна група към земеделското министерство ще решава казусите в сектор „Пчеларство“"}
{"url": "https://trud.bg/%d0%b2%d1%8a%d0%b2%d0%b5%d0%b6%d0%b4%d0%b0%d1%82-%d0%b4%d0%b0%d0%bd%d1%8a%d0%ba-%d0%b7%d0%b0-%d1%80%d0%b5%d0%ba%d0%bb%d0%b0%d0%bc%d0%b8-%d0%b2%d1%8a%d0%b2-%d1%84%d0%b5%d0%b9%d1%81%d0%b1%d1%83%d0%ba/", "text": "Промените важат само за големи компании Нов данък върху рекламите във Фейсбук и върху част от дейността на гиганти като Google планира да въведе Брюксел. На последното заседание на Съвета на ЕС по икономически и финансови въпроси (ЕКОФИН) беше обсъдена Директива относно общата система на данък върху цифровите услуги (ДЦУ), начисляван върху приходите от предоставянето на някои цифрови услуги. Тя е част от пакета на Европейската комисия за данъчно облагане на дигиталната икономика, който беше представен по време на Българското председателство. Директивата предвижда облагането с фиксирана ставка от 3% от брутните приходи, които се реализират в държавите от ЕС и са свързани с предоставянето на три групи услуги. В първата група влиза поместването в цифров интерфейс на реклама, насочена към потребителите на този интерфейс – цифрова реклама. Тук влизат рекламите във Фейсбук и в другите социални мрежи. Във втората група влизат посреднически услуги в онлайн пространството. Или по-точно осигуряването на потребителите на цифров интерфейс, който им дава възможност да откриват други потребители и да си взаимодействат с тях, и който улеснява извършването на доставки на стоки или услуги пряко между потребителите. Това на практика представлява дейността на платформи като Amazon и китайската Alibaba. В третата група услуги, за които се планира въвеждането на нов данък, влиза продажба на потребителски данни. Или по-точно продажбата на данни относно поведението на потребителите и генерирани от дейности им в цифрови интерфейси. Което представлява част от дейността на Google. Предложението предвижда да се облагат само големи компании, така че да не се възпрепятства растежът на малките и средните предприятия и стартиращите компании. Идеята е новият данък да важи за компании със световни приходи над 750 млн. евро и за дружества с приходи, придобити в рамките на ЕС, над 50 млн. евро. Обсъждането на текстовете на предложението за директива ще продължи. На заседанието на ЕКОФИН преди дни става ясно, че редица страни от ЕС не могат да подкрепят директивата по политически причини. България подкрепя пакета за данъчно облагане на дигиталната икономика и предложението за услугите, за които ще важи новият данък. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.10", "title": " Въвеждат данък за реклами във Фейсбук\t\t\t"}
{"url": "https://trud.bg/%d0%be%d0%bd%d0%bb%d0%b0%d0%b9%d0%bd-%d1%82%d1%8a%d1%80%d0%b3%d0%be%d0%b2%d0%b8%d1%8f%d1%82%d0%b0-%d1%81-30-%d1%80%d1%8a%d1%81%d1%82/", "text": "Онлайн търговията в България нараства до 664 млн. евро през 2018 г., като тук влизат само сделки от бизнес към крайни клиенти. Това става ясно от Европейски доклад за електронната търговия за 2018 г., представен в Брюксел. Ръстът на пазара за 2018 г. спрямо 2017 г. достига 30%. За сравнение, през 2017 г. обемът на онлайн търговията е 511 млн. евро с ръст от 22% спрямо 2016 г. Електронната търговия и дигитализацията на търговията на дребно и на едро променят основно сектора, създавайки нови бизнес възможности и модели, нови работни места и нови форми на взаимодействие с потребителите. Много повече потребители пазаруват онлайн и все повече търговци на дребно продават в онлайн магазини.", "date": "2018.12.10", "title": " Онлайн търговията с 30% ръст\t\t\t"}
{"url": "https://trud.bg/%d0%be%d1%82%d0%bb%d0%b0%d0%b3%d0%b0%d1%82-%d0%b7%d0%b0%d0%ba%d1%80%d0%b8%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d0%bf%d1%80%d0%b0%d0%b2%d0%b8%d1%82%d0%b5%d0%bb%d1%81%d1%82%d0%b2%d0%b5/", "text": "Проблем за Факултета по медицина на СУ няма да има, потвърди министър Ананиев Корпусът за хора от властта ще се премести Срокът за закриване на Университетска болница “Лозенец” – т.нар. Правителствена, ще бъде удължен. Лечебното заведение няма да бъде преструктурирано в многопрофилна детска болница поне още 9 месеца. Такова уверение е дал здравният министър Кирил Ананиев на ректора на Софийския университет – проф. Анастас Герджиков и студенти по медицина по повод опасенията, че тази промяна ще се отрази на Факултета по медицина на СУ. Причината е, че Правителствена болница в момента е учебно-клинична база за учащите и осигурява провеждането на практиките и стажовете им. “Министър Ананиев ни увери че срокът за преобразуване на болницата ще е токова дълъг колкото е необходимо, за да се намери решение”, обясни пред “Труд” проф. Герджиков. Т.е. промяната ще се случи не по-рано от 9 месеца, когато ще приключи учебната година на студентите, поясни той и допълни: “Министърът ни увери, че ще има обсъждания с тях, с ръководството на факултета на СУ и промени ще се правят след като се постигане консенсус”. При преструктуриране на болница “Лозенец”, Първо отделение, което е със специален статут за лечение на хора от властта – дипломатически корпус, ще бъде преместено в друго лечебно заведение.", "date": "2018.12.10", "title": " Отлагат закриването на Правителствена болница\t\t\t"}
{"url": "https://trud.bg/%d0%be%d0%b1%d0%b2%d0%b8%d0%bd%d0%b5%d0%bd%d0%b8%d1%8f%d1%82-%d0%b7%d0%b0-%d1%83%d0%b1%d0%b8%d0%b9%d1%81%d1%82%d0%b2%d0%be%d1%82%d0%be-%d0%bd%d0%b0-%d0%b4%d0%b5%d1%81%d0%b8%d1%81%d0%bb%d0%b0%d0%b2/", "text": "Бившият военен Светослав Каменов се укрил в Гърция след убийството на рейнджъката от Стрямската бригада Десислава Стоянова. Този изнесен от прокуратурата факт е една от причините съдия Розалия Шейтанова от Окръжния съд в Пловдив да го остави в ареста. Каменов и Стоянова се познавали, без да има данни за интимни отнешния, и в края на ноември той взел колата й, за да я ремонтира. Двигателят й обаче блокирал и той я закарал в автоморга за скрап, откъдето му обещали 315 лв., но ако занесе и документите на автомобла. На 29 ноември негов познат взел Стоянова и Каменов от жилището й в Карлово и ги закарал във вилата на бившия военен в Сопот. Тя носела документите на колата, но дали е отказала да му ги даде, с което го е ядосала, не е ясно. Дали с този мотив или не, според прокуратурата в един момент той счупил врата на Стоянова, скрил тялото във вътрешната част на ъглов диван, заковал го и заминал за София. Той прекарал по-малко от ден при бившата си приятелка, после преминал в Гърция през зелена граница. На 7 декември се върнал у нас, потърсил бившия си шурей, който е полицай, и му разказал какво се е случило. Завел органите на реда до вилата в Сопот и показал къде е скрит трупът. Това са частичните самопризнания, направени от него, но само по време на полицейските беседи. След привличането му като обвиняем Каменов се е възползвал от правото си да не дава обяснения.", "date": "2018.12.10", "title": " Обвиненият за убийството на Десислава Стоянова бивш рейнджър остава в ареста\t\t\t"}
{"url": "https://trud.bg/%d0%b5%d0%ba%d0%b0%d1%82%d0%b5%d1%80%d0%b8%d0%bd%d0%b0-%d0%b7%d0%b0%d1%85%d0%b0%d1%80%d0%b8%d0%b5%d0%b2%d0%b0-%d0%b4%d0%be%d0%b1%d1%80%d0%b5-%d0%b5-%d1%87%d0%b5-%d0%bf%d0%be%d0%b4%d0%bf%d0%b8%d1%81/", "text": "Добре е, че подписахме договора за приятелство с Република Македония, но много по-важно е изпълнението му, заяви Заместник-министър председателят и министър на външните работи Екатерина Захариева. Тя участва в заседанието на Съвет „Външни работи“ в Брюксел. Дневният ред на срещата бе фокусиран върху темите Западни Балкани, Украйна, Иран, Венецуела и сътрудничеството с Африканския съюз. В последното за годината заседание Съветът направи преглед на резултатите от засиления фокус върху европейската перспектива на Западните Балкани, като потвърди високата оценка за ролята на Българското председателство. Срещата на върха и Дневният ред от София дадоха конкретен израз на ангажимента на ЕС към региона, а Република Македония и Албания получиха признание за индивидуалния си напредък. Министрите направиха преглед на предизвикателствата, като подчертаха отговорността на политическите ръководства на страните от региона за прилагането на реформите и укрепването на добросъседските отношения. Отправен бе силен призив към Сърбия и Косово за въздържане от провокации и преодоляване на изоставането в диалога за нормализация на отношенията. „България призова за започване на преговори за членство с Република Македония и Албания. Нашата страна обаче отправи и друг призив – добре е, че подписахме договора за приятелство с Република Македония, но много по-важно е изпълнението му. Изрично изискване на България е при преговорите за членство да се изпълняват всички поети ангажименти за добросъседство”, заяви след дискусиите вицепремиерът Захариева. Министрите на външните работи от ЕС бяха запознати от украинския си колега Павло Климкин с последните развития на ситуацията в Азовско море. Те потвърдиха сериозната си загриженост и настоятелния призив за деескалация на напрежението. “Отново призовахме за освобождаване на задържаните моряци – знаете, че един от тях е от български произход, за възстановяване на свободното корабоплаване през Керченския пролив. Имаше призив от страна на ЕС да не се отлагат президентските избори и да се спазват човешките права от страна на Украйна в районите, където е въведено военно положение”, каза Екатерина Захариева. Министрите на външните работи потвърдиха подкрепата си за спазването на Съвместния всеобхватен план за действие по ядрената програма на Иран и обсъдиха ролята на Техеран по актуални регионални въпроси. Съветът приветства предстоящата през януари 2019 г. първа съвместна среща на външните министри на ЕС и Африканския съюз. Обменени бяха виждания относно ситуацията по сигурността и създаването на перспективи за младото поколение в Африка, включително като условия за справяне с първопричините на незаконната миграция. Министрите обсъдиха също тежката политическа и хуманитарна ситуация във Венецуела. Дискусията бе съсредоточена върху необходимостта от създаването на условия за надежден политически процес в страната и консултациите по този въпрос с трети заинтересовани страни. Първите дипломати на ЕС отбелязаха Международния ден за правата на човека с инициатива за напомняне на ключовите послания на Всеобщата декларация за правата на човека, приета от Общото събрание на ООН точно преди 70 години.", "date": "2018.12.10", "title": " Екатерина Захариева: Добре е, че подписахме договора с Македония, но по-важно е изпълнението му"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-301/", "text": "Европа с отлична оценка за пътищата ни В. „Труд” представя доклад на Брюксел. Асфалтът отговаря на всички стандарти, показват взетите проби, анализирани в Италия. Според ЕК контролът при възлагане и изпълнение е на ниво.           Съдебни тревоги на германския бизнес Кой и как прокара изгодното за Прокопиев тълкувателно решение на ВКС? Борбата с корупцията е невъзможна без прочистването и нов подбор на съдиите – анализ на „Труд“.       Може ли да имаме повече от един трудов договор едновременно Трудово-правна консултация на „Труд“.             Най-важното е ГЕРБ да управлява Пловдив Иска ни се всеки пловдивчанин да намери онова събитие, с което ще запомни Европейската столица на културата, казва кметът на Пловдив Иван Тотев в интервю за „Труд“.           Безкрайното излизане Почти на прага на ЕС, Лондон се заослушва – анализ на Благовест Бенишев.         Цялото президентско войнство около Иванов Македонският държавен глава зае кръгова отбрана, за да изключи своето пряко участие в събитията от 27 април миналата година. Ако искат да им помогнем да станат членове на НАТО и на ЕС, да си седнат на задниците – коментар на Костадин Филипов.             Защото е социалист Силует на Сергей Станишев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.10", "title": " Вижте акцентите в броя на вестник „Труд“ във вторник, 11 декември 2018"}
{"url": "https://trud.bg/%d0%bf%d0%be%d1%81%d0%bb%d0%b5%d0%b4%d0%bd%d0%b8-%d1%81%d0%bc%d0%b5-%d0%bf%d0%be-%d0%b6%d0%b8%d0%b7%d0%bd%d0%b5%d0%bd-%d1%81%d1%82%d0%b0%d0%bd%d0%b4%d0%b0%d1%80%d1%82-%d0%b2-%d0%b5%d1%81/", "text": "Варна и Сливен сред губещите градове Българите са последни по жизнен стандарт в ЕС, показва проучване на проф. Васил Цанов и проф. Георги Шопов от Института за икономически изследвания при БАН. Материалните условия на живот у нас са от 4 до 6 пъти по-ниски от тези на другите европейци през последните 7 години. Данните сочат, че средният коефициент на материален жизнен стандарт в ЕС за 2010 г. е бил 46,6%, докато в България – едва 9,9%, което ни нарежда на последно място сред 28-те държави. Най-висок стандарт – 90,8% е отчетен в Лихтенщайн, а на опашката пред нас са Литва, Латвия и Румъния. Подредбата за 2017 г. е същата – средният коефициент в ЕС е 45,6%, а в България – 7%. Общо за периода се забелязват слаби изменения в позиционирането на страните-членки – различията намаляват с 2,2 процентни пункта, но между България и ЕС те се увеличат, отбелязват икономистите на БАН. Подреждането по райони търпи значителни промени, става ясно от обобщените данни за изминалите 7 години. Според тях Югозападният държи водеща позиция през целия период, значителни подобрения настъпват в Северен централен и Северозападен район, докато сред губещите се отличава Южен централен. Областите с подобрен жизнен стандарт са: Габрово, Плевен, Силистра и Разград, сред тези със значително снижаване на оценките – Сливен, Кърджали, Смолян и Варна. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.12.10", "title": " Последни сме по жизнен стандарт в ЕС\t\t\t"}
{"url": "https://trud.bg/%d1%81%d0%bf%d0%b5%d1%86%d0%b8%d0%b0%d0%bb%d0%b8%d1%81%d1%82%d0%b8-%d0%bd%d0%b0%d0%b4-15-%d0%bc%d0%b5%d1%87%d0%ba%d0%b8-%d0%be%d0%b1%d0%b8%d1%82%d0%b0%d0%b2%d0%b0%d1%82-%d0%b2%d0%b8%d1%82%d0%be%d1%88/", "text": "Към момента броят на мечките, обитаващи Витоша, е над 15, като числеността им ежегодно се увеличва, съобщиха от пресцентъра на Югозападно държавно предприятие“ ДП Благоевград, след като мечка и малкото й   с фотокапан. Специалистите от „Държавно ловно стопанство Витошко-Студена” споделят, че планината винаги е била обитавана от мечки. За първи път от над 4 години насам се констатират щети от мечка върху пчелин в района на стопанството. Но с увеличаване на броя на животните е вероятно да зачестят и срещите на посетителите на планината с този вид.", "date": "2018.12.10", "title": " Специалисти: Над 15 мечки обитават Витоша\t\t\t"}
{"url": "https://trud.bg/%d0%bd%d0%b5-%d0%b3%d0%bb%d0%b5%d0%b4%d0%b0%d0%b9-%d1%85%d0%be%d1%80%d0%b0%d1%82%d0%b0-%d0%b2-%d0%be%d1%87%d0%b8%d1%82%d0%b5/", "text": "В дългата история на „Панорама“ при нас за известно време работеше една влюбена в природата репортерка. Снимаше поразителни изгледи, спускаше се на дълбоко, издигаше се на високо. Издигна се и до кабинетите на някои влиятелни хора. От там ли е научила някакви правила за успешна кариера, но скоро прочетох неин съвет- не гледайте в телевизионната камера, а само във водещия. Нямам намерение да споря с нея, но ще припомня, че да гледаш в камерата, означава, че гледаш в очите зрителя. Какво по-важно от това? Когато очите ти шарят насам-натам, значи си гузен и не говориш истината. А когато не отместваш поглед от водещия, значи се страхуваш да не останеш без опора. Кой знае дали пък това не е пътя към успеха, особено в политиката? Да си представим едно новородено бебе. То не трябва да гледа майка си, а баба си, защото тя ще го гледа. В училище, ако вдигнат детето пред дъската, то не трябва да гледа към класа, а в очите на учителката – все едно очаква тя да му подскаже. Ако се обяснява в любов на гадже, да гледа в минаващите наблизо нейни съученички. Поне ще я накара да ревнува. Ако му броят пари, да ги брои наум и той – може да го излъжат. Когато ти се кара началник, гледай го послушно, нека колегите ти се хилят. И все така, докато стане политик и го обучава някой начинаещ пиар. Така да не гледаш хората в очите ти става втора природа. На опозицията й омръзна да догонва управляващите в проучванията на обществените нагласи. И тогава излезе едно изследване, което за пръв път смени местата в класацията. Мнозина не повярваха в изследването, защото агенцията принадлежеше на активист от опозицията. Крайно неудобно пред хората, но по-важното бе да се обърне психологически досегашната инерция. Получи се. И други изследвания показаха новата тенденция. И тогава излезе ново изследване, според което досегашното подреждане се е запазило, макар силите да изглеждат изравнени. Е , вярно, че агенцията принадлежеше до скоро на близък до премиера съветник. Какво като хората се подхилват, важното е да не ги гледаш в очите. Сигурно и сега ще се получи. Докато на всички ни стане все едно и не искаме да вярваме на нищо. На градската конференция на БСП направи силно впечатление присъствието на партийните лидери на всички равнища – от градско до централно и дори европейско- от Калоян Паргов до Корнелия Нинова и Сергей Станишев. Привържениците се зарадваха – всякакви слухове за възможни конфликти изглеждаха раздути. Но защо беше необходимо на някои да се хвалят, че Мая Манолова може да бъде кандидат на БСП за кметското място в София. Без самата тя да е била питана. И да се подхранват по този начин приказките, че не си гледа работата, а само прави рейтинг. От глупост ли бе направено, или за да й се натрие носа. Гледаха ли в очите разочарованите си привърженици? Толкова ли се изчерпаха възможностите на управляващата партия, че няма да има нова „патерица“ на мястото на провалилите се „Обединени патриоти“, с която да продължи да управлява и след едни нови избори? Зад демонстрираното до този момент самочувствие се крие явна тревога, а рано започналото „прегрупиране“ говори, че се взимат мерки за всякакво възможно развитие. И за какви нови варианти става дума? Едни и същи хора, които на предишните евроизбори бяха заедно, обединени от финансови и медийни ресурси, веднага след това се разпаднаха на „групи по интереси“, нови формации и дори до самотни играчи. След като направиха всичко възможно да изстискат властта до степен да я дискредитират, сега те си сменят част от проваленото име, прибавят нови модни идеологически окраски към винаги добре звучащото „обединени“. И с какво самочувствие тръгват към хоризонтите на новите избори? Бъдете сигурни, че те не гледат хората в очите, никога не са се учили на това и затова им е толкова лесно. Иначе щяха да се чувстват поне малко неудобно да претендират наново и наново за народния вот. И за да не забравим, че тази рубрика е за обзор на телевизионните събития, специално внимание заслужават следните от тях: – Интервюто в „Панорама“ с президента Румен Радев. Самият президент не ни изненада с някакви принципно нови позиции, но бе откровен и изчерпателен на всякакви неудобни въпроси, зададени му от Бойко Василев. Без добър водещ няма добро интервю. – Изявлението на премиера Бойко Борисов, че предпочита Черно море да бъде море на туризма, а не на войната. На фона на какви ли не войнствени призиви от позабравени „герои“, премиерът зае най-добрата за интересите на България позиция. Що се отнася до медийното й отразяване, забелязвам една нова тенденция – някои се „стесняват“ да кажат добра дума за премиера, без да им е наредено. – Що се отнася до изказването на Путин, че тръбите могат да минат през Гърция, а не непременно през България, чакаме не само експертите, а и отговорните фактори да го коментират, след като ни обляха с толкова оптимизъм.   Къде по Коледа? След като разбрахме, че зимните курорти се превръщат в един зимен „Слънчак“, нека си изберем в кое телевизионно предаване да прекараме Коледа. В компанията на „Брадърите“ няма да е приятно, те се изпокараха. „Фермата“ вероятно ще приключва, преди да е станало скучно. Най-добре в „Скъпи наследници“ – там на село вече има китайска храна, стриптийз, барове, модни ревюта, коктейли. Български Холивуд!  ", "date": "2018.12.10", "title": " Не гледай хората в очите\t\t\t"}
{"url": "https://trud.bg/%d0%bc%d0%b5%d0%b4%d0%b8%d0%b9%d0%bd%d0%b8%d1%8f%d1%82-%d0%b5%d0%ba%d1%81%d0%bf%d0%b5%d1%80%d1%82-%d0%bf%d1%80%d0%be%d1%84-%d0%b4-%d1%80-%d0%bc%d0%b0%d1%80%d0%b3%d0%b0%d1%80%d0%b8%d1%82%d0%b0-%d0%bf/", "text": "Навлизането на робо-журналистиката в живота ни е поредното предизвикателство. Какви са световните тенденции, какви са оптимистичните и песимистичните прогнози на експертите, кои професии са на път да изчезнат. С тази тема проф. Маргарита Пешева участва в международна конференция по повод 15-годишнината на Висшето училище по сигурност и икономика в Пловдив и предизвика изключителен интерес. Пред „Труд“ тя сподели своите виждания по дискусионните въпроси. – Професор Пешева, свидетели сме на много бърза намеса на роботите в творческата работа на медиите и журналистите, ще се превърне ли тя в така наречената робо-журналистика? – Роботите са литературен термин, измислен от Карел Чапек. Може би по-правилно е да наричаме това алгоритъм. Но действително става дума за едно и също нещо и то в близко бъдеще ще определя цялостно преобразуване на журналистиката- в робо-журналистика. Вероятно и във всеки български мултимедиен нюзмум част от информацията се обработва по този начин. България, като правило, в областта на медийните технологии не изостава спрямо останалия свят. – Какви са световните тенденции, какво говорят експертите по темата? – Тенденцията е до 2050 г. роботите да станат много повече от хората и прогнозите са, че те ще са около 9 милиарда и половина. А само до 10 години робо-машините не само ще си комуникират с хората, но и ще станат емоционално интелигентни. Това ще се случи чрез иновациите в сферата на изкуствения интелект. – Та това е повече от населението на Земята? – Да, така е. И това със сигурност ще стане. През 2014 г. бе отчетено, че в световен мащаб роботите са написали 1 милиард новини с помощта на алгоритъм, година преди това те са били 350 милиона. Данни сочат, че ако за определено време един репортер може да произведе 300 дописки, за същото време един робот може да произведе 4400 дописки. При това той никога не се уморява, не е недоволен (засега), никога не греши, не лъже, неговите информации са абсолютно точни и верни (засега). Роботът-журналист може да произведе до 2000 новини в секунда – рекорд, немислим за което и да е човешко същество. Това е огромна лавина, тя е като ураган. Има обаче и оптимистична, и песимистична гледна точка. – И какви са те? – Оптимистичната е, че това е шанс журналистиката да се върне към себе си. Шанс за разширяване на територията на бавната и качествената журналистика, на сериозните журналистически разследвания. Имам предвид, че хората журналисти ще се освободят от значителна част от рутинната работа, която вече ще се реализира чрез алгоритъм. – Европейската комисия прави ли вече прогнози за бъдещето на различни професии? – Прогнозите на Комисията са, че в следващите 10 години осем професии ще бъдат изцяло обезпечени с алгоритъм, разбира се, без да изчезват. Това ще бъдат професиите на шофьора, на секретарката, на оператора, който стои в пощенската станция, администратора в банка, маркетинг специалистите, т. нар. юридически услуги – част от тях ще се правят с помощта на алгоритъм. И журналистиката е една от тези 8 професии, която ще бъде „превзета“ от изкуствения интелект до 2030 г. – На пръв поглед това звучи притеснително. Знаете ли, трудно е човек да осъзнае, че роботите, ще използвам тази дума – тя е по-популярна, ще превземат живота ни и ще ни информират за ставащото в света. – По някои прогнози до 2030г. 90% от всички новини в медиите по света ще се създават чрез алгоритъм. Което означава, че човешкото участие в журналистическата професия своеобразно емигрира. Журналистиката все повече ще се трансформира в сфера на услугите, тъй като алгоритъмът ще пише новината за всеки един потребител поотделно. Компютърът ще знае всичко за всеки потребител – какви са неговите интереси, знания, квалификация, възраст, работно място, местоживеене, религия и др. Роботите ще дадат възможност за всеобща персонализация на медийната информация. Все повече самата професия се трансформира в сферата на услугите, тя повече няма да е „куче- пазач“ на обществото. Четвъртата власт няма да е в центъра на общественото мнение. За жалост, такива са прогнозите, дали и как ще се случи- ще видим. Но вече постоянно се пише и говори за това. – Нали разбирате, че човек трудно би приел това като реално за бъдещето? – А защо да не вярваме, след като китайската телевизия неотдавна пусна робот да чете телевизионните новини! Японците пуснаха роботът Ерика по тяхната телевизия още през март, а преди това през 2015 година китайците показаха робот, който даваше прогнозата за времето. Китайците са водещи в областта на изкуствения интелект, те дори произведоха холограма на истински тв говорител с неговия глас и лице. Принципно той е неразличим от живия човек. Целият проблем е, че тези информации, съобщения – да ги наречем журналистически текстове, които вече се пишат с алгоритъм, не могат да се разпознаят от другите текстове, писани от хора журналисти. Единствената им отличителна особеност е, че те са твърде скучни. Докато текстовете, написани от хора, могат да не са напълно съвършени, да имат и грешки, но в тях има душа и емоции. – Как може роботът или алгоритъмът да разкаже една война, например? – Е, войната не можеш да я разкажеш като Толстой, военните дейстия не можеш да пресъздадеш като Химингуей или Макгахан. Но в близко бъдеще това е възможно да се случи. Все повече се говори, че изкуственият интелект до 10 години ще може да изпитва чувства и емоции. Той ще се доближи до емоцоналния свят на човека, и това вече не е фантастика. – Излиза, че написаното преди десетки години от Жул Верн, Айзък Айзимов и други писатели като тях, просто се случва? – Ситуацията е много по-сложна, отколкото привидно изглежда. Преди повече от 30 години група литератори бяха направили изследване на всички романи на Жул Верн и според техните изчисления 40 процента от всички фантастични прогнози, които писателят е направил в своите романи, са се сбъднали. Но аз питам – кои 40% от романите на Айзък Айзимов и други създатели на фентъзи романи ще се сбъднат, дали няма да са най-мрачните? И защо Илън Мъск и Стивън Хокинг казват, че много бързото развитие на изкуствения интелект може да доведе до гибелта на човешката цивилизация? – Това ли е големият проблем? – Разбира се. Той се развива много по-бързо, отколкото човешкото съзнание може да осмисли този процес. Ние хората сме направени от кал, несъвършени сме, макар и понякога – гениални. На всеки човек му трябва време, за да усети и разбере този сложен процес. Той е толкова бърз и неговата вълна буквално ни залива. Нямаме време да осмислим как занапред ще се развият събитията. Истината е, че Европейската комисия обсъжда даването на „човешки права“ на роботите. – Сериозно ли е това? Но хората какво ще правят, как ще живеят без работата, която роботите буквално ще им отнемат? – Да, вероятно така ще стане. Има вече идеи за намаляване на работната седмица на 4 дни и на работния ден на 6 часа, за да може да се гарантира на населението на ЕС, че то ще бъде социално ангажирано. Защото единственият начин да останеш разумен човек е да имаш осмислен живот и своето право да работиш. Въпросът не е само в парите, просто трябва да имаш своето право на работа. Напоследък нашият еврокомисар Мария Габриел няколко пъти в свои телевизионни изяви говори колко активно ЕК обсъжда проблема с изкуствения интелект, че ще се получи безработица и изхвърляне на хората, защото роботите нямат синдикални претенции – не искат заплата, не искат и отпуск. – Фактически роботът просто може да работи без да спира, в зависимост от настройката, от софтуера. – Един робот съвсем наскоро се беше представил така: работя 24 часа в денонощието и 365 дни в годината. Затова съвсем естествено е, че човешкото присъствие в определени професии ще изчезне. Сред тези професии, колкото и да звучи в сферата на фантастиката, са професиите на пилот на самолет и на хеликоптер, водач на автомобил… Знаете, че вече има автомобили, които работят само с алгоритъм. От 2019 г. например и в българското метро ще пуснат автономни влакове. Т.е изчезват тези професии като възможност човек да ги развива и управлява. – Но пак ще кажа и ще ви попитам – буквално излиза, че роботите ще „изядат“ хората. – Това е проблем, и той се отнася не само до журналистиката. В Еврокомисията се поставя и друг важен въпрос – за новата компютърна етика. Или какви да бъдат отношенията между компютрите и хората, на каква принципна основа трябва да почиват, за да може да има съгласие и взаимодейтвие. От една страна, да се пазят правата на роботите като в трите закона на Айзък Азимов в неговата поредица „Фондацията“. Първият е, че роботът не трябва да навреди на всяко човешко същество. – Това все пак е техника и пепел ми на устата, не е невъзможно да се случи.  -Да, така е, преди време в един от големите американски супермаркети 136-килограмов охранителен робот се отклони от програмата си и прегази малко детенце. Друг робот пък уби своя собственик, защото му прочинявал болка, трети робот поиска да има деца. Ето как логично стигаме до въпроса – ако някои роботи се отклоняват от своята програма, каква е гаранцията, че и в бъдеще те няма да навредят на човека? – Робот е пожелал да има деца – за сега това звучи като във фантастиката, звучи като виц! -Да, звучи като виц, но е вярно. И ако в рамките на 10 години един алгоритъм ще може емоционално да се еманципира, да разсъждава като човек, а хибридизацията между естествения и изкуствен интелект вече е в ход. Това се случи в Япония, когато два робота се свързаха помежду си, направиха собствен език – абсолютно неразгадаем за инженерите, поради което бяха изключени Засега това все още е възможно, но в бъдеще? -Това означава ли, че процесът вече не може да бъде спрян? -Да, този процес не може да бъде спрян. Означава, че роботите ще могат след време да изпитват някакви емоции и това е изключително важно. Технологиите се развиват много по-бързо, отколкото ние имаме време да ги осмислим. Преди седмица беше приета новата Директива за ауздиовизуалните услуги, която въвежда регулации по отношение на т.нар. платформи за споделяне на видеоклипове, свързани с вредно съдържание и в интерес на децата и непълнолетните. – При нас – в България, нещата не стават ли малко по-бавно? – Не мисля. България е страна, в която технологиите влизат доста бързо. Ние имаме много добре развит ай ти сектор, имаме отлични ай ти специалисти. В България има силно интернет общество. Ние изнасяме такива експерти в Европа и САЩ. Дори да вземем за пример само такъв отличен аксперт като Вени Марковски, който работи в Ню Йорк в сферата на киберсигурността. – Излиза, че следващите 10-15 години ще бъдат изпитание за нашата професия – журналистиката? – Да, защото в един момент може да се окаже, че журналистическият терен все повече ще се превзема от изкуствения интелект. Редакциите все повече ще работят с алгоритъм, защото на собствениците ще им е по-евтино да го поръчат. Смятам, че робо-журналистиката ще се превърне в сензация за една нощ, по израза на Роджър Фидлър. -Тоест – къде на шега, къде наистина, но една вечер може да видим в новините вместо Юксел Кадриев например, неговата …холограма? – Възможно е. Това вече се случва – Китай и Япония вървят напред. При всички случаи експерименти с роботи, които четат тв новини ще започнат да се правят и в някои големи тв мрежи в Европа. Такива са законите на конкуренцията. Но кога ще се случи при нас, можем само да гадаем. – Е, в България журналистиката вече е в ръцете на пиарите, не на репортерите… – Професията на пиарите също ще бъде „превзета“ от алгоритмите. Така че, ако сега пиарите създават, пишат новините, след 20 години журналистиката ще се прави основно от роботи. С помощта на алгоритъм, тя ще бъде робо-журналистика. – Интересно време ни очаква. – Това е време на големи изпитания. Най-вече за това как може да се опази територията на човешкото? Доколко човекът ще остане водещ и активен при растящата доминация на изкуствения интелект в редица социални сфери? Вероятно отново трябва да се върнем към блестящите романи на Айзък Азимов и осмислим по нов начин неговите три закона за роботиката. Човекът може и трябва да бъде господар на света в новото време на роботите. Което означава, че той трябва да намери границата на своите отношения с изкуствения интелект, която ще му позволи да остане действителен господар на нашия човешки свят. Нашият гост  Проф. д-р Маргарита Пешева е научен изследовател и преподавател в областта на социология на медиите, радио и телевизионната среда, история на телевизията, медийната регулация . От 2001г. до средата на 2010г. е член и два пъти председател на Съвета за електронни медии. Заместник главен редактор е на електронното списание за медийни анализи, изследвания и критика “Медиите на 21 век”. Член е на СБЖ и заместник председател на Българската академична асоциация по комуникации .    ", "date": "2018.12.10", "title": " Медийният експерт проф. д-р Маргарита Пешева пред „Труд“: Роботите превземат и журналистиката\t\t\t"}
{"url": "https://trud.bg/%d0%bf%d0%be%d0%bb%d0%b8%d1%82%d0%be%d0%bb%d0%b8%d0%b3%d0%b0%d1%80%d1%85%d0%b8%d0%b8%d1%82%d0%b5-%d1%81%d0%b0-%d0%bf%d1%80%d0%b5%d0%b4-%d0%ba%d1%80%d0%b0%d1%85/", "text": "Все по-видимо напират агресивни форми на национализъм и ляво революционни варианти на марксизма Във Франция протестите са масови и съвсем не мирни. Има барикади, четирима убити, десетки са сериозно ранени, стотици по-леко, блокирани са стотици кръстовища, арестуваните са също стотици. Украинският президент грубо провокира Русия на входа на Азовско море, „Украйна се опита да ни вкара във война“, заяви бившият германски външен министър Зигмар Габриел. Проектът на общия бюджет на ЕС трябваше да бъде договорен на 19 ноември, но още не е. Богатите държави не искат да плащат повече, бедните не искат да получават по-малко. Точно преди година „Труд“ писа, че синхронистично в света се натрупват хаотични процеси, подсказващи за началото на значителни и изненадващи промени. Всички анализирани тогава процеси вече са завършили или са в напреднала фаза. Тъкмо бяха погнали отвореняка Сорос в Унгария и Турция, днес вече пипалата му там са отрязани окончателно. И в Австрия отказаха на фондацията му да ги отваря. М. г. в Испания имаха проблеми само със сепаритистите в Каталуня, сега в Андалусия крайно дясна партия влиза в регионалния парламент с 11%. Страшна изненада било, от 70 години не се било случвало, та нали била имунизирана страната след фашисткия режим на Франко. Не е изненада, разбира се, логично е, в гъсто населенената провинция не желаят повече ислямски нашественици. И не само там, и не само ислямски, никакви нещат повече. Не е чудно, а симптоматично, че там крайно лявата „Подемос“ взе 16%. „Тъжна нощ“, възкликнала регионалниятпремиер социалистката Сусана Диаз. Докъде в днешните тъжни политически условия може да стигне революционното движение, пише за “Фигаро Магазин” философът Жан-Клод Мишеа: „Тук се бунтуват хората отдолу с вече доста ясно революционно съзнание, за да откажат да избират между левите експлоататори и десните експлоататори“. Проумели са французите истинския проблем – системното от 40 години прилагане на либералната програма от правителствата на левицата и десницата. Отдолу повече не могат и не искат така. Осъзнали са още, че „циничното и безпомощно управление на Макрон очевидно е готово да стигне до най-лошите пиночетски крайности, за да наложи своето “общество на растеж” и триумфиращата антидемократична власт на съдиите“. Ако движението на “Жълтите жилетки” продължи да се разраства и запази подкрепата на голяма част от населението, тази държава няма да се поколебае да дискредитира с всички средства или да го насочи към политическа безизходица. Чрез „сервилния френски медиен персонал… от 95% от медийните кучета пазачи“, казва Мишеа. А „Труд“ още през май 2017-а писа, че ляво-десният политинженерен продукт Еманюел Макрон е избран чрез свърхмощна подкрепа на глобалистки и прочие антинационални сили във Франция и извън нея, от ЛГБТ и мулти-култи групи, голисти и социалисти, едрия капитал, от дома Ротшилд. Макрон тогава отбеляза победата си първо с Деветата симфония на Бетховен, не с Марсилезата. Допуснахме, че може да се окаже много вреден за Евросъюза, като разкъса съюза между Франция и Германия в полза на Великобритания. Това и виждаме. Бернар-Анри Леви, идеологът на либерализма, нарича Европа последната твърдина на глобалния еднополюсен свят, призовава я да се обединипред лицето на „заплахата“. Тя е Русия, Путиновата, по-точно. Със своята политика в Сирия назначеният за Лошия бил изпуснал от бутилката два джина: Персийско-Иранската империя и Османската империя. Можело да се възродят както Руската империя, така и Китайската. А ги бяха погребали окончателно… Според Леви идентичността на Запада съставя съчетанието между Талмуда и либертарианството. Същевременно противоречията в Евросъюза по повод общия бюджет за следващата година заприличва на война на всеки срещу всеки и го заплашва с разпад. Без да подбират средства Ротшилди и Левита с всички сили опитват пак да тласнат обединена Европа по пътя на Наполеон през XIX в. и Хитлер през ХХ-и. Известен е на европейците краят на този път, едва ли пак ще се навият, но опитите да ги измамят продължават. Евросъюзът трещи по всички шевове, писа „Труд“ през юни м. г., за време разделно в ЕС – преди два месеца. Ето че днес и там, и у нас вече пишат за „пълен хаос и разпад“. Сегашният съюз не харесват всички, гръмко говорят за промени. Само че всяка страна си го представя по свой начин. Западните и източните имат непримирими различия, стари и нови се сблъскват по други линии, вътре в страните спорят до прегракване левите с десните, радикалите и консерваторите. В управленски план ляво-десните олигархии в ЕС са изхарчени напълно, политически са импотентни, лидерите им са обект на презрение и подигравки. Институциите в Брюксел струват много скъпо на страните-членки, а ЕК и ЕП всъщност са продължение на хищните пипала на най-едрия корпоративен капитал. Европейците все по-ясно разбират, че ЕС се управлява повече в тяхна вреда, отколкото в полза. Оттам и отношението към либералната система, както и мощният възход на радикални десни и крайно леви политически структури. Недоволството прелива, във Франция избликът е остър, другаде тепърва предстои или взима по-меки прояви. С брекзита и отдръпването на Вашингтон към своите проблеми парите в сметките на ЕС намаляват, потребностите обаче нарастват. Разделителните линии в съюза ще стават все по-дълбоки и трудно примирими. Задкулисието опитва да пренасочи отрицателните нагласи към „лошите Русия, Иран и Китай“, но отсъствието на поне малко авторитетни водачи обещава успех. Съвременната политинженерия обаче е на високо научно-приложно ниво, разполага с богат практически опит, с ефективен инструментариум за осъществяване на успешни масови манипулации. Разобличени са като клиентелистки традиционните партии, необратимо изхабени са лидерите им,тежко компрометирана е либералната лъжедемокрация. Този процес тръгна още в края на 90-те, сега виждаме маразматичната му фаза. Но тя все още може да се удължава чрез политинженерни операции. Докато не се появят наистина различимите очертания на нова политическа система, нови партии и различни от досегашните политически фигури. Какво друго обаче на мястото на отвратителните? Хибридната война се води вътре в държавите от собствено Запада и в подконтролните им страни именно за да не се допусне в тях истинска демокрация. Тази война все по-ясно се забелязва във все по-зле управляемия хаос. Наскоро групировката Anonymous направи убедителни разкрития за високопрофесионалното прилагане на тайни операции с информационен и психологически характер за манипулиране на масовото съзнание. Хакери от тази група откриха и документи, доказващи активността на организацията Integrity Initiative в т. нар. не-смъртоносна война. „The Guardian“ съобщи за създаването от британската армия на специална сила от 1 500 „добре тренирани и избрани воини“ за скрити активности. В съдружние с Израел и САЩ. Anonymous извади факти, според които Лондон използва Integrity Initiative за намеса във вътрешните работи на европейските държави, включително и във Великобритания. Например за използването на „Times“ за демонизирането на британския политик Шеймас Милън, много близък до лидера на лейбъристите Джеръми Корбин. Би-би-си съобщи за присъствието на военни от секретната 77-а бригада в Украйна за „изпълнение на психологически и информационни задачи“. Навсякъде се цели недопускането на появата или стабилизирането на несистемни партии, на отговорни към народите си политически водачи извън контрола на обединения в задкулисието „златен“ елит. Люта и безкомпромисна е тази война, целият букет от нейни прояви виждаме и у нас. И тук системните са обгрижени от „сервилен медиен персонал“, има ги не само във Франция „медийните кучета пазачи“, прокопиевци вече изнесоха черни списъци на опасни за „ценностите“ и политолигархията публицисти. Но не допуснат ли новото, ще излезе уж забравеното старо. Все по-видимо нагоре напират агресивните форми на национализъм. Надигат също и ляво революционни и дори екстремистки варианти на стария марксизъм. Сигурно ще се фризират и гримират на съвременен маниер, но пак с онази диктаторска същност. След като на гребена на социалните бури успеят да завържат в целофан и закопаят дълбоко сегашния скапан политически елит заедно с омразната талмудистко-либертарианска система. Може новото-старо насилие над хората да се окаже за тях по-поносимо от нея.          ", "date": "2018.12.10", "title": " Политолигархиите са пред крах\t\t\t"}
{"url": "https://trud.bg/%d0%b8%d0%b7%d0%bf%d0%b5%d1%87%d0%b5%d0%bd%d0%b0-%d0%bc%d0%be%d1%88%d0%b5%d0%bd%d0%b8%d1%87%d0%ba%d0%b0-%d1%81-%d0%bf%d0%b5%d1%82-%d0%bf%d1%80%d0%b8%d1%81%d1%8a%d0%b4%d0%b8-%d0%be%d1%82%d0%bc%d1%8a/", "text": "Районна прокуратура – Велико Търново внесе в съда обвинителен акт срещу жена за извършена дръзка измама. Обвинението срещу А.Т. е за това, че в периода от началото на тази година до 28 май във великотърновското село Ресен заблудила Е. Т., че трябва да изпраща средства, необходими за заплащане на такси и разноски по водене на гражданско дело в Районен съд Русе за признаване собствеността и последваща продажба на 117 дка наследствени земи в землището на община Две могили. Имотите са собственост на други лица и така извършителката причинила имотна вреда в общ размер на 6441 лева, като извършила измамата повторно. Обвиняемата се занимава с посредничество при покупко-продажби на земеделски земи, като за периода 2000 -2007 година  е осъждана пет пъти за измами при сделки с ниви. В края на 2017 г. с посредничество на обвиняемата била финализирана сделка за покупко-продажба на нива 25 дка, след която наследниците затвърдили доверие си към А.Т., че е веща в наследническите отношения и посредничеството при продажба на земя. Докато подготвяла сделката, обвиняемата се запознала с всички документи относно наследническите им дялове, притежаваните земи и делби. Със завиден усет преценила наследниците, убеждението им, че наследодателят им бил много имотен човек, липсата на представа за процедурите във връзка със собствеността и продажбата на недвижими имоти, отношенията между тях и възможността да ги убеди с представяне на неверни факти – че притежават по наследство още 117 дка земеделски земи, за да ги мотивира да й изпращат пари за разноски по водене на дело за признаването им за собственици и продажбата им. От всички петнадесет наследници избрала трима, между които била пострадалата Е.Т. Вярвайки на обвиняемата, Е.Т. започнала да и изпраща пари, искани във връзка с  действията по придобиване на наследствената земя, докато накрая пострадалата не се усъмнила, че е измамена и се свързала с адвокат. Предстои насрочване на делото за разглеждане от съда. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.10", "title": " Изпечена мошеничка с пет присъди отмъкна 6441 лева от поредна жертва"}
{"url": "https://trud.bg/%d0%bf%d1%87%d0%b5%d0%bb%d0%b0%d1%80%d0%b8-%d1%81%d0%b5-%d1%81%d1%8a%d0%b1%d1%80%d0%b0%d1%85%d0%b0-%d0%bd%d0%b0-%d0%bf%d1%80%d0%be%d1%82%d0%b5%d1%81%d1%82-%d0%bf%d1%80%d0%b5%d0%b4-%d0%b7%d0%b5%d0%bc/", "text": "Пчелари от Североизточна България протестираха пред сградата на Министерството на земеделието МЗХГ в София. Регионалните пчеларски организации настояват за директни плащания на пчелно семейство и за субсидии за опрашването. Те искат да се уреди трайно субсидиране в сектора в новата Обща селскостопанска политика (ОСП) след 2020 г. Настояват за криминализиране на нерегламентираното третиране на земеделски култури, да се създаде акредитирана лаборатория за изследване смъртността на пчелите и строг контрол на нелегалният внос на забранени препарати, с които пръскат зърнопроизводителите.", "date": "2018.12.10", "title": " Пчелари се събраха на протест пред земеделското министерство (СНИМКИ)"}
{"url": "https://trud.bg/%d1%84%d0%b5%d1%80%d0%bc%d0%b5%d1%80-%d0%b3%d1%80%d1%8a%d0%bc%d0%bd%d0%b0-%d1%87%d0%b5%d1%80%d0%b5%d0%bd-%d0%b2%d1%8a%d0%bb%d0%ba-%d0%ba%d1%80%d0%b0%d0%b9-%d0%b1%d0%b5%d1%80%d0%ba%d0%be%d0%b2%d0%b8/", "text": "Фермер от берковското село Черешовица, който е и ловец в местната дружинка, повали с пушката си едър вълк в Балкана. Гръмнатия хищник е черен като четирикрак дявол, съобщиха от ловната чета. Дружинката от Черешовица излязла в неделя на лов за диви прасета над селото, а 43-годишният Александър Гогов застанал на пусия в гориста местност край планинска рекичка. Около половин час след началото на гонката между две скали над ловеца се показал голям вълк. „Първоначално реших, че е куче. Беше целият черен, но после ясно видях, че е вълк макар и необичайно тъмен”, разказа Гогов. За късмет вятърът духал към пусията, звярът не усетил човека, продължил пътя си и когато наближил на около 30 метра ловецът стрелял. Още първият изстрел заковал хищника на място. Поваленият вълк бил измерен на електронен кантар и заковал 46 кг. Макар и рядко, в природата у нас се срещат и бели, и черни вълци, обясниха горски. Според народни поверия обаче черният вълк е зла сила и ако го сънуваш те чакат неприятности, а убийството му е знак за победа над неприятели. Сашо Гогов е опитен ловец и точен стрелец, това е петия му повален вълк през последните години, разказаха колегите му. Гогов е фермер и отглежда в Черешовица стадо с крави и няколко биволи. „Преди да взема биволите стадото ми често бе нападано от вълци, които разкъсваха животни. Биволите се оказаха по-страшни пазачи от кучетата и пушките, никакъв звяр вече не смее да припари до кошарите и пасищата. Вълците обаче опустошават горите, най-често жертви им стават сърни, елени и зайци, затова се стремим да намалим популацията им!”, коментира Гогов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com                        ", "date": "2018.12.10", "title": " Фермер гръмна черен вълк край Берковица"}
{"url": "https://trud.bg/%d0%bf%d0%b5%d1%88%d0%b5%d1%85%d0%be%d0%b4%d0%ba%d0%b0-%d0%bf%d0%be%d1%87%d0%b8%d0%bd%d0%b0-%d0%b1%d0%bb%d1%8a%d1%81%d0%bd%d0%b0%d1%82%d0%b0-%d0%be%d1%82-%d0%ba%d0%be%d0%bb%d0%b0-%d1%81-49-%d0%b3/", "text": "Пешеходка е починала след удар от лека кола, зад волана на която е бил 49-годишен великотърновец. Това съобщиха от Областната дирекция на МВР в Ловеч. Инцидентът е станал на 8 декември около 17.35ч. в с. Брестница, когато лек автомобил „Рено“ управляван от 49-годишен мъж от гр. Велико Търново, блъснал 76-годишна жена, която е пресичала пътното платно. Жената е починала на място. Пробата за алкохол на водачът е отрицателна, а по случая е образувано досъдебно производство.", "date": "2018.12.10", "title": " Пешеходка почина, блъсната от кола с 49-годишен търновец зад волана\t\t\t"}
{"url": "https://trud.bg/%d0%ba%d0%bb%d0%b8%d0%b5%d0%bd%d1%82%d0%b8%d1%82%d0%b5-%d0%bd%d0%b0-%d0%b01-%d0%b2%d0%b5%d1%87%d0%b5-%d0%bc%d0%be%d0%b3%d0%b0%d1%82-%d0%b4%d0%b0-%d0%b7%d0%b0%d0%bf%d0%bb%d0%b0%d1%89%d0%b0%d1%82-%d0%bf/", "text": "вече предлага на своите клиенти да заплащат покупки от App Store и iTunes директно със своята месечна сметка. Услугата ще бъде налична за всички клиенти на А1 в България на абонамент или на предплатени мобилни планове. Въвеждането на услугата ще позволи на А1 да направи поредна стъпка в развитието на своите финансови услуги и подобряването на клиентското изживяване. Използването на услугата e лесно. Клиентите с нов или съществуващ Apple ID трябва да посочат месечната сметка като метод за плащане в своите потребителски настройки за App Store и iTunes от своето устройство – iPhone, iPad, iPod touch и Mac или персонален компютър (iTunes). Новият начин за плащане ще бъде автоматично конфигуриран и веднага ще позволява пазаруване с един клик от Apple устройства, включително Apple TV и Apple Watch.", "date": "2018.12.10", "title": " Клиентите на А1 вече могат да заплащат покупки от App Store и iTunes с месечната си фактура\t\t\t "}
{"url": "https://trud.bg/%d0%b4%d0%b5%d0%bf%d1%83%d1%82%d0%b0%d1%82%d1%8a%d1%82-%d0%be%d1%82-%d0%b1%d1%81%d0%bf-%d1%8f%d0%b2%d0%be%d1%80-%d0%b1%d0%be%d0%b6%d0%b0%d0%bd%d0%ba%d0%be%d0%b2-%d0%be%d1%82%d0%ba%d0%bb%d0%be%d0%bd/", "text": "Управляващите предадоха интереса на десетки хиляди българи. Решението да изпълнят избраният комбиниран вариант на трасето на АМ „Русе-Велико Търново“ на 40 км от Горна Оряховица и Лясковец, ни обрича на застой. Това ще засегне косвено и Велико Търново. След решението на Върховния административен съд да отхвърли жалбите на гражданите, нищо не спира изграждането на път“. Така народният представител от БСП Явор Божанков коментира новината за решението на ВАС по двете граждански жалби срещу избраният вариант за трасе на новата магистрала. „От самото начало възразявам срещу начина, по който се води процеса по проектиране на магистралата. Проведе се обществено осведомяване, а не обсъждане. Още през 2016 г. местните медии в област Велико Търново написаха, че е избрано трасето за магистралния път. Представители на АПИ в телевизионни участия заявиха, че има предпочитано трасе преди да се е провело всякакво обсъждане“, припомни Божанков. Той аргументира, че Горна Оряховица е транспортен център, с най-голямата ЖП гара в региона, летище с концесионер. Сухопътния транспорт е решаващ за развитието на региона. „Местната общност се противопостави на избраното трасе с основание. Съществуващият път Велико Търново – Русе е с дължина малко над 100 км, а бъдещата магистрала – над 130 км. Това е удължаване с около 30%. Всеки километър е разход на гориво, намалява конкурентноспособността на бизнеса и увеличава вредните емисии. Магистралата ще осъществява транзитни функции за международния трафик, но няма да развие региона и няма да се използва от населението. Заради игнорирането на тези опасения се стигна до подаване на две жалби срещу трасето“. Явор Божанков сподели, че граждани са се оплакали пред него, че не са доволни от начина, по който е водено делото от страна на съда. Според информацията на гражданите, цялото дело е водено от един състав, но точно на последното заседание двама от членовете са сменени. Два пъти са отхвърлени искания за задачи към съдебно-екологичната експертиза. Един от тези въпроси целял да се съпоставят социалните, икономическите и екологичните характеристики на различните варианти. Въпросът не е допуснат. Имало е искане за отвод на вещото лице, което прави експертизата. Адвокатите твърдели, че вещото лице е част от авторския екип, който е разработил софтуер „Трафик Оракул“ по проект, възложен от МОСВ. Поставените въпроси към вещото лице касаят пригодността на софтуера за извършване на ОВОС и реалистичността на резултатите. Експерт от авторския екип създал софтуера не би могъл да даде обективно и безпристрастно заключение на поставените въпроси. Освен това, въпросният софтуер е създаден по поръчка на МОСВ, а министърът на околната среда и водите е страна в процеса. „Решението на съда е факт и всички трябва да се съобразят с него. Управляващите спечелиха и тази битка срещу собствените си граждани. Игнорирането на техните аргументирани искания е стил на управление на ГЕРБ. Смятам, че в даден момент това ще принуди хората да изразят недоволството си по един или друг начин“, заяви Явор Божанков.", "date": "2018.12.10", "title": " Депутатът от БСП Явор Божанков: Отклоняването на трасето на АМ „Русе-Велико Търново“ на 40 км е предателство към общини Горна Оряховица и Лясковец"}
{"url": "https://trud.bg/%d0%bd%d0%b5-%d1%84%d1%83%d1%82%d0%b1%d0%be%d0%bb-%d0%b0-%d0%b2%d0%be%d0%b9%d0%bd%d0%b0/", "text": "„ Ел Суперкласико“! „Ривър Плейт“ срещу „Бока Хуниорс“! Битката за Буенос Айрес! Изигра се най-накрая. „Ривър Плейт“ спечели Копа Либертадорес след драматично 3:1 над кръвния враг на стадион „Сантяго Бернабеу“ в Мадрид. „Бока“ поведе, но не оцеля. А както казваха вече два месеца в Аржентина, който загуби купата, ще ближе рани поне 30 години… „Бока“, любимият клуб на Диего Марадона, ще търси светлина в тунела. А „Ривър Плейт“ се стяга за световно клубно първенство. За четвърти път е шампион на Южна Америка. Футбол с марка „Ел Суперкласико“? Забравете! Футболните достойнства в мача бяха повече от постни въпреки четирите гола. Отдавна добрите аржентинци бягат в Европа при първа възможност. Така беше и на „Сантяго Бернабеу“ – ритници и грубости с лекота взимаха превес над красотата. Разбира се, с изключение на изравнителния гол на „Ривър Плейт“ за 1:1, който бе в стил „тики така“. Защо в Мадрид? Преди две седмици фенове на „Ривър Плейт“ атакуваха автобуса на „Бока Хуниорс“ пред стадион „Монументал“. Мач нямаше, а решението бе неутрален терен. „Убиха мечтата на цяла Аржентина да гледа този мач у дома“, каза посърналият ветеран Карлос Тевес („Бока“). „ Ел Суперкласико“ е много повече от един мач. Той е истинска война. Над 4000 полицаи пазиха „Сантяго Бернабеу“. Използваха и сълзотворен газ заради радващите се фенове на „Ривър Плейт“. От Аржентина също долетяха местни спецполицаи, които познават най-опасните ултраси. Мнозина бяха депортирани обратно на летище „Барахас“. Огромен обръч от полицейски щитове опаса „Бернабеу“. Никой без билет или акредитация не можеше да доближи арената. Но Буенос Айрес не спа. А полицията бе под пара. Хиляди предизвикаха истински ад под звездите от радост. Чупиха, хвърляха бомбички и димки, камъни и бутилки. Полицаите отвръщаха с гумени куршуми и сълзотворен газ. От 2013 година насам „Ел Суперкласико“ в Аржентина се играе без гостуващи фенове заради 14 загинали преди едно от дербитата. „ Сантяго Бернабеу“ пък се превърна в истински парад на звезди, най-вече от Южна Америка. Кристиано Роналдо отказа поканата да гостува на мача и да се завърне на стадиона, където блестя 10 години с екипа на „Реал“. Но там с новия си частен самолет за 13 милиона евро дойде Лионел Меси от „Барселона“. В джета аржентинският идол, който никога не е играл за „Ривър Плейт“ или „Бока Хуниорс“, качи испанския национал Жорди Алба. От Мюнхен долетя Хамес Родригес, колумбийският нападател на „Байерн“. „Ювентус“ имаше своя представител в лицето на Пауло Дибала. От „Интер“ звездният гост се наричаше Мауро Икарди. Логично цялата аржентинска кохорта на „Атлетико“ дойде на стадиона на градския съперник, водена от треньора Диего Симеоне. Новият световен шампион Антоан Гризман, нападател на „дюшекчиите“, също зае място във ВИП-ложата. Двамата най-властни мъже във футбола – Джани Инфантино и Александър Чеферин, президенти на ФИФА и УЕФА, изгледаха също битката. „ Най-важното нещо е, че вече имаме победител и нямаме проблеми – каза Алехандро Домингес, шеф на южноамериканската конфедерация КОМНЕБОЛ. – Специални благодарности към президента на „Реал“ Флорентино Перес, че помогна за толкова добра организация. Винаги желанието ни е било този мач да е в Аржентина. Два пъти опитахме, но нямаше никакъв шанс.“ За последен път финалът за Копа Либертадорес е в два мача. От следващия сезон титлата ще се реши в един двубой, като градът-домакин вече е избран – Сантяго де Чили.", "date": "2018.12.10", "title": " Не футбол, а война"}
{"url": "https://trud.bg/%d0%be%d1%82%d0%b3%d0%be%d0%b2%d0%be%d1%80%d0%bd%d0%b8%d1%82%d0%b5-%d0%b4%d0%b0%d1%80%d0%b8%d1%85%d0%b0-%d0%b4%d1%80%d0%b5%d1%85%d0%b8-%d0%bd%d0%b0-%d1%82%d1%80%d0%b8-%d1%81%d0%be/", "text": "Групата на активните млади хора в Горна Оряховица „отГОворните“ направи поредна благородна инициатива в студения зимен сезон. Младежите посетиха три социални центъра, където дариха зимни топли дрехи. Акцията започна в Дневния център за деца с увреждания. След като зарадваха децата в него, „отГОворните“ посетиха и Център „Промяна“, както и Центъра за настаняване от семеен тип за младежи с увреждания. „Искаме да донесем радост и топлина за тези наши съграждани, които са в трудно социално положение. Благодарим на всички, които се включиха в предишните наши инициативи – благотворителния базар и социалния гардероб. От тях събрахме много дрехи, които трябваше да намерят нов собственик. Решихме, че можем да ги предоставим на социалните центрове в града и така да зарадваме настанените в тях“, каза Даниел Божанков от „отГОворните“.", "date": "2018.12.10", "title": " „отГОворните“ дариха дрехи на три социални центъра"}
{"url": "https://trud.bg/%d0%b3%d0%be%d1%80%d1%81%d0%ba%d0%b8-%d1%81%d0%bb%d0%b5%d0%b4%d0%b5%d1%82%d0%b5-%d0%b7%d0%b0-%d0%ba%d0%be%d0%bd%d1%82%d1%80%d0%be%d0%bb%d0%bd%d0%b8-%d0%bf%d0%bb%d0%b0%d1%81%d1%82%d0%b8%d0%bd%d0%b8/", "text": "Купувачите на коледни елхи трябва да следят за наличието на контролни пластини на тях, съветват от Североизточно държавно предприятие, което стопанисва държавните гори в четирите области Варна, Добрич, Търговище и Шумен. Всяка пластина е с индивидуален сериен номер и е закрепена под второто разклонение на клоните от върха на дръвчето. Пластмасовите пластини са бели, имат правоъгълна или овална форма и са захванати към ствола с лента. Индивидуалният номер се състои от една главна буква и шест цифри и е вписан и в превозния билет на търговеца, закупил дръвчетата на едро. Поставянето на пластини не е задължително за елхите, които са със закрита коренова система в контейнери, поясняват горските. Превозен билет, в който да са описани подробно вида и количеството, се изисква от търговците, включително и за продажбата на клонки от дрян или други иглолистни и широколистни дръвчета. Експертите препоръчват всички, които си купят живо коледно дръвче, да се погрижат за неговата плавна адаптация. Елхичката в контейнер не бива да се внася веднага в топла стая. Като начало трябва да се постави в хладно помещение или на балкона, а после да се държи далеч от отоплителни уреди. Необходимо е да се полива редовно, съветват още специалистите и напомнят, че време за климатизация трябва да се предвиди и преди засаждането сред природата, защото дръвчето с прокарали нови и свежи връхчета лесно може да измръзне при ниски температури. Близо 4000 елхи имат готовност да предоставят горските и ловни стопанства към СИДП. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.10", "title": " Горски: Следете за контролни пластини по елхите\t\t\t"}
{"url": "https://trud.bg/%d0%b4%d0%b2%d0%b8%d0%b6%d0%b5%d0%bd%d0%b8%d0%b5%d1%82%d0%be-%d0%bf%d0%be-%d0%bc%d0%b0%d0%b3%d0%b8%d1%81%d1%82%d1%80%d0%b0%d0%bb%d0%b0-%d1%82%d1%80%d0%b0%d0%ba%d0%b8%d1%8f-%d0%bf%d1%80%d0%b8-89/", "text": "До 16.30 часа днес движението при км 89 в посока София на магистрала „Тракия“ ще се осъществява само в активната лента поради ремонт на ограничителни системи в средната разделителна ивица, съобщават от АПИ. Шофьорите да се движат с повишено внимание и съобразена скорост. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.10", "title": " Движението по магистрала „Тракия“ при 89 км в посока София е само в активната лента"}
{"url": "https://trud.bg/%d0%be%d1%82%d0%ba%d1%80%d0%b8%d1%85%d0%b0-%d0%be%d0%b1%d0%bd%d0%be%d0%b2%d0%b5%d0%bd%d0%b0-%d0%b3%d1%80%d0%b0%d0%b4%d1%81%d0%ba%d0%b0-%d1%81%d1%80%d0%b5%d0%b4%d0%b0-%d0%b7%d0%b0-%d0%bd%d0%b0%d0%b4-7/", "text": "7,178 млн.лв. бяха инвестирани за две години в ремонти на улици, тротоари и зелени зони в Шумен, а в понеделник общината официално откри обновената градска среда по ОП „Региони в растеж“. От вложените средства над 1 млн.лв. е националното съфинансиране. Кметът на Шумен Любомир Христов преряза символично лентата на всички пет зони в Шумен с церемония в кв.“Тракия”. Там инвестицията е най-голяма. В квартала са изградени пешеходни алеи и тротоари, обновени са междублокови пространства и е поставено ново улично осветление на 11 улици. Ремонтите са за 2 539 032 лв., а изпълнител е „Автомагистрали – Черно море“ АД. Общо по проекта са обновени над 40 000 кв. м. паркове, тротоари, улици, междублокови пространства, детски площадки, рехабилитирани са 22 000 метра бордюди, засадени са 300 дръвчета. В някои райони на Шумен ремонтите са чакани от десетилетия. Според градоначалника, всички обекти са изпълнени много добре и в срок, а гражданите са доволни, защото по време на обновлението е търсено и тяхното мнение, дори са правени корекции. „Всичко това е за хората и за града ни. Затова искам да се обърна към всички вас – към родителите и техните деца, към младите и по-възрастните – нека да опазим направеното“, призова Христов. Дългоочкваният ремонт на ул.„Тича“ и обновяването на района е струвало над 2 млн.лв. Градинката източно от ДКЦ-I е обновена за над 666 000 лв. Тротоарите по дългата ул. „Съединение“ са изградени за 647 656 лв. Възстановяване на пътното платно, оформянето на зелени площи, улично и парково осветление на кръстовището на ул. „Станционна“ и бул. „Симеон Велики“ е за близо 1,3 млн.лв.", "date": "2018.12.10", "title": " Откриха обновена градска среда за над 7 млн. лв. в Шумен"}
{"url": "https://trud.bg/%d0%b1%d0%be%d0%b6%d0%b8%d0%bd%d0%be%d0%b2-%d0%b1%d0%b8%d0%bb%d1%8f%d0%bd%d0%b0-%d0%bc%d0%b5-%d0%bd%d0%b0%d0%bf%d1%80%d0%b0%d0%b2%d0%b8-%d0%bc%d1%8a%d0%b6/", "text": "Валери Божинов от „Ботев“ (Враца) призна, че неговата половинка Биляна Дол му е помогнала да се развие, не само на терена, но и извън него. „Тя е човекът, който ме кара да летя – каза българският голаджия. – След като се запознах с нея, станах друг човек. Вече разсъждавам по друг начин. Благодарение на Биляна станах мъж и почнах да вярвам в себе си. Чувствам се улегнал, както на терена така и извън него“. Сръбската красавица следва своя любим навсякъде и от няколко месеца е във Враца, за да го подкрепя в поредното предизвикателство на и извън терена. „Той е важният – каза Биляна Дол. – Посветила съм се изцяло на него. Той сам разбра къде е допускал грешки. За мен те са по-скоро опит и, ако успееш да си извлечеш поуките от тях, сам променяш мисленето си“. Тя заяви, че 7-те гола, които Божинов вкара в 10-те си мача в Първа лига, са резултат от усърдна работа и дисциплина. Снимка: СПОРТАЛ", "date": "2018.12.10", "title": " Божинов: Биляна ме направи мъж"}
{"url": "https://trud.bg/%d0%b2%d0%bb%d0%b0%d0%b4%d0%b8%d0%bd%d0%be%d0%b2%d0%b0-%d1%89%d0%b5-%d0%b1%d0%bb%d0%b5%d1%81%d0%bd%d0%b5-%d0%b8-%d0%b2-%d1%88%d0%be%d1%83%d1%82%d0%be-%d0%bd%d0%b0-%d0%bd%d0%b5%d1%88%d0%ba%d0%b0/", "text": "Българската публика отново ще види изпълненията на Невяна Владинова, този път в спектакъла на Нешка Робева „Има такова шоу“ в сряда от 20 часа в зала 1 на НДК. Само преди дни капитанката на гимнастичките се върна от Дубай, където обра отличията – спечели злато в многобоя, взе и 4-те титли на отделните уреди, но и получи приза за Кралица на красотата.  Шоуто на именитата ни треньорка ще бъде благотворително. Средствата ще отидат за подпомагане на спортовете, участници в спектакъла.  Пред публика ще излезе и изгряващата ни звезда Боряна Калейн, която бе в отбора, спечелил сребро от мондиала по художествена гимнастика в София. Катрин Тасева обаче ще отсъства, тъй като е извън страната.  Но пък на сцената ще излязат олимпийски шампиони. Уменията си ще покажат акробатите Мариела Костадинова и Панайот Димитров, които ликуваха с две титли на младежките игри в Буенос Айрес.  Почитателите на гимнастическите спо ртове ще бъдат изненадани още с изпълнения на акробатичен рокендрол, синхронни скокове по батут, както и естетическа гимнастика. А участниците ще бъдат над 300.", "date": "2018.12.10", "title": " Владинова ще блесне и в шоуто на Нешка"}
{"url": "https://trud.bg/%d1%82%d0%b0%d0%b9%d1%81%d1%8a%d0%bd%d0%b0-%d0%be%d1%82%d0%bd%d0%be%d0%b2%d0%be-%d0%bd%d0%b0-%d1%80%d0%b8%d0%bd%d0%b3%d0%b0/", "text": "Даниел Асенов-Тайсъна се връща на ринга след 6-месечно отсъствие, в което лекуваше травма. Боксьорът от ямболското село Кукорево ще се бие в срещите от Националната лига в петък от 19,30 ч в зала „София“. Европейският шампион ще има за съперник Дарислав Василев в кат. до 52 кг, а един срещу друг ще излязат отборите на „Хановете“ и „Багатурите“.  От елитните ни боксьори на ринга ще се качат още Стефан Иванов (56) и Петър Белберов (над 91 кг). Част от приходите ще бъдат дарени за лечението на Иван Тодоров.  Билетите могат да бъдат закупени и на касите на залата.", "date": "2018.12.10", "title": " Тайсъна отново на ринга"}
{"url": "https://trud.bg/%d0%bc%d0%b0%d1%80%d0%b0%d1%8f-%d0%ba%d0%b5%d1%80%d0%b8-%d0%bf%d1%83%d1%81%d0%bd%d0%b0-%d0%bf%d0%b0%d0%bb%d0%b0%d0%b2%d0%be-%d0%ba%d0%be%d0%bb%d0%b5%d0%b4%d0%bd%d0%be-%d0%b2%d0%b8%d0%b4%d0%b5%d0%be/", "text": "Изпълнителката на един от най-големите коледни хитове на всички времена Марая Кери пусна видео във Фейсбук, с което показа как се подготвя за предстоящите празници. На фона на „All I Want for Christmas Is You“ и облечена с униформа като на Храбрия оловен войник, но в по-секси вариант. Марая Кери изпълнява хита си заедно с цяла група „придворни“, сред които гримьори, фризьори, джуджета, елфи и др. Хитът на Марая Кери излиза на 1 ноември 1994 г. Към песента има два видеоклипа – в единия участва и тогавашния съпруг на Кери Томи Мотола, а другият е решен в черно-бяло, а Кери е облечена в стил 60-те години. През 2010 г. тя презаписва песента, което е смятана за най-продаваната съвременна коледна песен. Преди време Марая записа кавър заедно с Джъстин Бийбър. През годините песента е била изпълнявана от много различни музиканти. Въпреки противоречивата си слава и това, че някои хора я определят като досадна, тя се е доказала във времето като супер прилепчива и празнична.", "date": "2018.12.10", "title": " Марая Кери пусна палаво коледно видео"}
{"url": "https://trud.bg/%d1%83%d1%87%d0%b5%d0%bd%d0%b8%d1%86%d0%b8-%d0%be%d1%82-%d0%b3%d0%be%d1%80%d0%bd%d0%b0-%d0%be%d1%80%d1%8f%d1%85%d0%be%d0%b2%d0%b8%d1%86%d0%b0-%d1%81%d0%b5-%d0%b7%d0%b0%d0%bf%d0%be%d0%b7%d0%bd%d0%b0/", "text": "Интересна и запомняща се среща проведоха учениците от профил „Природни науки“ на СУ „Георги Измирлиев“ с доц. д-р Добромир Димитров, д.м., медицински управител на HIFU – Център към МБАЛ „Света Марина – Плевен“. Доц. Димитров запозна учениците с най-новите постижения на медицината в областта на неинвазивните технологии – използването на високоинтензивен фокусиран ултразвук, High Intensity Focused Ultrasound (хайфу, HIFU). Ултразвуковата аблация е революционен, радикално нов подход при третиране на новообразувания в човешкото тяло. HIFU е неинвазивна методика за стопяване (аблация) на тумори, без разрези, риск от кръвозагуба и намален риск от инфекции. Лекувани са над 40 000 пациенти в света с доброкачествени и злокачествени заболявания. Чрез диагностичния ултразвук се проследява и напредъка на лечението. Основното предимство на високоинтензивния фокусиран ултразвук е способността на метода да насочи голямо количество енергия дълбоко в тялото и тъканите с изключителна точност, без никакво увреждане на третираната зона.  Филмите за HIFU технологията и за хирургията на 21 век породиха много въпроси от страна на бъдещите медици, на които доц. Димитров отговори с търпение и компетентност. Вирджиния Лазарова от Учебен отдел запозна учениците със специалностите в Медицински университет – Плевен и с кандидат-студентската кампания. Срещата завърши с пожелание за бъдеща професионална реализация на младите хора в областта на съвременната медицина.", "date": "2018.12.10", "title": " Ученици от Горна Оряховица се запознаха с най-новите технологии в медицината"}
{"url": "https://trud.bg/%d0%b2%d1%8a%d0%b7%d0%bf%d0%b8%d1%82%d0%b0%d0%bd%d0%b8%d1%86%d0%b8-%d0%bd%d0%b0-%d0%b5%d0%b4%d0%b8%d0%bd%d1%81%d1%82%d0%b2%d0%b5%d0%bd%d0%b8%d1%8f-%d0%b2-%d1%82%d1%8a%d1%80%d0%bd%d0%be%d0%b2%d1%81/", "text": "Възпитаници на единственият във Великотърновска област кръжок по „Археология” подредиха в СУ „Емилиян Станев” изложба от артефакти. Находките са открити от самите средношколци, които през лятото участваха в разкопките на древната крепост Ряховец край Горна Оряховица. Експозицията съдържа богат снимков материал от проучвателната дейност, а в стъклени витрини бяха подредени монети от 13 век, части от стрели и битови предмети, както и находки от ранножелязната епоха. Заниманията по археология стартирали през миналата година. Занятията били организирани благодарение на ръководството на СУ „Емилиян Станев” и специално със съдействието на директора на школото Кина Котларска, която подкрепила идеята и казала, че има отворена програма в Министерството на образованието. „Големият интерес на учениците провокира у мен идеята от теоритични занимания да преминем към практически. Заради това през пролетта организирахме теренни археологически обходи в габровското село Боженци. След това проведохме традиционните разкопки на крепостта Ряховец”, сподели пред „Труд” Илиян Петракиев от Регионалния исторически музей във Велико Търново и ръководител на кръжока по „Археология”.  Кръжочниците са десетокласници и някои от тях искат да изучават Археология и в университет.  „Археологическата школа на крепостта Ряховец се провежда за трета поредна година”, припомни Мая Иванова от Историческия музей в Горна Оряховица. Тя допълни, че младите археолози участват и в почистването на намерените старинни предмети.  Стоян Стефанов е от доброволците в археологическите експедиции и споделя, че винаги се е увличал от историческата наука. „В часовете ни научиха да работим с геодезия, с фотошоп и с други програми, които използват археолозите. На терена боравихме с металотърсач и описвахме в специален дневник находките”, казва ученикът. Стоян Стефанов споделя, че е бил впечатлен как още в първите дни от разкопките е попаднал на средновековни монети и нож. Младежът признава, че археологията му е изключително интересна като наука, но не смята да я превърне в своя професия, защото е трудоемко занимание , а заплатите са много ниски.  Съученичката му Пламена Владимирова пък е сред най-запалените млади археолози и е категорична, че след като завърши училище, ще кандидатства „Археология” във ВТУ. „Работата на обекта е уникална. Успях да науча много неща от тази дейност. Първоначално попаднахме на старинни монети, а след това излязоха и други неочаквани находки. Това бяха три скелета, което образува некропол. Запалена съм по изследването на некрополи, научих се да ги чистя и да водя документацията”, изтъкна Пламена Владимирова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.10", "title": " Възпитаници на единствения в Търновско кръжок по „Археология” подредиха изложба с артефакти\t\t\t"}
{"url": "https://trud.bg/%d0%b8%d0%b2%d0%b0%d0%bd%d1%87%d0%b5%d0%b2%d0%b0-%d0%ba%d1%8a%d0%bc-%d0%b2%d0%b0%d0%ba%d0%bb%d0%b8%d0%bd-%d1%8f-%d0%bf%d0%be%d0%b4%d0%b3%d0%be%d1%82%d0%b2%d0%b5%d1%82%d0%b5-%d0%b5%d0%bd/", "text": "Стотици страници записи на разговори, придобити със специални разузнавателни средства (СРС), потвърждават корупционните действия и тоталния хаос в община „Младост“ при управлението на отстранената кметица Десислава Иванчева и заместничката й Биляна Петрова, уличени заедно с бившия кмет на района Петко Дюлгеров в искането на подкуп в размер на половин милион евро от строителния предприемач Александър Ваклин, съобщи , публикувайки документите. Преди седмица Специализираният наказателен съд (СНС) разсекрети разговорите, като започна изчитането на стенограмите. От тях се разбира, че прилагането на СРС е започнало през първата половина на месец февруари 2018 г. и продължава над два месеца, като приключва с арестите на триото. СРС-та напълно се припокриват с показанията на Ваклин, че в продължение на месеци Иванчева и Петрова умишлено са бавели разрешителните за строежа на предприемача, с цел личното им облагодетелстване и това на посредника Дюлгеров. С разрешение на съдия, службите са подслушвали телефоните на Александър Ваклин, Десислава Иванчева, Биляна Петрова и Петко Дюлгеров. Като веществени доказателства по делото, освен аудио-записи на телефонни разговори, има и заснети с фотоапарат и със скрита камера срещи, включително и такава, на която са Десислава Иванчева, Биляна Петрова и Александър Ваклин. Приложените към делото разузнавателни средства разкриват напълно различен образ на бившата кметица и нейната заместничка от този, който двете са се опитвали да представят пред обществото, докато управляват Район „Младост“, а още повече след тяхното задържане в центъра на София на 17 април 2018 г., след получаването на първата вноска от предварително белязаните 70 000 евро от поискания подкуп. Разговори между Иванчева и Петрова, а и техни с трети лица, потвърждават твърденията и на други предприемачи, желаещи да инвестират в район „Младост“, на които документите умишлено са били забавяни, с цел изнудване, прикривано като дарения за общината. СРС-та показват още, че Дюлгеров активно е посредничил между строителя и общинското ръководство на „Младост“. Има десетки разговори на Дюлгеров с Ваклин, в част от които се говори за плащания срещу поемане на ангажимент всички нужни документи за строителството да се придвижат от кметицата и нейната заместничка. При една от документираните срещи, проведена на 23 март в заведение на ъгъла на бул. „Мария Луиза“ и бул. „Тодор Александров“, в която участват Петко Дюлгеров и Александър Ваклин, двамата говорят за конкретните суми, срещу които Десислава Иванчева се е съгласила да издаде разрешението за строителство и последващите документи, а именно 20 евро на квадратен метър. Дюлгеров и Ваклин коментират и възможността за намаляване на искания подкуп с 50% и с оглед на голямата квадратура на строежа. Дюлгеров и Ваклин коментират и възможността за намаляване на искания подкуп с 50% и с оглед на голямата квадратура на строежа. В телефонен разговор, проведен на 31 март, Дюлгеров обявява и комисионната, която ще иска за себе си – между 15 и 20%. През двата месеца, в които Ваклин е уверяван, че пречките му с документацията ще се решат, ако си плати и съответно приеме да направи дарение – като изгради детска площадка, строителят търси гаранция, че това ще се случи. Мнителността му се засилва особено след като на няколко пъти предаването на подкупа се отлага. Забавянето е обяснено от Дюлгеров със страх на Иванчева, че може да е обект на разследване. В крайна сметка се стига до среща на Ваклин с кметицата на „Младост“ и заместничката й. В началото на разговора, проведен след работно време в общината, присъства и трети човек, служител в районната администрация. В конкретната стенограма той е посочен като „мъжът“. Ваклин, Иванчева и Петрова разговарят на 13 април, четири дни преди предаването на подкупа. Срещата им е документирана с аудио и видео записи. А едно от първите неща, които Иванчева обяснява на Ваклин е механизма на дарение. От следващите коментари на Десислава Иванчева се разбира, че Ваклин далеч не е изключение, а всеки строителен предприемач, решил да строи в „Младост“, бива принуждаван „да дарява“. В хода на разговора се разбира и защо Иванчева не е поискала директно подкупа от Ваклин. По повод строителството на офис сграда в „Младост 4“, Иванчева посочва, че тя лично не разговаря с инвеститорите. След като чиновникът от общинската администрация е напуснал срещата, провеждана в кабинета на кмета на „Младост“, Иванчева и Петрова без никакви задръжки обясняват на Ваклин и към кого точно трябва да се обърне за изграждането на детската площадка. След като „дарението“ е изяснено, идва момент, в който Иванчева дава да се разбере, че е останала много разочарована от входирана преди месеци от адвокат на Ваклин молба за издаване на разрешение за строителство в Столична община. Ваклин се принудил да предприеме тази стъпка, тъй като в продължение на месеци, още през 2017 г., документацията на неговата фирма са били стопирани от управата на Район „Младост“. В рамките на разговора, Иванчева изпада в противоречие. Първоначално тя демонстрира, че дори не помни името на Ваклин, докато после да се разбере, че знае и за други парцели из „Младост“, които са собственост на инвеститора. В крайна сметка се оказва, че познанията на бившата кметица за градоустройството са я подвели и става въпрос за няколко парцела на едно и също място. Към края на срещата на 13 април задръжките на Иванчева и Петрова тотално са паднали и те директно обясняват на Ваклин колко ниски са възнагражденията в общинската администрация, за сметка на високите заплати в строителния сектор и големия интерес за нови обекти у инвеститорите. Срещата приключва по начина, по който е започнала, без размяна на любезности. Биляна Петрова се обръща към Ваклин с думите: „…разбрахме се, да сте спокоен…“ Няколко дни преди да се види „лице в лице“ с Александър Ваклин, на среща между Десислава Иванчева, Биляна Петрова и Петко Дюлгеров, кметицата на „Младост“ е обявила начина, по който очаква да се извърши плащането на подкупа: „С Ваклин на три по седемдесет и пет…“ АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com              ", "date": "2018.12.10", "title": " Иванчева към Ваклин: Я подгответе е’но дарение (СТЕНОГРАМИ ОТ СРС)\t\t\t"}
{"url": "https://trud.bg/%d0%bd%d0%b0%d1%88-%d1%80%d0%b5%d1%84%d0%b5%d1%80-%d0%b2-%d0%b3%d1%80%d1%83%d0%bf%d0%b8%d1%82%d0%b5-%d0%bd%d0%b0-%d1%88%d0%b0%d0%bc%d0%bf%d0%b8%d0%be%d0%bd%d1%81%d0%ba%d0%b0-%d0%bb%d0%b8%d0%b3%d0%b0/", "text": "Български рефер ще свири мач в групите на Шампионската лига. УЕФА назначи Георги Кабаков за домакинството на „Манчестър Юнайтед“ срещу „Валенсия“. „Червените дяволи“ вече са се класирали за осминафиналите, испанците пък продължават за Лига Европа. Играчите на Жозе Моуриньо обаче водят битка с „Ювентус“ за първото място в група „H“. Признанието е голямо за родните съдии. За последно Станислав Тодоров свири мач в най-комерсиалния клубен турнир. Това се случи на 4-декември 2012-та, когато „Динамо“ (Загреб) и „Динамо“ (Киев) направиха 1:1. Шест години по-късно отново наш арбитър ще реферира в надпреварата. Любопитното е, че Тодоров ще участва и в мача на Кабаков, като ще бъде зад вратите заедно с Никола Попов. Асистенти ще са Мартин Маргаритов и Диян Вълков. Четвърти съдия ще е Георги Тодоров. А на „Олд Трафорд“ са в приповдигнато настроение. Причината е, че Моуриньо има „зелена светлина“, че ще разполага с достатъчно средства, за да привлече нов централен защитник. Още през лятото Специалния искаше нов бранител, но тогава това му бе отказано. Миналата седмица Ед Уудуърд, изпълнителен вицепрезидент на „Юнайтед“, проведе среща с Моуриньо и агента му – Жорже Мендеш, на която бе обсъдена трансферната политика на клуба и бяха договорени финансовите параметри. Смята се, че първата цел на португалеца е Тоби Алдервейрелд от „Тотнъм“. Снимка БУЛФОТО", "date": "2018.12.10", "title": " Наш рефер в групите на Шампионска лига"}
{"url": "https://trud.bg/%d0%bf%d0%be%d0%b6%d0%b0%d1%80-%d0%bf%d0%bb%d0%b0%d0%bc%d0%bd%d0%b0-%d0%b2-%d0%ba%d0%be%d0%be%d0%bf%d0%b5%d1%80%d0%b0%d1%86%d0%b8%d1%8f-%d0%b2-%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80/", "text": "Пожар избухна в кооперация на улица „14-ти полк“ в Благоевград. Огънят е тръгнал от таванските помещения. Огнеборците спасиха две обгазени и замаяни жени ,които живеели в една от таванските стаи под наем. Вероятно огъня е тръгнал от печка, с която са се отоплявали, а те сигурно са били заспали. Спешен център оказа помощ на жените, а след това бяха настанени в болница без опасност за живота. Четири пожарни гасиха огъня обхванал покривната конструкция, една трета от нея обаче изгоря, както и тавански стаи. Преди това обитателите на блока бяха евакуирани. Все още се проучват причините довели до инцидента. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.10", "title": " Пожар пламна в кооперация в Благоевград, две жени са пострадали"}
{"url": "https://trud.bg/%d1%81%d1%82%d0%be%d0%bb%d0%b8%d1%87%d0%bd%d0%b0%d1%82%d0%b0-%d0%bf%d0%be%d0%b6%d0%b0%d1%80%d0%bd%d0%b0-%d0%bf%d1%80%d0%be%d0%b2%d0%b5%d0%b6%d0%b4%d0%b0-%d1%82%d0%b0%d0%ba%d1%82%d0%b8%d1%87%d0%b5/", "text": "Тази вечер от 19.30 часа на бул.“Цариградско шосе“ №90 в София ще се проведе пожаро-тактическо учение на СД „Пожарна безопасност и защита на населението“, съобщиха от МВР. Основната цел на занятието е да се проиграе планът за гасене на пожар във висока сграда. Предвижда се действията на екипите да приключат до 21 часа. По време на учението е възможно да бъдат използвани звукови и светлинни сигнали и да има придвижване на специализирана техника.", "date": "2018.12.10", "title": " Столичната пожарна провежда тактическо учение тази вечер"}
{"url": "https://trud.bg/%d1%82%d0%b5%d1%80%d0%b5%d0%b7%d0%b0-%d0%bc%d0%b5%d0%b9-%d0%be%d1%82%d0%bc%d0%b5%d0%bd%d0%b8-%d0%b3%d0%bb%d0%b0%d1%81%d1%83%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d1%81%d0%bf%d0%be%d1%80/", "text": "Министър-председателят на Обединеното кралство Тереза Мей отмени гласуването в парламента на споразумението за Брекзит, което самата тя постигна. Вотът бе насрочен за следобедните часове на деня, съобщава  , позовавайки се на правителствени източници. Мей ще направи последен опит за спечелване на отстъпки от лидерите на Европейския съюз в рамките на срещата на високо равнище в Брюксел, която ще се проведе на 13-14 декември. Много от депутатите в парламента в Лондон се противопоставят на условията, договорени от премиера. Ето защо прогнозите бяха за провал на гласуването, което пък може да доведе до отстраняването на Мей от власт. Европейският съюз вече е предложил на Великобритания „най-добрата и единствена възможна“ сделка за излизането й от Общността и няма да я предоговори. Това предупреди Европейската комисия в навечерието на гласуването в британския парламент.„Нашата позиция не се е променила, а за нас Обединеното кралство напуска Европейския съюз на 29 март 2019 г.“, заяви говорителят на ЕК Мина Андреева пред репортери в Брюксел. По-рано през деня Европейският съд издаде решение, съгласно което Великобритания може да отмени едностранно оттеглянето си от структурите на Общността, без да иска одобрението на други държави-членки. Казусът бе отнесен до съда от група шотландски политици.", "date": "2018.12.10", "title": " Тереза Мей отмени гласуването на споразумението за Брекзит"}
{"url": "https://trud.bg/%d0%bd%d0%b0%d1%88%d0%b0-%d1%81%d1%82%d1%80%d0%b5%d0%bb%d0%ba%d0%b8%d0%bd%d1%8f-%d1%81-%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%b5%d0%bd-%d1%80%d0%b5%d0%ba%d0%be%d1%80%d0%b4/", "text": "Нов национален рекорд на 60 изстрела от 10 метра с въздушна пушка постави спортният талант на „Еврофутбол“ Таня Звискова. 24-годишната пловдивчанка събра 626,5 точки на 43-я международен турнир по спортна стрелба „Гран при на Белград“. Във финала обаче тя остана 8-а.  Четирима таланти на букмейкъра пък стартираха на най-високо равнище в биатлона – Световната купа в Поклюка (Словения). Дебют в националния тим направи Кристиян Стоянов, който остана 97-и в спринта на 10 км. Антон Синапов пък се представи много силно в индивидуалното състезание на 20 км и зае 19-о място. Димитър Герджиков остана 103-и, а при жените Даниела Кадева завърши 94-а в спринта на 7,5 км.  Иван Банчев пък грабна два златни медала на турнира по стрелба с лък „Дунавски стрели“ в Русе.", "date": "2018.12.10", "title": " Наша стрелкиня с национален рекорд"}
{"url": "https://trud.bg/%d1%80%d0%b0%d0%ba%d0%b5%d1%82%d0%b0%d1%82%d0%b0-%d0%b2%d0%b5%d1%87%d0%b5-%d0%b5-%e2%84%961-%d0%b2-%d0%b8%d1%81%d1%82%d0%be%d1%80%d0%b8%d1%8f%d1%82%d0%b0/", "text": "Рони О’Съливан вече е №1 в историята на снукъра на само по популярност. Ракетата спечели 19-а титла от т. нар. Тройна корона (Британския шампионат, „Мастърс“ и световното първенство), която бива сравнявана с Големия шлем в тениса.  43-годишният англичанин триумфира на UK Championship в Йорк, а на финала надигра с 10:6 Марк Алън. Титлата от родното първенство е седма за него, което също е рекорд – с една поведе от Стив Дейвис. Живата легенда на зелената маса изпревари и Стивън Хендри, който има 18 трофея от Тройната корона.  „Невероятно е, че изпреварих Хендри, който е моят герой и най-добрият играч изобщо – заяви Ракетата. – Но няма да спирам дотук. Ще подобря рекордите още, за да е по-трудно за следващите поколения.“", "date": "2018.12.10", "title": " Ракетата вече е №1 в историята"}
{"url": "https://trud.bg/%d0%b2%d0%bb%d0%b0%d0%ba%d0%be%d0%b2%d0%b5%d1%82%d0%b5-%d0%b2-%d0%b3%d0%b5%d1%80%d0%bc%d0%b0%d0%bd%d0%b8%d1%8f-%d1%81%d0%bf%d1%80%d1%8f%d1%85%d0%b0-%d0%b7%d0%b0%d1%80%d0%b0%d0%b4%d0%b8-%d1%81%d1%82/", "text": "Повечето влакови услуги в Германия бяха спрени заради стачка на работещите в сектора. за заплати от страна на работещите в сектора, засягаща милиони пътници. Междуградските и регионалните услуги, както и много градски влакове за ежедневни пътувания, бяха спрени за 4 часа от 5 ч. сутринта, съобщи компанията Дойче Бан, цитирана от БТВ. До стачката се стигна след провал на преговорите  между Дойче Бан и Съюза на железопътните работници (EVG), които искат увеличение на заплатите със 7.5% за 160 000 служители. Дойче бан предложи увеличение от 5,1 на сто и еднократен бонус от 500 евро. Според компанията това се равнява на повишение от 7 на сто. Решението на синдиката да прекъсне преговорите е напълно ненужна ескалация, която ще създаде проблеми за пътуващите по коледните празници, добави Дойче Бан. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.10", "title": " Влаковете в Германия спряха заради стачка"}
{"url": "https://trud.bg/%d0%b1%d0%bb%d0%be%d0%ba%d1%8a%d1%82-%d0%bd%d0%b0-%d0%bf%d1%80%d0%b5%d0%bc%d0%b8%d0%b5%d1%80%d0%b0-%d0%bd%d0%b8%d0%ba%d0%be%d0%bb-%d0%bf%d0%b0%d1%88%d0%b8%d0%bd%d1%8f%d0%bd-%d0%bf%d0%b5%d1%87%d0%b5/", "text": "Политическият блок на арменския премиер Никол Пашинян печели категорично проведените в страната предсрочни парламентарни избори. Блокът „Моя стъпка“ получава 70,43 процента от гласовете. Това показва преброяването на бюлетините във всички избирателни секции. В парламента влизат също партиите „Процъфтяваща Армения“ и „Светла Армения“. Под 5-процентната граница остана управлявалата до неотдавна „Републиканска партия на Армения“. Предсрочните избори бяха свикани по идея на Пашинян, който цели да консолидира по-висока обществена подкрепа за политиката си. „В новата история на Армения това са първите извънредни парламентарни избори, предизвикани от и.д. премиер Никол Пашинян. Наложи се да бъдат ускорени, за да може Пашинян да работи в пълноценен формат, тъй като предходния парламент беше с преобладаващо присъствие на бившите управляващи в лицето на „Републиканска партия“ и той не можеше да прокара своите идеи и виждания“, обясни по   Вартануш Топакбашян – главен редактор на вестник „Ереван“, според която е изненада е, че „Републиканска партия на Армения“ не успя да влезе в парламента. „При този формат нещата вероятно коренно ще се променят, защото Никола Пашинян взима изцяло мнозинството в парламента и ще видим какви ще бъдат резултатите от бъдещата му работа“, добави Топакбашян, както и поясни, че анализаторите все пак са очаквали „Републиканска партия“ да има свое представителство. „Изборите бяха демократични, прозрачни и честни“, добави главният редактор: „Нарушенията бяха минимални в сравнение с предходните избори, отчитат наблюдателите. Над 100 оплаквания са били изпратени до съответните органи, но като цяло изборите се проведоха почтено и коректно“. Подробности, както и прогнози за бъдещето на Армения, както във вътрешен, така и в международен план – можете да чуете в звуковия файл.", "date": "2018.12.10", "title": " Блокът на премиера Никол Пашинян печели убедително парламентарния вот в Армения"}
{"url": "https://trud.bg/%d0%bf%d1%80%d0%b5%d0%b4%d1%81%d1%80%d0%be%d1%87%d0%bd%d0%be-%d0%be%d1%81%d0%b2%d0%be%d0%b1%d0%be%d0%b4%d0%b5%d0%bd-%d1%83%d0%b1%d0%b8%d0%b5%d1%86-%d0%b8%d0%b7%d0%bd%d0%b0%d1%81%d0%b8%d0%bb%d0%b8/", "text": "Районна прокуратура – Перник е внесла за разглеждане в съда обвинителен акт срещу М.К. (на 42 години) за изнасилване, извършено от него в условията на опасен рецидив, съобщават от държавното обвинение. През 2009 г. обвиняемият К. бил осъден за убийство на петнадесет години „Лишаване от свобода“. Осем години по-късно той бил предсрочно освободен от изтърпяване на останалата част на наказанието по присъдата. След като излязъл от затвора, той се свързал с негов братовчед – С.А., който му намерил работа на строителен обект в гр. Перник и му разрешил да живее известно време в жилището му. За да може обвиняемият да изпълнява постановената му пробационна мярка „Задължителна регистрация по настоящ адрес“, М.К. се регистрирал на адреса на братовчеда си. В същия имот, освен С.А., живяла малолетната му дъщеря и приятелката му А., с която той живял на семейни начала. Една вечер през м. март 2018 г. С.А. с детето му отишли на гости. Обвиняемият К. останал в дома с А. Възползвайки се от това обстоятелство, той опрял нож до гърлото на жената и с нетърпящ възражение тон й заповядал да се съблече, за да правят секс. А. силно се уплашила, тъй като знаела, че преди години обвиняемият е бил в затвора за убийство. Въпреки противопоставянето й, той осъществил насилствен полов акт с жената на дивана в хола, като през цялото време насочвал ножа към нея. След случилото се М.К. продължил да живее в жилището на С.А. На няколко пъти той отново извършил съвкупление с А., въпреки волята й. С цел сломяване на съпротивата й, той нанасял на пострадалата удари с юмруци в лицето. Заплашвал я, че ако сподели на някого, ще убие всичките. Това заканване въздържало жената да разкаже на мъжа си за случилото се. На 13.05.2018 г., на връщане от събор в гр. Червен бряг, пострадалата А. казала на С.А., че няма да се прибере в къщата в гр. Перник, докато не изгони от там М.К. Попитана от него за причината, тя се разплакала и му споделила за изнасилванията и притесненията й да не казва, за да не пострадат всички. Още същия ден двамата подали сигнал за случилото се в РУ на МВР гр. Перник. Понастоящем обвиняемият М.К. се намира в Затвора в гр. Бобов дол, като спрямо него е взета мярка за неотклонение „Задържане под стража“. Предстои съдът да насрочи разпоредително заседание по делото. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.10", "title": " Предсрочно освободен убиец изнасилил приятелката на братовчед си в Перник"}
{"url": "https://trud.bg/%d1%80%d1%83%d1%81%d0%b8%d1%8f-%d0%bf%d0%be%d0%b4%d1%81%d0%b8%d0%bb%d0%b2%d0%b0-%d1%81-%d1%80%d0%b0%d0%ba%d0%b5%d1%82%d0%bd%d0%b8-%d0%ba%d0%be%d1%80%d0%b0%d0%b1%d0%b8-%d1%84%d0%bb%d0%be%d1%82%d0%b0/", "text": "В Севастопол се състоя церемонията по приемането в състава на Черноморския флот на Руската федерация новия малък ракетен кораб „Орехово-Зуево“, оборудван с крилати ракети с голям обсег „Калибър“, пише украинският „Корреспондент“. Отбелязва се, че до края на декември в състава на Черноморския флот на Русия ще влезе и патрулният кораб „Василий Биков“, а през 2019 г. – „Дмитрий Рогачев“, миночистачът „Иван Антонов“ и високоскоростен транспортно-десантен катер от ново поколение. „Очевидно е, че Черноморският флот става все по-силен, а това означава, че и Русия става по-силна в южното морско направление. Уверен съм, че новият кораб в най-кратки срокове ще пристъпи към разширяване на задачите в близки и далечни морски зони“, цитира изданието думите на командващия Черноморския флот на Руската федерация вицеадмирал Александър Моисеев. Малкият ракетен кораб „Орехово-Зуево“ е многофункционален плавателен съд, оборудван с артилерийски, ракетни, антисаботажни, противовъздушни и радиотехнически оръжия. Това е седмият кораб на модернизираната серия „Куан-М“, построена за Черноморския флот. Корабите от този проект са с по-голямо изместване и са оборудвани с най-новите високопроизводителни ракети с дългосрочен радиус – универсалната ракетна система „Калибър-НК“, предназначена за унищожаване на морските и крайбрежните цели. Целта на корабите по проекта „Куан-М“ е защитата и отбраната на икономическата зона на Русия, обясняват от редакцията.    ", "date": "2018.12.10", "title": " Русия подсилва с ракетни кораби флота си в Черно море"}
{"url": "https://trud.bg/700-%d0%b6%d0%b8%d0%b2%d0%be%d1%82%d0%b8%d0%bd%d1%81%d0%ba%d0%b8-%d0%b2%d0%b8%d0%b4%d0%b0-%d0%b2-%d0%bf%d0%bb%d0%b5%d0%bd-%d0%bd%d0%b0-%d0%bf%d0%bb%d0%b0%d1%81%d1%82%d0%bc%d0%b0%d1%81%d0%b0%d1%82/", "text": "До момента има документирани 700 животински вида, които са яли пластмасови отпадъци или са били в техен плен, информират от National Geographic. Към тях спадат не само морски обитатели, но и птици, които живеят по крайбрежията. Микропластмаси са открити в 114 вида, по-голямата част, от които попадат на трапезата ни, а след това в организмите ни. Близо половината от всички пластмаси, които се изхвърлят, представляват опаковки, повечето от които никога не достигат до контейнера за рециклиране. Те попадат в океана, където се превръщат в заплаха за хиляди живи организми – от зоопланктони до китове. „Най-тъжното е, че животните се хранят с тази пластмаса, мислейки я за храна“, казва д-р Матю Савока морски биолог от Националната агенция на океанските и атмосферните изследвания – „Представете си, след като сте обядвали, да почувствате слабост, замаяност и глад, които не отминават. Би било много неприятно.“ Консумацията на пластмаса от животни води до хроничен и жесток глад, от който те загиват. По време на изследванията си Савока е открил, че много видове риби често консумират пластмаса, защото тя започва да им мирише на храна, след като е била в контакт с водорасли. Много морски птици изразходват ценна енергия в търсене на истинска храна, с която да нахранят малките си и въпреки това  често се връщат при тях с пластмасови отпадъци. Пълният мащаб на вредата от пластмасата за еднократна употреба може да не е видима там, където живеем, но това не означава, че не можем да допринесем в борбата с тази екологична криза. Милиард найлонови торбички се използват по света всяка година, огромни количества сламки и пластмасови бутилки си проправят път към океаните ежедневно. Ако започнем да използваме текстилни пазарски чанти, бутилки за вода и кутии за храна за многократна употреба, бихме намалили количествата пластмаса, която бива изхвърляна в природата. Бихме могли да заменим пластмасовите клечки за уши и четки за зъби с бамбукови такива. Със своята кампанията „Планета или Пластмаса?“ National Geographic приканва аудиторията и партньорите си да направят своя избор и да обещаят, че ще намалят пластмасата за еднократна употреба, която използват ежедневно и на . Софийският телеком   вече се включи в инициативата, като даде своето обещание и засегна темата за замърсяването с пластмаса по време на събитието „Зелено кино за зелена Дружба“. На него бе прожектиран и тематичният филм на National Geographic „Зелените герои на Джеки Чан“, a каузата бе да се наберат средства за озеленяване на столична градинка.  ", "date": "2018.12.10", "title": " 700 животински вида в плен на пластмасата"}
{"url": "https://trud.bg/%d0%b5%d0%b4%d0%b8%d0%bd-%d1%87%d0%be%d0%b2%d0%b5%d0%ba-%d0%b5-%d0%b7%d0%b0%d0%b3%d0%b8%d0%bd%d0%b0%d0%bb-%d0%b2-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d0%bc%d0%b5%d0%b6%d0%b4/", "text": "Един човек е загинал при тежък пътен инцидент на пътя София-Варна в района на Севлиево, съобщиха от МВР. Около 15.55 часа е подаден сигнал за тежко пътнотранспортно произшествие на главен път І-4, в района на местността Тублата, Севлиево. По първоначална информация при удара между тир и товарен бус са пострадали двама и е загинал пътник от буса. На място са изпратени екипи на полиция, пожарна и спешна помощ. Движението в района се регулира от пътни полицаи.", "date": "2018.12.10", "title": " Един е загинал и двама са ранени в катастрофа между тир и бус край Севлиево"}
{"url": "https://trud.bg/%d0%b5%d1%80%d0%b4%d0%be%d0%b3%d0%b0%d0%bd-%d0%bd%d0%b8%d0%ba%d0%be%d0%b9-%d0%bd%d0%b5-%d0%bc%d0%be%d0%b6%d0%b5-%d0%b4%d0%b0-%d0%bd%d0%b8-%d0%b4%d0%b0%d0%b2%d0%b0-%d1%83%d1%80%d0%be%d1%86%d0%b8/", "text": "Никой не може да ни дава уроци по демокрация, човешки права и свободи, заяви турският президент Реджеп Ергодан. Той говори по темата в Централата на ПСР по повод 70-ата годишнина от приемането на Всеобщата декларация за правата на човека. „Демокрацията се тества не в дните, когато всичко е добро, красиво и приятно; а именно във времена, като днешните. Турция изживя и издържа този тест във всички измерения – от опеката до преврата; от тероризма до бежанците. Нека вече никой да не прави опити да дава уроци на нашата страна по демокрация и свободи. Това, което сега може да се каже на Европа и на САЩ, е следното: Потече гримът от тяхната цивилизация и започна да се вижда истинското лице под нея.”, обобщава Ердоган, цитиран от ДХА. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com                ", "date": "2018.12.10", "title": " Ердоган: Никой не може да ни дава уроци по демокрация"}
{"url": "https://trud.bg/%d0%b3%d0%b0%d0%b7%d0%b8%d1%84%d0%b8%d0%ba%d0%b0%d1%86%d0%b8%d1%8f-%d0%b8-%d0%bf%d1%80%d0%b5%d0%b2%d1%80%d1%8a%d1%89%d0%b0%d0%bd%d0%b5-%d0%bd%d0%b0-%d1%81%d1%82%d0%b0%d1%80%d0%b8%d1%82%d0%b5-%d0%ba/", "text": "Кметът на Свищов Генчо Генчев направи отчет по приоритетни дейности, обхващащи всички сфери от икономическия, социален и обществен живот. Той посочи конкретни средства, които са вложени за развитието на икономиката, ремонти на кметства, градоустройство, човешки ресурси, повишаване на заетостта, образование, култура, социални дейности, екология, туризъм, спорт, обществен ред и сигурност, инфраструктура, здравеопазване. Бяха представени дейностите на общинските предприятия, широко бяха отразени реализираните европейски проекти, както и програмата „Местни инициативи“ 2018. Като най-голям, жизненоважен успех кметът отчете придобиването право на собственост върху терена на бившите казарми, с обща площ 299 915 кв.м., който с договор от 01.08 2018 г. бе предоставен на Общината. Градоначалникът подчерта, че четири месеца по-късно са налице първите реални стъпки по превръщането на терена в икономическо-технологичен обществен парк, който съвместно с държавата в лицето на Министерство на икономиката и НКИЗ ще се реализира като зона за инвестиции и развитие на икономиката в цялата община. Във връзка с темата, присъстващите изгледаха видео обръщение от министъра на икономиката Емил Караниколов, който се обърна към общинските съветници и кмета на община Свищов с благодарност за бързите и адекватни действия, които са предприели във връзка с реализирането на зоната за инвестиции. Той подчерта, че в Северна България община Свищов е първата, която ще се възползва от това, което правителството е въвело от година и половина, а именно възможността държавата и общините съвместно да изграждат индустриални зони. В своето обръщение министърът се ангажира до 4 януари 2019 година държавата да влезе в новата индустриална зона с първата сума, с която ще е в размер на 1 милион лева.  Другият важен проект, който беше част от отчета и предстои да бъде реализиран на територията на община Свищов през 2019 година, е изграждането на преносен газопровод на територията на Общината, на стойност 4.7 млн. евро. Проектът е обявен от правителството за обект с национално значение, а реализирането му ще доведе до съществени икономически, екологични и социални ползи в региона. На продължилия повече от два часа отчет стана ясно, че управлението на общината продължава своята политика за равнопоставеност между общинския център и населените места. Освен бюджетните средства в размер на 505 хил. лева, кметствата са получили допълнително финансиране по програма „Местни инициативи“ в размер на 50 хил. лв.; с постановление на МС са отпуснати 500 хил. лв, с които е извършен ремонт на улична настилка в населените места, а в село Хаджидимитрово са инвестирани 400 хил. лв. за подмяна на водопровода и осигуряване нормално водоподаване в селото. Кметът спомена още редица проекти, които подпомагат развитието на населените места, стимулират екологосъобразен начин на живот и трансграничното сътрудничество. Генчо Генчев направи справка по показатели на МБАЛ „Д-р Д. Павлович“ към 1 ноември тази година, съпоставена със същите показатели към 31 декември 2015 г.Задълженията на свищовското болнично заведение към момента са в размер на 1,2 млн.лв., което е с 185 000 лв. по-малко от 2015 година, когато са били 1 432 000 лв. За три месеца новият скенер е генерирал приходи от 13000 лв., а от месец ноември лимитът на болницата е увеличен 40000 лв., което е прецедент. Кметът отчете инвестирани средства във всички приоритетни дейности в цялата община, като подчерта, че общинското ръководство няма да спре дотук и ще продължи да търси различни източници на финансиране, за да осигури по-добър начин на живот за жителите на общината. В заключение, кметът Генчев запозна аудиторията с проектите, които предстои да бъдат реализирани в община Свищов и благодари на правителството, на народните представители Станислава Стоянова и Цветан Цветанов, на своите колеги от общинското ръководство, общинските съветници, кметовете на населените места, и всички представители на администрацията за ползотворната, съвместна работа. Кметът на пропусна да благодари и на жителите на община Свищов за отговорната им гражданска позиция. Той подчерта, че винаги се радва, когато има обратна връзка с тях и когато освен похвалите, среща и добронамерена критика, носеща градивно послание.", "date": "2018.12.10", "title": " Газификация и превръщане на старите казарми в икономическо-технологичен парк са основните приоритети в Свищов\t\t\t"}
{"url": "https://trud.bg/%d1%82%d1%83%d1%80%d1%86%d0%b8%d1%8f-%d0%b2%d1%8a%d0%b2%d0%b5%d0%b4%d0%b5-%d0%bc%d0%b8%d1%82%d0%b0-%d0%b7%d0%b0-%d1%80%d0%b5%d0%b4%d0%b8%d1%86%d0%b0-%d0%b2%d0%bd%d0%be%d1%81%d0%bd%d0%b8-%d1%81%d1%82/", "text": "Турция въведе допълнителни мита в размер от 10% до 30% за вноса на стотици стоки, съобщава Anadolu Agency. В списъка влизат изделия като играчки, телевизори, хартия и картон, бижутерия, материали за оборудване на бани, строителни материали. Решението за вдигане на вносните мита е публикувано в „Държавен вестник” и вече е в сила.", "date": "2018.12.10", "title": " Турция въведе мита за редица вносни стоки"}
{"url": "https://trud.bg/%d0%b0%d0%ba%d1%82%d1%8c%d0%be%d1%80%d0%b8-%d0%be%d1%82-%d0%be%d1%82%d0%ba%d1%80%d0%b0%d0%b4%d0%bd%d0%b0%d1%82-%d0%b6%d0%b8%d0%b2%d0%be%d1%82-%d0%b4%d0%b0%d1%80%d0%b8%d1%85%d0%b0-%d0%ba%d1%80/", "text": "Центърът по транфузионна хематология на Военно медицинска академия (ВМА) отбелязва 25 години от създаването си с кръводарителска акция, в която се включиха популярни актьори, сред които Владимир Пенев, Ернестина Шинова, Веселин Анчев, Васил Бинев и др.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.10", "title": " Актьори от „Откраднат живот“ дариха кръв във ВМА"}
{"url": "https://trud.bg/%d0%bd%d0%b0-%d0%bf%d1%80%d0%be%d1%89%d0%b0%d0%b2%d0%b0%d0%bd%d0%b5-%d0%bd%d0%be%d0%b2%d0%b8%d1%8f%d1%82-%d1%84%d0%b8%d0%bb%d0%bc-%d0%b7%d0%b0-%d1%85%d1%80%d0%b8%d1%81/", "text": "Нов филм, посветен на Христо Ботев, чака своята среща с публиката. „На прощаване” е интересен и провокативен документален разказ, изследващ обективно и безпристрастно драматичния 19 век през призмата на Ботевото слово и дело. Лентата е копродукция на „България ин моушън пикчърс” и Национален исторически музей. Сценарист е младият поет Атанас Янев, а оператор, монтажист и режисьор – Борислав Марков-Бобсън. „На прощаване” ще ви потопи в една автентична атмосфера, за която допринасят специалното музикално оформление, интервютата по темата, дикторският глас и природно-пейзажните кадри. Заснетото културно наследство от различни места като Национален музей „Параход Радецки” и Музей на Ботевата чета – град Козлодуй, Регионален исторически музей – град Враца и Национален музей „Христо Ботев” – град Калофер, правят филма още по-актуален и значим.  Екипът изразява своите най-искрени благодарности на всички хора и институции, които съдействаха за това лентата да стане реалност. За повече актуална информация около проекта следете неговата официална фейсбук страница, озаглавена: „На прощаване – филм за Ботев”.", "date": "2018.12.10", "title": " „На прощаване” – новият филм за Христо Ботев"}
{"url": "https://trud.bg/%d0%b1%d0%b8%d0%b2%d1%88%d0%b0-%d1%88%d0%b5%d1%84%d0%ba%d0%b0-%d0%bd%d0%b0-%d0%b0%d0%b3%d0%b5%d0%bd%d1%86%d0%b8%d1%8f%d1%82%d0%b0-%d0%bf%d0%be-%d0%bb%d0%b5%d0%ba%d0%b0%d1%80%d1%81%d1%82%d0%b2%d0%b0/", "text": "4 от 5 елемента на „Пентаксим” произведени във Франция Бившата шефка на Изпълнителната агенция по лекарствата (ИАЛ) Асена Стоименова даде показания по делото срещу бившия министър на здравеопазването Петър Москов, заместника му Адам Персенски и още трима души, подсъдими за бартера с турските ваксини през 2015 г. Стоименова обясни подробно, че ваксините “Пентаксим” се състоят от 5 елемента, четири от които се произвеждат в Лион, Франция и се изпращат в насипен вид в Турция. Там се добавя петият елемент и се доопаковат. Процесът се контролира от френската фирма, а притежател на разрешителното за употреба е турският клон на същата фирма. “Ваксината “Пентаксим”, произведена по този начин, не е разрешена за използване в България”, категорична бе бившата шефка на ИАЛ пред спецсъда. Тя обясни, че причината е в спецификата на производството и няма нищо общо с качеството, безопасността и ефикасността на крайния лекарствен продукт. “Произведеният частично в Турция “Пентаксим” според българското законодателство го прави неразрешен за използване в България, въпреки идентичността на съдържанието”, обясни Стоименова. Досега показания дадоха министри от кабинета “Борисов” 2 и 3 Теменужка Петкова, Румяна Бъчварова, Николай Ненчев и Ивайло Калфин. Самият Бойко Борисов също ще бъде призован като свидетел в някои от първите заседания догодина заедно с вицепремиера Меглена Кунева и още над 20 души. Бартерът с турските ваксини, се наложи заради системни проблеми с доставките през 2015 г. За да не останат децата без имунизации се стигна до дарението на 100 000 дози “Пентаксим” от Турция, в замяна на която страната ни предостави 5 млн. дози ваксини срещу туберкулоза (БЦЖ), произведени от държавната фирма “Бул Био”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.10", "title": " Бивша шефка на Агенцията по лекарствата свидетелства по делото „Москов”: Турските ваксини са забранени\t\t\t"}
{"url": "https://trud.bg/%d0%b4%d0%b2%d0%b5-%d0%ba%d0%be%d0%bb%d0%b8-%d0%b8-%d0%bc%d0%b8%d0%ba%d1%80%d0%be%d0%b1%d1%83%d1%81-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b8%d1%80%d0%b0%d1%85%d0%b0-%d0%ba%d1%80/", "text": "Верижна катастрофа между 2 коли и микробус затрудни движението по пътя Благоевград-Кулата. За повече от час авариралите превозни средства останаха на главния път, малко след Благоевград, предава  Опашките и в двете посоки станаха километрични, а лошото време попречи на екипите да разчистят платно. За щастие, щетите са само материални. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.10", "title": " Две коли и микробус катастрофираха край Благоевград"}
{"url": "https://trud.bg/%d0%ba%d1%83%d0%bf%d1%83%d0%b2%d0%b0%d0%bc%d0%b5-%d0%bf%d0%be%d0%b2%d0%b5%d1%87%d0%b5-%d0%bc%d0%b5%d0%b1%d0%b5%d0%bb%d0%b8-%d0%b7%d0%b0-%d0%b4%d0%be%d0%bc%d0%b0/", "text": "Продажбите на мебели и техника за дома през октомври нарастват с 10,4% спрямо същия месец на миналата година, обявиха от НСИ. Като цяло оборотът в търговията на дребно, без продажбите на автомобили и мотоциклети, се увеличават с 4,9% на годишна база и с 0,5% спрямо предходния месец. През октомври най-голям ръст спрямо същия месец на миналата година има в търговията на дребно чрез поръчки по пощата, телефона или интернет – със 17,4%. Сериозен ръст от 16% има и при продажбите на лекарства. При търговията на дребно с битова техника, мебели и други стоки за бита се отчита ръст от 10,4%, а продажбите на храни, напитки и цигари се увеличават на годишна база със 7,3%. Намаление е регистрирано при търговията на дребно с компютри и GSM-и – със 7,1%, както и при продажбите на автомобилни горива и смазочни материали – с 1,7%. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.10", "title": " Купуваме повече мебели за дома"}
{"url": "https://trud.bg/%d0%b1%d0%b5%d0%bb%d0%b8%d1%8f%d1%82-%d0%b4%d0%be%d0%bc-%d1%82%d1%8a%d1%80%d1%81%d0%b8-%d0%b7%d0%b0%d0%bc%d0%b5%d1%81%d1%82%d0%bd%d0%b8%d0%ba-%d0%bd%d0%b0-%d0%b3%d0%b5%d0%bd-%d0%ba%d0%b5%d0%bb%d0%b8/", "text": "Ник Айерс – първи избор на Доналд Тръмп за бъдещ началник на кабинета му на мястото на ген. Джон Кели, се отказа от потенциалния пост, предаде Ройтерс. В момента Айерс (36 г.) е шеф на канцларията на вицепрезидента Майк Пенс, но идните седмици напуска Белия дом, за да се върне в родната си Джорджия. Сред спряганите имена за наследник на Кели е финансовият министър Стивън Мнучин и конгресменът от Камарата на представителите Марк Медоус, твърдят запознати. За предстоящата оставка на Джон Кели в началото на 2019 г. стана ясно в края на миналата седмица, а Тръмп бе обещал “до ден-два” да обяви кой ще го замести.", "date": "2018.12.10", "title": " Белият дом търси заместник на ген. Кели\t\t\t"}
{"url": "https://trud.bg/%d0%bd%d0%b8%d0%bd%d0%b0-%d0%b4%d0%be%d0%b1%d1%80%d0%b5%d0%b2-%d0%bd%d0%b0-%d0%b5%d0%ba%d0%b7%d0%be%d1%82%d0%b8%d1%87%d0%bd%d0%b0-%d0%b2%d0%b0%d0%ba%d0%b0%d0%bd%d1%86%d0%b8%d1%8f-%d0%b2-%d0%b8%d0%bd/", "text": "Нина Добрев се наслаждава на екзотична ваканция в Индонезия, отново обградена от много приятели. „На ужасно място по ужасно време с ужасни хора“, пошегува се актрисата, споделяйки морски снимки от почивката си. Тя и приятелите й са посетили архипелага Раджа Ампат, за който Нина коментира: „Раят е на земята и ние го открихме.“ Междувременно стана ясно, че Нина ще се снима в първия си сериал след „Дневниците на вампира“. В комедията „Fam“ (съкратено от английската дума „family“) Нина изпълнява главната роля. Тя влиза в образа на годеницата, която всячески се опитва да докаже на бъдещите си свекъри, че е перфектната снаха за тях. Цялата статия и всички снимки вижте в ", "date": "2018.12.10", "title": " Нина Добрев на екзотична ваканция в Индонезия"}
{"url": "https://trud.bg/%d0%bc%d0%bb%d0%b0%d0%b4%d0%b5%d0%b6%d1%8a%d1%82-%d0%b8%d0%b7%d0%bd%d0%b0%d1%81%d0%b8%d0%bb%d0%b8%d0%bb-%d0%b8-%d1%83%d0%b1%d0%b8%d0%bb-%d1%81%d1%82%d0%b0%d1%80%d0%b8%d1%86%d0%b0-%d0%b2-%d0%b1%d1%8f/", "text": "18-годишният Димитър,   в убийството и изнасилването на 70-годишната Петра Станева от Бяла черква, се опитал във фаталната вечер да изнасили и друга старица. Това споделят близки и съседи на жертвата, която бе убита на 6 декември. В злокобната вечер младежът, който живеел във Влашката махала в градчето, празнувал с приятели Никулден. Той полял обилно с алкохол празника и по думите на свидетели, употребил не за пръв път наркотици.  „Те бяха на имен ден до 11 часа, а той се напи. Беше наркоман, лошо момче беше Димитър“, разказа Иван Иванов, съсед на баба Петра. Той допълва, че Димитър пушел трева и употребявал амфетамин. Снимки: Веселина Ангелова Съседи на извършителя на зверското престъпление на ул. „Дунав“ във Влашката махала също твърдят че от години посягал към дрога. Цанка Иванова споделя, че майката на Димитър работела в Гърция, както и братята му, а той самият живеел с баща си. Всички работели в чужбина, младежът също препечелвал от строителна работа.  Племенницата на баба Петра Тодорка Иванова, разказва емоционално за преживения шок. Тя е за кратко в Бяла черква, тъй като работи и живее в Германия. „Прибрала се е към осем часа вечерта на 6-ти декември. Мислех на следващия ден да видя леля, защото ще замина, тя е бедна и исках да й дам някой лев, консерви, дрехи. Майка ми ходила до дома на леля, лампата в къщата светела, но не видяла полуголото и тяло“, разказва Тодорка Иванова. След купона Димитър влетял в къщата на баба Петра и се гаврил с нея. Освен, че извършил сексуално посегателство, той я удрял и нанесъл множество удари. Вследствие побоя и бликналата кръв, жената е починала от задушаване. Това е установила съдебно-медицинската експертиза. Близките открили вкочаненото тяло на старицата хвърлено пред къщата на двора, на 8 декември, два дни след убийството. По думите им, жената била с разкъсани дрехи и лежала полугола на цимента. „Много работна беше, честна жена, чиста, искрена, на никого не е направила лошо. Сама живееше, има две дъщери- едната в Германия, другата в Испания. Много съм отчаяна, защото и аз имам майка- сама, и просто трябва да замина пак в Германия. Тези хора сами как ще живеят, възрастни, слагат брадви под вратите, как ще живеят занапред?“, през сълзи изхлипа племенницата и Тодорка. След ден станало ясно, че Димитър, полудял под въздействието на наркотиците е нападнал още една пенсионерка в квартала. За щастие баба Гина се отървала без да довърши злодеянието си. „Влезе и седна на кревата до мен, аз заспах и той ме събуди, аз мисля, че е внука. И почна да ми дърпа дрехите, да ме целува, и аз почнах да викам: „Какво правиш?“ и ме окървави, пълна бях с кръв! Виж устната какво ми направи!“. След това избяга, сигурно се уплаши от кръвта. Аз веднага отидох при дъщеря ми и зетят беше там“, разказва притеснена старицата, която също живее сама в кирпичената си къща. Близките й коментираха, че инцидентът станал в същата вечер, а на другия ден те пуснали жалба в полицията.  Във Влашката махала в Бяла черква няма семейство, в което някой да не работи в чужбина. Младите хора са на гурбет в Гърция, Австрия, Германия, и основно старите хора живеят сами и в страх. Вчера в къщата на баба Петра е правен следствен експеримент. До извършителя на кървавото деяние разследващите стигнали за часове. Младежът е признал за извършеното престъпление. Аутопсията е показала, че причина за смъртта е задушаване. Димитър е обвинен в жестокото убийство, като според прокуратурата, мотивът му е изцяло сексуален. Той е задържан за 72 часа. Според закона, за такова престъпление се предвижда затвор от 10 до 20 години.", "date": "2018.12.10", "title": " Младежът, изнасилил и убил старица в Бяла черква, посегнал и на друга баба (СНИМКИ)"}
{"url": "https://trud.bg/%d0%bf%d0%bb%d0%be%d0%b2%d0%b4%d0%b8%d0%b2-%d1%81-%d0%b1%d1%8e%d0%b4%d0%b6%d0%b5%d1%82-%d0%be%d1%82-%d0%bd%d0%b0%d0%b4-365-%d0%bc%d0%b8%d0%bb%d0%b8%d0%be%d0%bd%d0%b0-%d0%bb%d0%b5%d0%b2%d0%b0-%d0%b7/", "text": "Над 365 милиона лева се очаква да е бюджетът на Пловдив за 2019-та година. Това стана ясно от думите на кмета на града Иван Тотев, който подчерта, че финансовата рамка на най-важния за града документ ще надхвърли тази за настоящата година и ще се обсъжда на сесия на местния парламент през януари. Очаква се точната цифра да стане ясна след като групите в Общинския съвет направят своите предложения, а Тотев ги призова това да не става в последния момент, предаде  . Градоначалникът съобщи още, че от април месец заплатите на служителите в администрацията ще бъдат повишени, след като „Фонд работна заплата“ се вдигне с 12%. Не се предвижда увеличение на местните данъци и такси, освен приетите в Парламента, като налога за старите автомобили, уточни още Тотев. Очаква се скоро да започне реконструкция на булевард „Дунав“, която предвижда цялостна подмяна на паважната настилка с асфалтова, на ВиК компонентите и на осветлението. Вече има изготвен проект за участъка от пътната артерия – от колелото с бул. „Цар Борис III Обединител“ до края му, където ще бъде направена връзката с бул. „Северен“. Ще бъде изградена велоалея, ще се подмени и настилката по тротоарите. Пътното платно ще се запази в сегашните габарити, уточни още Тотев. До края на 2018-та годината ще бъде завършен и паркинкгът на улица „Победа“, който ще разполага с 85 места, които бяха увеличени заради желанието на жителите на „Северен“.", "date": "2018.12.10", "title": " Пловдив с бюджет от над 365 милиона лева за 2019-та"}
{"url": "https://trud.bg/%d0%bc%d0%b0%d0%ba%d1%80%d0%be%d0%bd-%d0%be%d0%bf%d0%b8%d1%82%d0%b2%d0%b0-%d0%b4%d0%b0-%d1%82%d1%83%d1%88%d0%b8%d1%80%d0%b0-%d0%bf%d1%80%d0%be%d1%82%d0%b5%d1%81%d1%82%d0%b0-%d0%be%d0%b1%d0%b7%d0%be/", "text": "Чужди лидери защитиха демонстрациите Френският президент Еманюел Макрон проведе среща с профсъюзи и организации на работодатели в опит да тушира протеста на “жълтите жилетки” в Париж и в други градове, предаде Би Би Си. Разговорите дойдоха преди планираното му за тази вечер телевизионно обръщение, в което се очакваше той да обяви мерки в отговор на масовото обществено недоволство в първи публичен коментар за продължаващите от седмици антиправителствени демонстрации. От 17 ноември Франция е в хватката изпълнени с насилие протести, които избухнаха след новината за предстоящо увеличение на екоданък върху горивата. Правителството впоследствие се отказа от тази стъпка, но не успя да успокои публичния гняв, който нанесе щети за милиони евро, засягайки най-тежко столицата. Министърката на труда Мюриел Пенико уточни, че Макрон ще направи “незабавни и конкретни предложения” за кризата. Тя обаче отхвърли увеличаване на минималната работна заплата (почти 1500 евро в момента), което е ключово искане на протеста. Междувременно чуждестранни лидери, сред които турският президент Реджеп Ердоган и италианският вицепремиер Матео Салвини наляха масло в огъня, като защитиха демонстрантите и разкритикуваха Макрон. Доналд Тръмп пък предложи на Франция отказ от Парижкото споразумение за климата и понижаване на данъците.  ", "date": "2018.12.10", "title": " Макрон опитва да тушира протеста (обзор)\t\t\t"}
{"url": "https://trud.bg/%d0%ba%d1%80%d0%b5%d0%bc%d1%8a%d0%bb-%d0%be%d1%82%d1%80%d0%b8%d1%87%d0%b0-%d0%bd%d0%b0%d0%bc%d0%b5%d1%81%d0%b0-%d0%b2%d1%8a%d0%b2-%d1%84%d1%80%d0%b0%d0%bd%d1%86%d0%b8%d1%8f/", "text": "Москва се отнася с голямо уважение към суверенитета на Франция и не се меси във вътрешните работи на нито една страна, заяви говорителят на Кремъл Дмитрий Песков, цитиран от РИА “Новости”. Изказването му бе провокирано от френско разследване на предполагаема руска намеса зад протеста на “жълтите жилетки”, което бе потвърдено от външния министър Жан-Ив льо Дриан. Според информация на US организацията Алианс за обезпечаване на демокрацията стотици свързани с Кремъл акаунти в туитър подстрекавали към антиправителствени демонстрации във Франция. Протестите до голяма степен се организират в социалните мрежи. “Води се разследване, но няма да коментирам, преди да станат ясни резултатите от него”, каза Льо Дриан.  ", "date": "2018.12.10", "title": " Кремъл отрича намеса във Франция\t\t\t"}
{"url": "https://trud.bg/%d1%82%d1%80%d1%8a%d0%b3%d0%b2%d0%b0-%d0%b4%d0%b5%d0%bb%d0%be%d1%82%d0%be-%d0%bd%d0%b0-%d0%bc%d0%b0%d1%80%d1%82%d0%b8%d0%bd-%d0%bf%d0%b5%d1%82%d1%80%d0%be%d0%b2-%d1%81%d1%80%d0%b5%d1%89%d1%83/", "text": "От банката искат отлагане Първото открито съдебно заседание по делото на бившият футболен национал Мартин Петров срещу „УниКредит Булбанк” АД е насрочено за четвъртък, 13 декември в Софийския градски съд. Процесът, за който първи съобщи „Труд” още през ноември 2017 г., тръгва по исковата молба на Петров, с която той настоява да му бъдат възстановени 3,8 млн. лв., източени от сметките му. Очаква се на заседанието съдът да разгледа исканията за доказателства, включително и платежни документи, за които банката твърди, че били вече унищожени. Адвокатите на Петров настояват за назначаване на експертизи, с които да се установи фалшифицирането на подписите на футболиста и близките му, както и използването на фалшив имейл адрес, чрез който са нареждани плащания и тегления от сметките на Петров. Представители на „Булбанк” обаче искат заседанието да се отложи по процедурни съображения. Така процесът ще може да стартира чак в първите месеци на 2019 г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.10", "title": " Тръгва делото на Мартин Петров срещу „Булбанк” за 3,8 млн. лв."}
{"url": "https://trud.bg/%d0%bc%d0%be%d0%b6%d0%b5-%d0%bb%d0%b8-%d0%b4%d0%b0-%d0%b8%d0%bc%d0%b0%d0%bc%d0%b5-%d0%bf%d0%be%d0%b2%d0%b5%d1%87%d0%b5-%d0%be%d1%82-%d0%b5%d0%b4%d0%b8%d0%bd-%d1%82%d1%80%d1%83%d0%b4%d0%be%d0%b2-%d0%b4/", "text": "Въпрос:  Здравейте, има ли възможност едновременно да съм назначен по трудово правоотношение с договор на повече от едно работно място? Ако да, на колко часа може да бъде всеки трудов договор? Благодаря. И. Христов, гр. Стара Загора Отговор:  Съгласно чл. 66, ал. 1, т. 8 от Кодекса на труда (КТ) в трудовия договор страните уговарят продължителността на работния ден или седмица. Нормалната продължителност на работното време в България е установена в чл. 136 от КТ, като работната седмица е петдневна с нормална продължителност на седмичното работно време до 40 часа, а на работното време през деня – до 8 часа. Пълният отговор четете в броя на вестник „Труд“ във вторник. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.10", "title": " Може ли да имаме повече от един трудов договор едновременно"}
{"url": "https://trud.bg/%d1%81%d0%b0%d1%82%d0%b8%d1%80%d0%b8%d1%87%d0%bd%d0%be%d1%82%d0%be-%d0%ba%d0%be%d0%bf%d0%b8%d0%b5-%d0%bd%d0%b0-%d0%b1%d0%b0%d1%81%d0%bd%d1%8f%d1%82%d0%b0/", "text": "„Съдбата ми наистина е тежка, защото аз съм Слабостта човешка…” – така започва една басня от новата книга на поета Атанас Звездинов, озаглавена „Басномонолози” (изд. „Български писател”, 2018). Преди време той беше определен от критика Григор Чернев като „Последният мохикан на баснята”. Съвсем точно казано, като се знае, че този жанр е пренебрегван от днешните сатирици като демодиран, а Звездинов издаде 6 книги с басни през последните 20 години. Новото томче е визитна картичка на поета по повод неговия 75-годишен юбилей. Премиерата се състоя в галерия-книжарница „София-прес” и събра десетки почитатели на автора, сред които бяха видни съвременни писатели. Боян Ангелов – председател на Съюза на българските писатели, връчи Почетен плакет на Атанас Звездинов по повод неговата 75-годишнина. Юбилярят беше уважен с поздравителен адрес от Корнелия Нинова. За своя колега говориха писателите Матей Шопкин, Георги Георгиев, Петър Анадасаров и Виктория Катранова. Анализ на творчеството на Атанас Звединов представи Иван Есенски: „Да бъдеш пионер в един такъв жанр е най-малко рисковано. Освен да начертаеш пътеката, трябва да създаваш и посоката; да изобретиш не само нова форма, но и съдържание, което не трябва да повтаря класическите образци, познати ни от Езоп, Лафонтен, Крилов, Михайловски. В тези „Басномонолози” той е успял да замени класическата поуката с послание, а това е възможно само по силите на Майстор. Звездинов говори по нов начин за нравствените категории днес – в едно време, което е обезценило етическото в публичното пространство. Той дава дешифроващия код, с който следващите поколения да разчетат нашето време”. Какво още би могло да се каже за стила на автора? Какво да очаква читателят от книга с монолози? Би ли могъл един монолог да изземе функциите на ситуативната сатира? Очевидно това е въпрос на изместване на гледната точка и изкуството за смяна на аз-говорителя. Другият важен избор е умението да се предложи тема: кой и за какво ще разказва в басномонолога? Как ще става „разравянето” и „раздвояването” на съзнанието? Тук именно е най-ярко изразен талантът на Атанас Звездинов! Няма да срещнете добре познатите ни персонажи от животинския или растителен свят в тяхното типично амплоа. Има някои малки изключения: монолози на бухала, пеперудата, пауна и папагала, но посланията са социално-нравствени в оприличаването им като наши съвременници изцяло в техния автоироничен дискурс. В почти всички творби авторът е въвел необичайни аз-повествователи – монолозите се водят от името на абстрактни понятия, някои от които са устойчиви митологеми: плуга на историята, троянския кон, гребена на вълната, въздух под налягане, изпятата песен, семето на съмнението; други монолози представят етико-естетически и личностни категории: суетата, признанието, омразата, злото, коварството, подкупа, покварата, компромата, унижението, насмешката, завистта, лакомията; не са забравени и философско-политическите категории: властта, ореола, автоцензурата. Очовечени са предмети от бита: салфетката, пирона, балона, колана, грима, тъпана, стълбата, бръснача, иглата, копчетата, палачинката, костилката и много други. В добре намерената от автора шаржовост читателят не просто се усмихва, той се забавлява от превъплъщенията на главния герой, нарочен за монологист, често против неговата воля. Той дори си позволява да спори в рамките на собствената си деперсонализация. Ето един пример: МОНОЛОГ НА ПАПАГАЛА На протест се бяха насъбрали  с хората и много папагали.  Нищо лошо. Правеше им чест,  че са солидарни, на протест.  Ала многотията зазижда  и напред едва-едва се вижда.  Та един на друг ухо подали,  препредаваха си папагали:  „Някой казал, друг разказал,  друг навярно го размазал…”  И в това им разнородно тяло  Искането беше забръмчало.  Всекиму се искаше да иска,  без да разбере какъв е риска…  И остана някаква си фраза –  викали я, ама кой я каза…  Нито чул съм, нито съм видял.  Но ми стига, че съм папагал. Сатиричното око на Атанас Звездинов прониква в толкова разнообразни нива на бита, взаимоотношенията, политиката и философията, че трудно могат да бъдат обобщени в един кратък критически хоризонт. Или както самият той казва в „Монолог на хоризонта”: „Не съм недостижим. Недостижима / е вечната надежда, че ме има”. Нека прочетем „Басномонолози” като собствено признание: ще се открием в огледалото за обратно виждане и в още десетки ситуации. И да не забравяме, че светът е оцелял, защото всеки е грешал.", "date": "2018.12.10", "title": " Сатиричното копие на баснята"}
{"url": "https://trud.bg/%d0%bf%d0%b5%d1%82%d0%b8%d0%bc%d0%b0-%d0%be%d1%82%d0%ba%d1%80%d0%b0%d0%b4%d0%bd%d0%b0%d1%85%d0%b0-%d0%bf%d1%80%d1%8a%d1%82-%d1%81-16-%d1%81%d1%83%d0%b4%d0%b6%d1%83%d0%ba%d0%b0-%d0%b8-%d0%b3%d0%b8/", "text": "Петима тийнейджъри откраднали прът с 16 суджука и ги изяли. Младоците набелязали пръта с овесените суджуци и се промъкнали късно през нощта, за да ги плячкосат. Стопанинът пък ги бил оставил да се веят в двора на своя дом в Карнобат, на улица „Димитър Благоев”. Като установил кражбата, човекът побеснял и веднага се обадил в полицията. Униформените задържали 15 годишния И.Я., 16 годишния Й.К., 15 годишния И.С., 17 годишния Д.Я. и 19 годишния Р.М., всички от Карнобат, които направили пълни самопризнания. Откраднатите суджуци обаче не могат да бъдат върнати на карнобатлията, тъй като били изядени светкавично след кражбата. Предстои извършване на оценка за себестойността им и възстановяването й на собственика. По случая е образувана преписка, която ще бъде докладвана в Районна прокуратура – Карнобат.  ", "date": "2018.12.10", "title": " Петима откраднаха прът с 16 суджука и ги изядоха"}
{"url": "https://trud.bg/%d1%81%d0%b0%d0%b9%d1%82%d1%8a%d1%82-%d0%b7%d0%b0-%d0%b3%d0%bb%d0%be%d0%b1%d0%b8-%d0%bd%d0%b0-%d0%ba%d0%b0%d1%82-%d1%80%d1%83%d1%85%d0%bd%d0%b0-%d0%b7%d0%b0%d1%80%d0%b0%d0%b4%d0%b8-%d0%bd%d0%be%d0%b2/", "text": "По този сайт ще се начислява „бонус-малус” Системите на КАТ в цялата страна блокираха днес и част от гишетата в 28-те областни служби в страната бяха затворени. Причината – през почивните дни програмисти от МВР започнали инсталирането на нов софтуер. Заради него рухнали едновременно и Автоматизираната информационна система „Управление на наложени глоби по наказателни постановления и извършване на плащания по тях през Интернет, SMS, WAP“, и Порталът за електронни административни услуги – задължения по документи, издадени от „Пътна полиция”. „На водачите не могат да се издават свидетелства за управление на МПС (шофьорски книжки), не могат да се приемат заявления за дубликат или подновяване на свидетелства, както и за издаване на такива на новите водачи”, каза шефът на КАТ Росен Рапчев пред БНР. Работят само каналите за първа регистрация на автомобили, гишетата за издаване на голям и малък талон за собственост, както и тези за временни номера, видя в КАТ-София екип на “Труд”. Опашки нямаше, защото системата за билетчета изобщо не даваше номера за блокираните гишета. Скапаната система за глобите обаче е важна, защото чрез справки в нея от догодина застрахователите ще ни начисляват “бонус малус”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.12.10", "title": " Сайтът за глоби на КАТ рухна заради нов софтуер\t\t\t"}
{"url": "https://trud.bg/%d0%b2-%d0%bd%d0%be%d1%80%d0%b2%d0%b5%d0%b3%d0%b8%d1%8f-%d0%be%d1%82%d0%ba%d1%80%d0%b8%d1%85%d0%b0-%d0%be%d1%84%d0%b8%d1%86%d0%b8%d0%b0%d0%bb%d0%bd%d0%be-%d0%b2%d1%82%d0%be%d1%80%d0%b8%d1%8f-%d0%bd/", "text": "В Норвегия откриха за движение втория най-дълъг мост в страната. Съоръжението е дълго километър и половина, близо до пристанищния град Нарвик, който се намира в Северния полярен кръг. Строежът продължи пет години. Китайска компания осигурява стоманените конструкции и отговаря за монтажа. Въпреки студеното време, много норвежци присъстваха на откриването и преминаха за първи път по новото съоръжение.", "date": "2018.12.10", "title": " В Норвегия откриха официално втория най-дълъг мост в страната (ВИДЕО)\t\t\t"}
{"url": "https://trud.bg/%d0%b1%d0%be%d0%b6%d0%b8%d0%b4%d0%b0%d1%80-%d1%87%d0%b5%d0%ba%d0%be%d0%b2-%d0%bc%d0%b0%d0%ba%d1%80%d0%be%d0%bd-%d1%81%d0%b5-%d0%ba%d0%be%d0%bc%d0%bf%d1%80%d0%be%d0%bc%d0%b5%d1%82%d0%b8%d1%80%d0%b0/", "text": "Президентът във Франция има толкова власт – той е главен магистрат, главен дипломат и главен военачалник, но той изпусна положението. Това обясни Божидар Чеков – журналист и писател, който живее във Франция, по   по повод обръщението, което се очаква Еманюел Макрон да направи към сънародниците си в опит за излизане от кризата, породена от протестите на гражданското движение на жълтите жилетки. „Явно този човек не е политик – той се компрометира с неговия страх, неготовото мълчание и неготовото изчакване, защото от начало беше само недоволство. Той не обърна внимание на жълтите жилетки, които ден и нощ бяха по улиците, както и цялата политическа класа не им обърна внимание. И недоволството премина в гняв, а те тръгнаха към Париж, който е символ на институциите и на властта“, добави журналистът. Според Чеков трябва да има избори, но „нови, различни избори“, тъй като френският президент „сам се е компрометирал“: „Хората не вярват в Макрон. Ако Макрон представляваше някаква надежда и ако беше реагирал – съотношението между тези, които го поддържат и тези, които не го поддържат, щеше да е различно“. Изкарването на протестиращите от гражданското движение като анархисти, показва „паниката на правителството, което е съставено от случайни хора без никакъв политически опит“, категоричен беше Чеков, според когото френският държавен глава „ще продължи да взима някакви решения, които не отговарят на това, което народът иска, а народът иска социална справедливост и представителност“.  ", "date": "2018.12.10", "title": " Божидар Чеков: Макрон се компрометира с мълчание и изчакване"}
{"url": "https://trud.bg/%d0%bf%d0%be%d1%81%d0%ba%d1%8a%d0%bf%d0%b2%d0%b0-%d0%b4%d0%b2%d0%be%d0%b9%d0%bd%d0%be-%d1%80%d0%b0%d0%b7%d1%85%d0%be%d0%b4%d0%ba%d0%b0%d1%82%d0%b0-%d0%b2-%d0%b7%d0%be%d0%be%d0%bf%d0%b0%d1%80%d0%ba/", "text": "Входът за едно от любимите и най-посещаваните места във Варна-зоопарка, поскъпва двойно. Но остава безплатен за малчуганите до 3 години, според предложението, което е внесъл в Общинския съвет на града кметът Иван Портних.  Билетът за деца от 3 до 7 години, който е 50 ст. трябва да стане левче, този за учащи и пенсионери ще се вдигне от 1 лв. на 2 лв., а таксата от 1.50 лв. за възрастни ще стане 3 лв. Кметът предлага още да бъде въведен пакетен билет за семейство с деца до 18 г. на стойност 6 лв., груповите посещения на ученици и пенсионери над 15 лица да струват 1 лв., а контактната зона за безопасно общуване с животните от 10 минути да се таксува с 2 лв. „За да изпълнява основните си функции – опазване на генофонда на дивите животни, повишаване на екологичното образование, възпитание в уважение към природата и любов към животните и за нормално функциониране на ОП „Зоопарк-СЦ“ – Варна, е необходимо да бъдат приети нови цени“, пише кметът. Той припомня, че цените за вход в зоопарка не са вдигани от 1 октомври 2012. Предложението ще бъде разгледано на предстоящото заседание на ОбС.  Сред предстоящите големи проекти за над 80 млн. лева на община Варна е и реконструкция и модернизация на зоопарка.Стойността на проекта е 1.2 млн.лева с ДДС, които ще бъдат осигурени чрез заем. Парите са предвидени за строителство на нова входна зона, на павилиони за напитки, сувенири и лакомства за обитателите му. Строеният през 1961 г. зоопарк е едно от най-атрактивните места с над 150 000 посещения на година.", "date": "2018.12.10", "title": " Поскъпва двойно разходката в зоопарка на Варна\t\t\t"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d0%ba%d1%83%d0%b1%d1%80%d0%b0%d1%82-%d0%b7%d0%b0%d0%bf%d0%bb%d0%b0%d1%88%d0%b5%d0%bd%d0%b0-%d0%be%d1%82-%d0%b1%d0%b5%d0%b4%d1%81%d1%82%d0%b2%d0%b5%d0%bd%d0%be/", "text": "17 населени места в община Кубрат са заплашени от безводие и бедствено положение заради риска от спиране на електрозахранването на ВиК „Меден кладенец”, което дължи 3 млн. лв. за ток. След като Общината, която е собственик на дружеството, отказва да подпише предложеното споразумение за разсрочено плащане, от Енерго-Про са спрели в понеделник, както предупредиха, захранването на администрацията на ВиК. Енергийното дружество напомня, че ако не се предприемат мерки, в сряда ще бъде прекъснат токът и към помпените. От Енерго-Про настояват да се подпише споразумението за разсрочено плащане, в което давали отсрочка от година, а Общината да стане гарант за издължаване на натрупаните в последните 5 години суми. Такова решение се е очаквало да вземе Общинският съвет миналата седмица, но споразумението не е подписано. „На практика местната власт в Кубрат демонстрира привидна готовност за преговори, но няма предприети адекватни мерки за погасяване на задълженията… Действията на местната власт до момента показват липса на реална заинтересованост към крайните потребители на ВиК „Меден кладенец“. На практика социалната функция по водоснабдяването години наред се изпълнява от Енерго-Про, което кредитира общинското ВиК дружество”, се казва в позиция на компанията. Кметът на община Кубрат Алкин Неби, който управлява от миналия март, заяви, че годишният бюджет на общината е 12 млн. лв. и изплащането на дълга ще затрудни изключително много работата им. Единственият начин да осигурят парите бил да разпродадат общински гори. Той не знаел дали ще успеят да продадат общинско имущество за дължимата сума, при това в рамките на 1 година, каквито били сроковете за разсрочване. По тази причина не се ангажирали с подписването на споразумението. На последното си заседание, проведено миналата седмица, Общинският съвет обаче е поел задължението да стане гарант за плащането, каза кметът. „В готовност съм да свикам общинския щаб и да обявим бедствено положение. Нека всички държавни институции се ангажират с проблема. Този дълг е трупан дълго време. Прокуратурата да се самосезира и да провери. Ако подпиша споразумението и не успеем да продадем общински гори за нужната сума, в указаното време, аз също ще стана виновен”, каза кметът. Той от своя страна също щял да покани компанията на разговори и да предложи други варианти за разсрочване и плащане. От Енерго-Про уточниха, че са предприели серия от действия по казуса, тъй като се очаквало догодина водоснабдяването на Кубрат да бъде поето от асоциацията в Разград и ВиК „Меден кладенец” да бъде ликвидирано, а задълженията му да станат несъбираеми. За взетите мерки били информирани министерствата на регионалното развитие и на енергетиката, ДАНС и други, за да се търси решение на критичната ситуация.", "date": "2018.12.10", "title": " Община Кубрат заплашена от бедствено положение заради спиране на водата\t\t\t"}
