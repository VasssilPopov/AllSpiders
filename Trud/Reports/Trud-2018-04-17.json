{"url": "https://trud.bg/%d1%80%d0%b5%d0%b6%d0%b0%d1%82-6000-%d0%b1%d0%be%d0%bb%d0%bd%d0%b8%d1%87%d0%bd%d0%b8-%d0%bb%d0%b5%d0%b3%d0%bb%d0%b0/", "text": "Около 6000 болнични легла за активно лечение в страната са под въпрос и вероятно НЗОК ще прекрати плащанията за тях. Причината е проект на нова Национална здравна карта, който беше приет във вторник от комисия с председател министъра на здравеопазването Кирил Ананиев и одобрен от ръководството на Министерството на здравеопазването. В проекта се посочва, че общо 32 913 легла са необходими за нуждите на българското население от болнична медицинска помощ. Анализ от 2017 г. показва, че за осъществяване на медицинските дейности в 28-те административни области са били необходими общо 24 723 легла. Въпреки това картата предвижда 8190 повече легла повече, за които НЗОК ще сключва договори с болниците. Общият брой на леглата за активно лечение в цялата страна в момента обаче е 38 803, т.е. с 6000 повече от предвиденото и с буфера (от над 8000 легла) в новата здравна карта – 38 803. Приемането на Националната здравна карта ще даде възможност Здравноосигурителната каса да упражнява правото на избор с кои лечебни заведения да сключи договори в случаите, когато на територията на дадена област има свръхпредлагане на конкретни медицински услуги, посочват от здравното ведомство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.17", "title": " Режат 6000 болнични легла\t\t\t"}
{"url": "https://trud.bg/%d0%b3%d0%bb%d0%b0%d1%81%d1%83%d0%b2%d0%b0%d1%82-%d0%be%d1%81%d1%82%d0%b0%d0%b2%d0%ba%d0%b0%d1%82%d0%b0-%d0%bd%d0%b0-%d0%bb%d1%83%d0%ba%d0%b0%d1%80%d1%81%d0%ba%d0%b8-%d0%bd%d0%b0-2-%d0%bc%d0%b0%d0%b9/", "text": "Оставката на председателя на СДС Божидар Лукарски ще бъде гласувана на 2 май в Пловдив, където ще се проведе следващото заседание на Националния съвет на партията. Това решение бе взето на днешното заседание на синьото ръководство, което започна със скандал. Лукарски се опита да не допусне представители на шест организации, които не си били платили членския си внос. Охранителите се опитаха със сила да спрат неизрядните, но заседанието все пак събра кворум.", "date": "2018.04.17", "title": " Гласуват оставката на Лукарски на 2 май"}
{"url": "https://trud.bg/%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb%d1%8f%d1%82-%d0%bd%d0%b0-%d0%be%d0%b1%d1%89%d0%b8%d0%bd%d1%81%d0%ba%d0%b8%d1%8f-%d1%81%d1%8a%d0%b2%d0%b5%d1%82-%d0%b2-%d1%81%d0%b2/", "text": "По инициатива на Студентския съвет при СА „Д. А. Ценов“ – Свищов и с подкрепата на председателя на Общинския съвет в града д-р Кристиян Кирилов, на 17 април се проведе за втора година конкурс на тема „Моят старт в бизнеса“. Инициативата бе организирана за всички студенти в свищовската Алма матер, а всеки участник трябваше да разработи проект на своята бизнес идея, която да представи под формата на мултимедийна презентация. В конкурса участваха 7 участника, които презентираха проектите си пред жури в състав- председател – гл. ас. д-р Юлиян Господинов, и членове – д-р Кристиян Кирилов, доц. Петя Иванова, доц. Марина Николова и доц. Искра Пантелеева. Преподавателите в журито са ръководители на различни катедри в Стопанска академия и са подбрани с цел обективното и максимално професионално оценяване на проектните предложения. Основни критерии при оценяването бяха оригиналност и иновативност на бизнес идеята, реалистично и детайлно планиране, логическа обвързаност между отделните части на бизнес плана и умения за презентиране. Д-р Кирилов, който е и спонсор на конкурса, сподели с младите хора, че именно с изработването на бизнес-план е стартирал преди години частната си практика. Своят бизнес-план за развитие той успешно е защитил пред Бюрото по труда и благодарение на него е получил в аванс цялата сума от паричното си обезщетение, с която реализира своята частна ветеринарна практика, развивана от него и до днес. С личната си история д-р Кристиян Кирилов накара младите хора да повярват, че днешните им проекти, утре могат да бъдат реалност. Той приветства провеждането на конкурса, чрез който се стимулират студентите да развиват нестандартни идеи и да придобиват увереност в знанията и уменията си. „Стопанска академия предлага много възможности за пътувания и срещи с работодатели, дали ще ги използвате – това зависи от вас и от това, дали сте активни докато учите. Ние инвестираме във вас време и знания, защото знаем, че вашите успехи са и наши успехи“, заяви д-р Юлиян Господинов. В края на конкурса бяха връчени три парични награди за най-добите проекти, а всички участници получиха поощрителни награди и грамоти от организаторите.  Д-р Кристиян Кирилов също получи „Грамота за активно участие в академичния живот на СА „Д. А. Ценов“, с което му бе засвидетелствано внимание от страна на домакините. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.17", "title": " Председателят на Общинския съвет в Свищов подкрепи конкурс на Стопанска академия „Моят старт в бизнеса“"}
{"url": "https://trud.bg/%d1%82%d0%be%d0%b9%d0%be%d1%82%d0%b0-%d0%bf%d1%83%d1%81%d0%ba%d0%b0-%d0%b3%d0%be%d0%b2%d0%be%d1%80%d0%b5%d1%89%d0%b8-%d0%b0%d0%b2%d1%82%d0%be%d0%bc%d0%be%d0%b1%d0%b8%d0%bb%d0%b8-%d0%bf%d1%80/", "text": "Японският автомобилостроител Тойота (Toyota Motor Corp) ще започне да оборудва в САЩ през 2021 година автомобилите си с безжична технология за комуникация на къси разстояния, което ще позволи на колите да си “говорят” с цел да бъдат предотвратени хиляди катастрофи годишно, предадоха Ройтерс и Асошиейтед прес. Компанията уточни снощи, че повечето от американските й модели би трябвало да имат тази технология до средата на следващото десетилетие. Сигналите от автомобил до автомобил могат да предупреждават за рязко спиране или за кола насреща. Министерството на транспорта на САЩ трябва да реши дали да приеме предложението да се изисква всички бъдещи автомобили да разполагат с тази модерна технология. Вицепрезидентът на Тойота, отговарящ за продуктовото планиране, Андрю Кутзи отбеляза, че автомобилите ще използват определени за целта радиовълни, за да изпращат сигнали на разстояние до 300 метра. Той се надява и други автомобилопроизводители да се присъединят към технологията. Други компании също я тестват и са разработени стандарти за комуникация между колите.  В Япония Тойота монтира технологията на над 100 000 автомобила след 2015 година.  Компанията е водеща при автоматичното спешно спиране, като го е направила стандарт за всичките си модели с изключение на четири. Секторът се споразумя да го въведе за всички модели през 2022 година.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.17", "title": " “Тойота” пуска “говорещи” автомобили през 2021 година"}
{"url": "https://trud.bg/%d0%b3%d0%b5%d0%be%d1%80%d0%b3%d0%b8-%d0%ba%d0%b0%d0%b4%d0%b8%d0%b5%d0%b2-%d0%b7%d0%b0-%d0%b8%d0%b2%d0%b0%d0%bd%d1%87%d0%b5%d0%b2%d0%b0-%d0%b8%d0%b7%d0%b1%d1%80%d0%b0-%d0%bf%d0%b0%d1%80%d0%b8%d1%82/", "text": "Позиция за  разпрати до медиите Георги Кадиев, лидер на “Нормална държава” – формацията, която подкрепяше кметицата в първата година от управлението й на район “Младост”. Ето какво написа Кадиев: По повод свързването на г-жа Десислава Иванчева с моето име и това на Нормална държава държа да уточня следното: Иванчева никога не е била мое “протеже”. Издигнаха я протестиращите от Младост, без каквато и да е намеса от наша страна. 100% от концепция, логистика, финасиране и поне 80% от изпълнение на кампанията бяха от Нормална държава. Направихме го с вярата, че помагаме на гражданското общество. Разграничихме се от нея в началото на юни миналата година и нашият заместник кмет в нейния екип Никола Вапцаров подаде оставка. Причината беше, че за повече от половин година г-жа Иванчева не работеше активно за изпълняване ангажиментите, за които беше избрана, а се появиха първите опасения за недобросъвестно изпълняване на служебните си задължения. За съжаление и до този момент тя не успя да стане управленец. Затова се извиних и на колегите от Нормална държава, и на обществото. За мен Младост бе огромно лично разочарование и огромен урок. Жалко. Можеше да е символ на нов начин на правене на политика. Вместо това избра парите и опошли всичко. И въпреки това, продължавам да вярвам, че сме на правилния път. Ангажирани, активни граждани, подпомагани от политици с кауза. Винаги ще има грешки и провали.  Но пътят е този.  Не се отказваме.", "date": "2018.04.17", "title": " Георги Кадиев за Иванчева: Избра парите и опошли всичко"}
{"url": "https://trud.bg/%d0%bf%d1%80%d0%be%d1%84-%d0%b0%d0%bd%d0%b4%d1%80%d0%b5%d0%b9-%d0%b4%d0%b0%d0%bd%d0%b8%d0%b5%d0%bb-%d0%b8-58-%d0%bd%d0%b5%d0%b3%d0%be%d0%b2%d0%b8-%d1%83%d1%87%d0%b5%d0%bd%d0%b8%d1%86%d0%b8-%d0%b3/", "text": "Градската художествена галерия във Варна е домакин на обща изложба на известния български художник и преподавател проф. Андрей Даниел и на негови 58 ученици. Тя се организира по проекта “Учители и ученици в изобразителното изкуство” на фондация “Въпреки”, подкрепен финансово от Министерството на културата и Столична община. Останалите участници в изложбените зали на други градове са професорите Емил Попов, Вихрони Попнеделев, Николай Майсторов и техни ученици. Предложението тази изложба да бъде във Варна идва от самия Андрей Даниел. Неговият дух присъства в творбите на младите, които са се докоснали до него, без да го копират, посочи организаторите на събитието. Изложбата е многолика, в различни посоки и отговаря дали съм бил деспот като преподавател, каза преди откриването й проф. Данаил. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.17", "title": " Проф. Андрей Даниел и 58 негови ученици гостуват с изложба"}
{"url": "https://trud.bg/300-%d0%bc%d0%bb%d0%bd-%d0%b5%d0%b2%d1%80%d0%be-%d0%b7%d0%b0-%d0%b5%d0%b2%d1%82%d0%b8%d0%bd%d0%b8-%d0%b7%d0%b0%d0%b5%d0%bc%d0%b8-%d0%b7%d0%b0-%d0%bc%d0%b0%d0%bb%d0%ba%d0%b8%d1%8f-%d0%b1%d0%b8%d0%b7/", "text": "300 млн. евро вече са на разположение на търговските банки у нас за формиране на нови кредитни портфейли за малките и средни предприятия, заяви Стоян Мавродиев, изпълнителен директор на Българска банка за развитие по време на конференция „Инфраструктура и растеж“. 274 млрд. евро по плана „Юнкер“ ще подкрепят европейски проекти в сферите на енергетиката, инфраструктурата и малките и средни предприятия, каза Герасимос Томас, председател на УС на Европейския фонд за стратегически инвестиции (ЕФСИ). България е сред десетте държави с най-добро усвояване на европейски средства, потвърдиха представителите на високо ниво по време на конференцията. Според министъра на икономиката Емил Караниколов, е нужен план за финансирането на Европа след 2020 г., така че най-важните проекти да се изпълнят. „Това, което пречи на всички страни на Балканите, е липсата на свързаност – добра пътна инфраструктура, жп линии, газова и електрическа връзка“, каза Караниколов. Според него е време за хибридно финансиране – съчетание на средствата на ЕФСИ, ЕС и банките за развитие. 43 млрд. евро са нужни за изграждане на всички жп връзки между държавите от Западните Балкани. Само България се нуждае от 14 млрд. евро за жп инфраструктурата.", "date": "2018.04.17", "title": " 300 млн. евро за евтини заеми за малкия бизнес"}
{"url": "https://trud.bg/37-%d0%b3%d0%be%d0%b4%d0%b8%d1%88%d0%b5%d0%bd-%d0%bc%d1%8a%d0%b6-%d0%bd%d0%b0%d0%bf%d0%b0%d0%b4%d0%bd%d0%b0-%d1%81%d0%be%d1%86%d0%b8%d0%b0%d0%bb%d0%bd%d0%b8-%d1%80%d0%b0%d0%b1%d0%be%d1%82%d0%bd%d0%b8/", "text": "37-годишен мъж е нападнал две служителки на Отдела за закрила на детето в Русе, като им е нанесъл удари с юмруци. Срещу него е образувано досъдебно производство за хулиганство, информира  Повод за агресивното поведение на 37-годишния мъж е станало поредното предаване на детето му на приемно семейство. От февруари миналата година момченцето му е отнето, тъй като е било доказано, че той не полага нужните грижи и детето живее в крайно лоши битови условия. Яростта си излял върху две служителки на социалната служба, като им нанесъл побой по лицата. Една от тях е началникът на отдела Милена Неделчева, която коментира случилото се:  “Мога да кажа, че това в отделите за закрила на детето е ежедневие. Вече станах и аз контингент на прокуратурата –  да подавам жалби.  Само преди месец имах заплаха за убийство от друг родител. Нямаме охрана, нямаме подкрепа, ние сме сами. Социалните работници напускат – само днес трима социални работника си подадоха молби за напускане”. Срещу побойника има образувано досъдебно производство за хулиганство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.17", "title": " 37-годишен мъж нападна социални работници в Русе"}
{"url": "https://trud.bg/%d0%be%d1%81%d0%b2%d0%b5%d1%82%d1%8f%d0%b2%d0%b0%d1%82-%d0%bd%d0%b0%d0%b9-%d1%80%d0%b8%d1%81%d0%ba%d0%be%d0%b2%d0%b8%d1%82%d0%b5-%d1%83%d1%87%d0%b0%d1%81%d1%82%d1%8a%d1%86%d0%b8-%d0%be%d1%82-%d0%bc/", "text": "Най-рисковите участъци от магистралите и скоростните пътища ще бъдат осветени през нощта. Това заяви един от авторите на нова наредба за проектиране на шосета доц. д-р инж. Румен Миланов за „Труд“. Стационарни осветителни тела няма да бъдат поставяни край целите трасета, обясни Миланов, който е и преподавател в транспортния факултет на Университета по архитектура, строителство и геодезия. Осветени обаче ще бъдат пътните възли на магистралите и скоростните отсечки, както и кръстовищата на първокласните пътища. Това ще става след икономическа обосновка, пише в проекта на новата наредба.  За да станат пътищата по-безопасни се предвиждат и редица други мерки. Сред тях е въвеждането на зони за безопасност край шосетата, които според класа на участъците ще са на отстояние до 8-16 метра от трасетата. В тях ще се отстраняват опасностите за участниците в движението при евентуален пътен инцидент, а когато това не е възможно ще се взимат нужните мерки за осигуряване безопасността на движение. Поставянето на предпазни огради край цялото трасе на автомагистралите не е удачно, а подобни съоръжения могат дори да са по-опасни при катастрофа, показват проучванията, обясни експертът. Такъв е случаят и с участъци като този на магистрала „Тракия“, на който стана тежката катастрофа на 13-ти април. При равен терен и липса на наклон няма практика в света за поставяне на предпазни огради, категоричен бе той. И подчерта, че липсата на мантинела не е причина за инцидента. Тепърва ще се търси причината за катастрофата, но със сигурност проектирането на магистралата няма нищо общо с трагедията, категоричен бе Миланов. Според статистиката, магистралите са между 3 и 5 пъти по-безопасни от останалите пътища, съотнесено към трафика по тях. В новата наредба за проектиране на пътища е предвидено при изграждане и рехабилитация на магистрали и пътища, при които позволената скорост на движение е над 100 километра час, да се изграждат по-плавни завои. С въвеждането на тол системата ще се мери и средната скорост за движение на водачите по магистралите. Така шофьорите ще бъдат санкционирани не само, ако в даден момент превишат позволената скорост от 140 км/час, а и ако за определен участък от пътя са се движили с по-висока средна скорост.   Предпазните огради на магистралата в определени участъци могат и да са опасни препятствия при определени условия. Например при удар под ъгъл над 50 градуса. Всичко зависи от терена, неговия наклон и сблъсъка. Това обясни почетният член на Българска браншова асоциация „Пътна безопасност“ и одитор по безопасност на пътната инфраструктура инж. Петко Табаков. Автобусът от тежкия инцидент на магистрала „Тракия“ на 13-ти април се е наклонил още преди да стигне окопа край пътя. Така че в случая една предпазна ограда би го преобърнала по-лошо, както си личи и по потресаващите снимки от трагедията. Още повече, че според всички норми за проектиране на пътища няма изисквания за поставяне на подобна ограда. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.17", "title": " Осветяват най-рисковите участъци от магистралите\t\t\t"}
{"url": "https://trud.bg/%d0%be%d0%ba%d0%be%d1%81%d0%b8%d1%85%d0%b0-%d0%bd%d0%b0-%d0%b7%d0%b5%d0%bb%d0%b5%d0%bd%d0%be-%d0%bd%d0%b8%d0%b2%d0%b0-%d0%b2-%d0%bd%d0%be%d0%b2%d0%be%d0%b7%d0%b0%d0%b3%d0%be%d1%80%d1%81%d0%ba/", "text": "Нива в землището на новозагорското с. Стоил войвода е била окосена “на зелено”, съобщиха от полицията. Сигнал за вандалското посегателство е бил подаден от 57-годишния собственик на имота. Около 1 дка от нивата е бил окосен само за 2-3 часа, между 20 и 23 ч. на 15 април. Основната версия е, че неизвестните засега извършители са посегнали на пшеничните посеви, за да ги използват за прясна храна на коне или други животни. Води се досъдебно производство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.17", "title": " Окосиха “на зелено” нива в Новозагорско"}
{"url": "https://trud.bg/%d0%bf%d1%80%d0%b0%d0%b2%d1%8f%d1%82-%d1%83%d1%87%d0%b8%d0%bb%d0%b8%d1%89%d0%b5-%d0%b7%d0%b0-%d1%80%d0%be%d0%b4%d0%b8%d1%82%d0%b5%d0%bb%d0%b8-%d0%b7%d0%b0-%d0%bd%d0%b5%d0%bf%d1%8a%d0%bb%d0%bd/", "text": "“Училище за родители” ще бъде открито в Сливен и региона, за да помогне на непълнолетни майки да завършат образованието си, съобщи зам.областният управител Димитринка Петкова. Инициативата е на областната администрация и ще бъде осъществена съвместно с РУО-Сливен, кметовете на общини и на малките населени места, учебните заведения и читалищата. Много момичета от социално-уязвимите слоеве напускат училище след 7-ми или 8-ми клас, а някои и по-рано, за съжаление, защото заживяват на семейни начала и стават майки на тази крехка възраст, каза Петкова. Не малко от тях имат желание да продължат образованието си в самостоятелни форми на обучение. Но им е трудно да се справят, тъй като имат пропуски в знанията. “Ще се търсят начини да им се помогне да наваксат пропуските, за да продължат напред”, заяви Димитринка Петкова. Освен това заниманията с невръстните майки и бащи ще се комбинират с часове за придобиване на здравна грамотност, умения да се грижат за малките си деца, ще бъде предоставяна информация за воденето на по-здравословен начин на живот и за семейно планиране. “Твърдица бе първата от четирите общини в Сливенска област, в която заедно с началника на РУО д-р Бисерка Михалева проведохме среща с кмета и екипа му, директори на училища, секретари на читалища”, съобщи зам.областният управител. От общината са настояли “Училището за родители” да започне работа в началото на есента, когато жителите на ромските махали се завърнат в домовете си след края на сезонната работа. През тази и предходната учебна година от образование в община Твърдица са отпаднали над 20 момичета заради съжителство на семейни начала и бременност. В “Училището за родители” ще бъдат привлечени и момичета, които са напуснали образованието заради бременност в по-минали години. “Идеята е отворена. През следващите месеци приемаме предложения, за да я обогатим. Ще търсим съдействието и на неправителствени организации”, допълни Петкова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.17", "title": " Правят “Училище за родители” за непълнолетни майки, за да ги върнат в образованието"}
{"url": "https://trud.bg/%d0%bc%d0%b0%d0%b3%d0%b8%d1%8f%d1%82%d0%b0-%d0%bd%d0%b0-%d0%b2%d1%8f%d1%82%d1%8a%d1%80%d0%b0-%d1%81%d1%8a%d0%b1%d1%80%d0%b0-%d0%b2-%d1%81%d0%bb%d0%b8%d0%b2%d0%b5%d0%bd-%d0%ba%d1%83%d0%ba%d0%bb/", "text": "Актьори, режисьори, сценографи от куклени театри в Бургас, Ямбол, София и Сливен, от Турция, Унгария и Швеция се дадоха среща на Петия международен фестивал на изкуствата “Магията на вятъра”, който започна на 17 април в Сливен. Това е единственият фестивал в България, организиран от куклен театър, който показва продукция не само на театралното, и на други видове изкуства, подчертаха организаторите от Държавния куклен театър в града-домакин. Освен много спектакли за деца и възрастни, в програмата е предвидена изложба, организирана от Националната художествена академия и Националната художествена гимназия “Д.Добрович”-Сливен под надслов “Плакат и визуална комуникация”. Гост на фестивала е поетесата, журналистката и преводачката Валентина Радинска, който ще се срещне с многобройните си почитатели в родния си град. Пианистката Мартина Табакова и цигуларката Кремена Николова ще изнесат концерт. Във фестивала ще се представят и студентите по актьорско майсторство за куклен театър от НАТФИЗ “Кр.Сарафов”. Част от събитията ще бъдат изнесени на открито, извън залата на сливенския куклен театър. “Тридневната програма е насочена и към децата, и към възрастните. Желанието ни е публиката да опознае изкуството, да общува с творците. Радваме се, че в нашия неголям – ветровит природно и духовно извисен по призвание – град, отново посрещаме изявени автори и творци от страната и чужбина”, каза директорът на сливенския куклен театър Ефимия Павлова. Сред тях са и директорите на големи фестивали от чужбина. Организатори на събитието са Държавният куклен театър, Министерството на културата и общината в Сливен. Патрон на фестивала е кметът на Сливен Стефан Радев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.17", "title": " “Магията на вятъра” събра в Сливен кукленици и творци на изкуствата от страната и чужбина"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b0%d0%bd%d0%b3%d0%b5%d0%bb%d0%ba%d0%be%d0%b2%d0%b0-%d0%bf%d1%80%d0%be%d0%b2%d0%b5%d0%b4%d0%b5-%d1%80%d0%b0%d0%b1%d0%be%d1%82%d0%bd%d0%b0-%d1%81-4/", "text": "Министър Ангелкова проведе работна среща с Алфонс Канантханам – министър на електрониката и информационните технологии, културата и туризма на Индия, в рамките на срещата на върха на ресорните министри от Г20, която се провежда в Буенос Айрес, съобщават от Министерството на туризма. Двамата обсъдиха възможностите за сътрудничество в туристическата индустрия между двете държави и се обединиха около тезата, че развитието на дигиталните технологии и модерният маркетинг са от огромно значение за туризма. Индия е сред водещите 50 туристически пазара за България и през миналата година у нас са пребивавали близо 22% повече туристи от азиатската страна в сравнение с 2016 г. Индийските гости се интересуват от културно-исторически и фестивален туризъм, балнео- и СПА програми, сити турове, събитиен и други видове туризъм. Възможностите обаче са още по-големи, защото далечните пазари са сред перспективните приоритети на маркетинговата политика на министерството, поясни министър Ангелкова. Тя отбеляза също рекордните постижения на страната ни в туризма през последните две години и акцентира върху потенциала на България да привлича все повече инвестиции в сектора като дестинация за четири сезона. Сред предимствата на страната ни са едни от най-ниските корпоративни данъци, насърчаващи предприемачите да правят бизнес у нас. За целта създадохме Карта на инвестиционните проекти в туризма, която вече надграждаме с втори етап и нови предложения, каза българският министър на туризма. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.17", "title": " Министър Ангелкова проведе работна среща с индийския си колега"}
{"url": "https://trud.bg/%d0%b3%d1%80%d0%b8%d1%88%d0%be-%d1%81-%d1%82%d1%80%d1%83%d0%b4%d0%bd%d0%b0-%d0%bf%d0%be%d0%b1%d0%b5%d0%b4%d0%b0-%d0%bd%d0%b0%d0%b4-%d1%84%d1%80%d0%b0%d0%bd%d1%86%d1%83%d0%b7%d0%b8%d0%bd-%d0%bd%d0%b0/", "text": "Григор Димитров се справи трудно с първия си съперник на “Мастърс”-а в Монте Карло. Три сета в два часа и половина трябваха на българина, за да надделее във втория кръг над французина Пиер-Юг Ербер (№82 в света) във втория кръг на турнира – 3:6, 6:2, 6:4.", "date": "2018.04.17", "title": " Гришо с трудна победа над французин на старта в Монте Карло"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bf%d0%b5%d1%82%d0%ba%d0%be%d0%b2%d0%b0-%d0%be%d1%82-%d0%b8%d0%bd%d0%b5%d1%80%d0%ba%d0%be%d0%bc-%d0%be%d1%82%d0%b3%d0%be%d0%b2/", "text": "От страна на „Инерком“ бяха дадени отговори на всички въпроси, които народните представители поставиха. Така министърът на енергетиката Теменужка Петкова обобщи пред   изслушването в специалната анкетна комисия по сделката. На заседанието на въпроси отговаряха представители на потенциалния купувач, тя самата в качеството й на министър и председателят на КЕВР Иван Иванов. Основно депутатите са се интересували от финансирането на сделката – произхода на финансирането и налице ли е собствен капитал на компанията, за да получи такова финансиране, каза Петкова. Самото създаване на анкетната комисия тя смята за изключително полезно, защото се надява „да даде отговор на много от въпросите, които възникнаха в обществото“. „Разбира се, от компанията се позоваха на клаузите за конфиденциалност, които, очевидно, са много сериозни по отношение на ангажиментите на купувача и продавача. Така че те не можаха да предоставят информация в детайли, но това, което стана ясно, е, че в момента тече процедура по отношение на произнасянето на Комисията за защита на конкуренцията (КЗК) дали подобна сделка е допустима. Това, което споделиха финансовите консултанти на компанията, е, че банките изчакват произнасянето на КЗК, за да могат да вземат своите решения. Имена на банки не бяха споменати“, каза министърът. Петкова посочи, че не може да говори за конкретни имена, които се цитират в публичното пространство, защото държавата няма отношение към сделката. „Държавата винаги се е интересувала от това какво се случва с електроразпределителните дружества и неслучайно тази дейност подлежи на много строга регулация. Гаранцията на държавата, че тези дружества се управляват и изпълняват своите ангажименти така, както предвижда нашето национално законодателство, е КЕВР и закона за енергетиката“, каза министърът. Тя увери, че ако някоя от компаниите не изпълнява ангажиментите си, има възможност при най-малкото нарушение собственикът да бъде отстранен от управлението на дружеството. Теменужка Петкова посочи отново, че познава собственичката на „Инерком“ Гинка Върбакова и семейството й от 20 години. „Смея да твърдя, че те са почтени хора и не виждам някаква причина да се драматизира в тази посока“, каза тя. На въпрос за преговорите с американските централи министърът посочи, че те все още не са започнали. Мисля, че те са наясно, че ситуацията няма как да продължи, мисля, че ще имаме добър диалог с тях и ще постигнем решение, което да е в интерес и на двете страни, каза Петкова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.17", "title": " Министър Петкова: От „Инерком“ отговориха на всички депутатски въпроси"}
{"url": "https://trud.bg/%d1%81%d0%bb%d0%b0%d0%b3%d0%b0%d1%82-%d0%bb%d0%b8%d0%bc%d0%b8%d1%82-%d0%bd%d0%b0-%d0%bf%d1%80%d0%b0%d0%b2%d0%b8%d1%82%d0%b5-%d0%b2%d1%8a%d0%b2-%d0%b2%d0%bb%d0%b0%d0%ba%d0%b0/", "text": "БДЖ ще сложи лимит на броя на правостоящите във влаковете, но само по основните направления, които са и най-натоварени. Това обясниха за „Труд“ от железниците. Промените предвиждат в купейните вагони да има до 20 правостоящи човека, а при безкупейните – не повече от 10 на курс. Във връзка с предстоящите почивни дни покрай Гергьовден БДЖ припомня, че пътниците, които ще пътуват по най-натоварените маршрути в празничните дни задължително трябва да са си купили билети предварително. „Ако нямат предварителна резервация, те няма да могат да си купят билети на касите на БДЖ преди самото пътуване“, каза изпълнителният директор на БДЖ Владимир Владимиров. Целта на железниците е да предотврати натрупване във влаковете през почивните дни. Продажбата на билети за празника започва от 23 април.", "date": "2018.04.17", "title": " Слагат лимит на правите във влака"}
{"url": "https://trud.bg/%d0%ba%d0%be%d1%80%d0%bd%d0%b5%d0%bb%d0%b8%d1%8f-%d0%bd%d0%b8%d0%bd%d0%be%d0%b2%d0%b0-%d0%b1%d1%81%d0%bf-%d0%bd%d1%8f%d0%bc%d0%b0-%d0%b4%d0%b0-%d0%b8%d0%b7%d0%bb%d1%8a%d1%87%d0%b8-%d0%bd%d0%be%d0%bc/", "text": "“БСП взе решение да не излъчва номинация за председател на КЕВР, тъй като той е изначално объркан орган, който не е независим. Това съобщи Корнелия Нинова в Благоевград. Това решение бе прието със 100 процента съгласие на изпълнителното бюро, няма да излъчваме и членове дори. Нашата позиция за КЕВР и ЧЕЗ не е променена, в Пиринско вече има над 18 хиляди събрани подписи срещу сделката за ЧЕЗ, сега обобщаваме и данните от страната, каза Нинова. “Ние сме твърдо решени да доведем битката срещу сделката за ЧЕЗ до край, хората не я одобряват, това го показаха и социологическите проучвания. Искаме спиране на тази сделка и държавата да участва в нова процедура по закупуването, каза още Нинова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.17", "title": " Корнелия Нинова: БСП няма да излъчи номинация за председател на КЕВР"}
{"url": "https://trud.bg/%d0%ba%d1%81%d0%bd%d1%81-%d1%89%d0%b5-%d0%b8%d0%bc%d0%b0-%d0%bb%d0%b8-%d0%b2%d1%8a%d0%bf%d1%80%d0%be%d1%81%d0%b8-%d0%b1%d0%b5%d0%b7-%d0%be%d1%82%d0%b3%d0%be%d0%b2%d0%be%d1%80%d0%b8/", "text": "Тревожната обстановка в Близкия Изток, който е доста близо до нас и от където се носи тътенът на ракетни удари, колкото и прецизни да са те, засилва чувствително интересът към свиканото от президента Румен Радев да заседание на Консултативния съвет за национална сигурност (КСНС). Първоначалното му намерение от преди месец бе да постави на вниманието на политиците енергийната сигурност на страната. Парламентът обаче създаде временна комисия по сделката за ЧЕЗ и е напълно логично да се изчакат нейните заключения. Прави впечатление темата на насроченото за 19 април заседание „Актуални рискове и заплахи за националната сигурност на Република България. Състояние на Въоръжените сили. Необходими мерки“. По първата й част почти всичко е ясно. Шефовете на специалните служби ще докладват обстановката и произтичащите от нея заплахи за нашата страна. Вече знаем, че според министъра на отбраната Красимир Каракачанов, за войската ни не се налага нищо специално, освен да изпълнява плановете си за подготовка. Няма и искания към България за конкретни ангажименти, което предполага, че не би трябвало да се превърнем в мишена с неприятни последици. В темата на заседанието, обаче има една втора част „Състояние на Въоръжените сили“, която предполага отговори какво е свършено до момента и как трябва да наваксаме очевидното изоставане. Тук всички членове на съвета трябва да се замислят върху думите на древнокитайския военен стратег и мислител, автор на трактата „Изкуството на войната“ Сун Дзъ: „Изкуството на войната учи да се осланяме не на възможността врагът да не се яви, а на собствената си готовност да го посрещнем; не на вероятността да не ни нападне, а на обстоятелството, че сме направили позициите си непревземаеми.“ Изпълнителната и законодателната власт дължат отговори за изпълнението на препоръките от предишни заседания на Съвета. Например, какво става с конкретния план за ускорена модернизация на въоръжените сили, който трябваше да бъде готов до 30 юни м.г. План може и да има, но ускоряването на модернизацията все още е под въпрос. То, ако погледнем, и модернизация няма. Проектите за самолетите и бойните машини са на междуведомствено съгласуване, а за корабите – в очакване. Или какво се случи с плана за попълване на недостига от личен състав в сектор Сигурност, който трябваше да бъда готов по същото време и с мерките за повишаване на квалификация, мотивация и престиж. И тук сигурно има план, но специално във Въоръжените сили големият процент некомплект не намалява. Няма голям оптимизъм, че увеличението на заплатите на военнослужещите, което в края на краищата се оказа най-малко в сравнение с полицаите и надзирателите в затворите, от началото на годината ще тласне този въпрос в положителна посока. А и очертаната перспектива от финансовото министерство не е блестяща. Огласеният проект на средносрочната бюджетна прогноза за 2019-2021 г. не предвижда средства, които да дадат възможност и през следващата година да растат военните заплати, както се надяваше и самият министър на отбраната. Интересно е тогава, какво пише в този план за попълване на недостига от личен състав, след като няма нищо в бюджета?! Подобна невъзможност на държавата дава храна на теориите за промяна .на типа на армията ни. Вече е налице сериозна разработка, чието обществено обсъждане е на дневен ред, на експертен състав под ръководството на полковник от резерва доктор Румен Кисьов, според която мирновременният състав на Българската армия трябва да се увеличи два пъти, за да изпълнява своите конституционни задължения. А това не може да се случи без съвместяване на професионалната военна служба с наборната със задължителен характер за мъжете от 18 до 45 години и доброволен за жените. Не е за подценяване и финансовата страна на въпроса. Прогнозите са, че месечните разходи за един наборник ще възлизат на около 800 лв., а за един професионален сега са около 2 хиляди. Другият основен аргумент е, че мобилизационният резерв се пълни, именно, от отслужили наборници. Всичко това е вятър в платната на Патриотите. Нещата, обаче не са толкова еднозначни. Ако все пак членовете на КСНС, поискат да анализират задълбочено състоянието на Въоръжените сили те трябва да направят конкретни препоръки за осигуряване на необходимата численост и за ускореното превъоръжаване. В противен случай ще трябва да разчитаме единствено на факта, че от нас не искат да поемаме ангажименти, което ни успокоява в известна степен. Но това е доста измамно. Все още светът уважава държавите със силни армии. За това въпросите не бива да остават без отговори.   Скорошната доста голяма порция от промени във висшето военно командване е доста интересна. Красноречив е фактът, че началникът на отбраната получава най-високо военно звание, което, според Закона за отбраната и Въоръжените сили, ще му даде възможност да изпълни целия си мандат. От това решение следват поне два извода. Първо, налице е определена стабилизация във военния елит. Предишните двама началници на отбраната слязоха доста рано от поста. Второ, политическата власт е доволна от управлението на армията, след като ген. Андрей Боцев остава на върха на военната йерархия. Остава самата власт да си свърши работата по осигуряването на войската ни.", "date": "2018.04.17", "title": " КСНС: Ще има ли въпроси без отговори?\t\t\t"}
{"url": "https://trud.bg/%d0%bf%d0%be%d0%bb%d0%ba-%d1%81%d0%bb%d0%b0%d0%b2%d1%87%d0%be-%d0%b2%d0%b5%d0%bb%d0%ba%d0%be%d0%b2-%d0%b4%d0%b5%d0%bf%d1%83%d1%82%d0%b0%d1%82-%d0%be%d1%82-%d0%b1%d1%81%d0%bf-%d0%b7%d0%b0/", "text": " – Ударът в Сирия има няколко измерения. Първото е чисто военно-техническо – да се тества готовността на сирийската и руската противоракетна и противовъздушна отбрана. И по този повод той беше извършен много предпазливо. Самолетите на Великобритания и Франция, които участваха почти символично в операцията, не рискуваха да навлизат в сирийското въздушно пространство. Но това беше тест най-вече за реакцията на Русия в политическо отношение. Затова ударите бяха много внимателни, въпреки че точките им са по цялата западна част на Сирия. Нито една от ракетите не включваше места и обекти, където са разположени руски войски. Другото измерение на тези удари е свързано с Доналд Тръмп, който на всяка цена трябваше да покаже, че прави онова, което е казал. Независимо от ефекта на удара. Ако е търсел елемент на изненадата, то такъв не беше постигнат.  – Не, категорично ви казвам, че Русия не е била предупредена. И това пролича от реакцията на Русия, от изказването на техния посланик в ООН. Необичайно е това, че тя не е била предупредена.  – Макрон може всичко да казва. Той заяви, че Сирия е преминала червената точка, която Франция й постави. Франция може да поставя червени знамена, но червени точки не може. Тя не е в такава позиция.  Още в събота говорих с хора от Дамаск, които ми казаха следното: „Ние бяхме предупредени предния ден (петък) на обяд и всички бяха евакуирани по бомбоубежища и по места, където ще е по-малка опасността от ракети. Това означава, че и летища, и поделения, и обекти са били добре защитени.  – Разбира се, че от руснаците, от кого другиго! Те имат изключително добро разузнаване в района, вкл. космическо, въздушно, радио, военноморско… и се долавят много добре признаците на подготвящата се атака. Затова казвам, че има и политически измерения. А участието на Великобритания и Франция в случая бе символично – само за да се покаже солидарност със САЩ от една страна, и след това да имат претенцията, че са взели участие в нещо много важно.  – Двете страни винаги твърдят различни неща. Но коя цел? Това, което виждаме, са едни разрушени сгради. Не видяхме разрушени самолети на летища, важни пунктове за управление. Твърди се, че са поразени изследователски центрове, центрове за производство и складове за съхранение. Ако беше така, би трябвало да има големи поражения. Няколко дни ще минат и ще излязат реалните резултати. От тях ще се види доколко сирийската противоракетна и противовъздушна отбрана се е задействала навреме и ефективно. За мен е по-важно друго да се разбере – доколко противоракетната отбрана чрез съвременните радиоелектронни средства е успяла да наруши работата на радиовисотомерите и да отклони ракетите от целта, обърквайки полета им. Съмнявам се и в броя на изстреляните ракети – твърдят, че са 103. Но може би се казва така, за да бъде той два пъти по-голям от април миналата година, когато бях изстреляни 59 ракети.  – Единственото неочаквано в тази ракетна атака е, че бяха нанесени удари в самия Дамаск. Научно-изследователските центрове не се разполагат в покрайнините, те се маскират добре като обикновени сгради. Ако има складове с химическо оръжие, бъдете сигурни, че няма да се разположат там. Но ефектът е политико-козметичен, това беше символика – постигане на ограничени цели. Това не променя баланса на силите в региона, не нанася кой знае какви поражения на инфраструктурата и изобщо не променя политическата обстановка в Сирия. Този удар просто постигна заканата за наказателен характер на действие.  – Това означава, че няма химически оръжия, няма бойни отровни вещества.  – Това са глупости. Отворете един варел с хлорпикрин или хлорин и ще видите трябва ли да се съединява с друго вещество, за да има ефект. Не вярвайте на това. Ако се бомбардират такива обекти, съдържащи подобни вещества, дори и некомбинирани, последствията ще са ужасни.  – Турция в момента се държи изключително адекватно, тъй като защитава само и единствено националния си интерес. Не на НАТО, не на Европа или на САЩ. Турция предупреди и едните, и другите, а Ердоган изтъкна, че „ние сме тези, които се борим с тероризма в региона”. Друг е въпросът, че е възможно в един краткосрочен период да има нови удари.  – Защото никъде не чух тази самолетоносачна армада от 4-5 бойни кораби, които се придвижват в Средиземно море, да ги е върнал някой. Освен това в района на Персийския залив са поставени в готовност летища. И най-вече: Израел дотук още мълчи. А когато Израел мълчи, това означава, че подготвя нещо. Какво – ще видим после.  – Отчитайки много внимателно ограничените възможности на САЩ и съюзниците им в района на Средиземно море, както и характера на удара – изключително ограничен и не мащабен, Русия във всички случаи е извлякла полза, тъй като е придобила достатъчно информация за места на изстрелване, за траектории и т. н. Вярно е, че руското външно министерство каза, че това е обида за Русия и лично за Путин. Но не заради нанесения удар, а заради това, че не са предупредени. И не случайно те свикаха спешно заседание на Съвета за сигурност на ООН. В конкретния случай решението на Русия да не отвръща на удара е мъдро, защото това можеше да прерасне в много по-голям конфликт. А може би точно това иска г-н Тръмп? Аз съм на мнението, че нещата в този регион не могат да се решават с ракети, с бомби, с авиация и с война. Крайно време е нещата да започнат да се решават политически.  – Със сигурност ще кажа, че тази цел не е Асад, тя е насочена срещу Русия и ограничаване влиянието й като фактор в Източното Средиземноморие. Защото едва след намесата на Русия през 2013 г. там се промени баланса на силите. Няма какво да се лъжем, ако Русия не беше се намесила тогава, сега нямаше да има нито Асад, нито Сирия. Щеше да има една нова ислямска държава. Тези ракетни удари бяха тест за реакцията на Русия. Но направени с политико-козметически и изключително пропаганден ефект. Можем да кажем, че след тях агнето е цяло, макар и поопърляно – живо и здраво е, но вълкът не е сит. Тази намеса на Великобритания чрез Тереза Мей, Борис Джонсън и тези горещи тиради, им свършиха чудесна работа, защото отклониха вниманието от случая „Скрипал”.  – С този удар наистина много се бързаше, за да не излязат някои заключения от експертите на ОЗХО – ако кажат, че не е бил режима на Асад, тогава щеше да стане страшно.  – Имам особено отношение към това понятие „умерена опозиция”. То е по-скоро в луксозните хотели във Великобритания, Франция или Турция, отколкото на място. И нейната основна цел е свалянето на Башар Асад от власт и идването на тази умерена опозиция. Те също загубиха много позиции и не се ползват вече с такова доверие. По-скоро силите, които там противостоят засега, са ислямистките групи – Ислямска държава, всичките видоизменени групи на Нусра, на Ал Кайда и много други, голяма част от тях поддържани от Саудитска Арабия. Турция пък има интерес да поддържа онези, които противостоят на кюрдите. Но тук има един парадокс. Засега не чувам някой да го споменава.  – В цялата тази ситуация, когато се изправят една срещу друга велики сили и регионалните играчи, никой вече не говори за нанасяне на удари по Ислямска държава и по ислямистки групи и отряди, а само за нанасяне на удари по силите на режима. Което във всички случаи ще даде глътка въздух на ДАЕШ и на онези които ги подкрепят, да се съвземат, прегрупират и да активизират действията си на територията на Европа. Което е страшно. А това е реална опасност за България. Мащабни бойни действия там ще доведат до увеличаване на мигрантски потоци. Онзи ден гръцкото правителство предупреди за това, което е сигнал, че ще има активизиране на този проблем. Това се отнася и за нас.  – Ще се върна малко по-назад с един създаван образ – на Саддам Хюсеин, и версията за наличие на биологични оръжия в Ирак. Оказа се пълна лъжа. Това даде възможност да бъде потрошен чрез война огромен район с един милион убити. Помня Амр Муса – генералния секретар на Арабската лига, който каза тогава: „Не нападайте Ирак, ще отворите вратите на ада в Близкия Изток.” И те я отвориха, промени се съдбата на милиони хора. Опустошителни конфликти, консолидиране на международни терористични групировки, създаването на чудовището ИД, ситуацията в Сирия. Чрез очерняне на който и да е регионален лидер се отива към неговото сваляне и елиминиране. Оттам овладяване на райони, които очевидно са богати на енергоносители, не става въпрос само за петрол, а за пари. Да си спомним какъв беше формалният повод за започване на събитията в Сирия.  – Катар като американски сателит беше разработил вече проект на един огромен газопровод, който преминавайки през сирийска територия покрай Холмс, да излезе на турското Средиземно море като контрапункт на Южен поток. Е, Башар Асад отказа осъществяването на този проект, и оттам започнаха Арабските пролети и инсценировките. Никога не съм вярвал, че арабските пролети – където и да бяха, са били спонтанни. Страните, в които имаше Арабска пролет, в момента има диктатури. И то военни.  – Западният свят в лицето на САЩ и Великобритания са сериозно обезпокоени от това как Русия върви по пътя на нарастване на мощта й – не само военно-техническа, а включително и икономическа. Макар да се съмняват в икономическата й мощ, няма как да развиваш колосални и модерни въоръжени сили, ако си беден. За да бъдеш в космоса, трябва да имаш пари. Друг е въпросът какви са приоритетите на Русия – очевидно тя създава опасността. Особено последните 10-15 години САЩ са обезпокоени от пътя, по който върви Русия, и най-вече от евентуалните перспективи за създаване на мощни регионални съюзи – с Китай, с Индия, с част от европейските държави в икономическо и енергийно отношение. Германия критикува Путин, но Северен поток лека-полека си върви.   Полковник Славчо Велков е роден през 1950 година във Велинград. Завършил е ВВУ „В. Левски” във Велико Търново и Академия „Г. С. Раковски” с отличие. Работил е в Западна Африка и Близкия Изток. Специалист в борбата срещу тероризма. Сега е депутат от ПГ „БСП за България”. В НС е член на Комисията по отбрана и е зам.-шеф на Комисията по контрол над службите за сигурност.", "date": "2018.04.17", "title": " Полк. Славчо Велков, депутат от „БСП за България“ и експерт в борбата с тероризма, пред „Труд“: Путин не е бил предупреден за ударите в Сирия"}
{"url": "https://trud.bg/%d0%bf%d1%80%d0%b0%d0%b2%d0%be%d1%81%d1%8a%d0%b4%d0%b8%d0%b5%d1%82%d0%be-%d1%83-%d0%bd%d0%b0%d1%81-%d1%81%d0%b5-%d0%bf%d1%80%d0%b5%d0%bf%d1%8f%d1%82%d1%81%d1%82%d0%b2%d0%b0-%d0%be%d1%82-%d0%b1%d1%80/", "text": "Продължава издирването на изчезналия затворник от Пловдив, както и на двамата затворници, които избягаха от софийския затвор. Какви служители на закона са охранителите и надзирателите в тези затвори, как така им бягат опасни престъпници, питат се гражданите. А какви са тези следователи и полицаи, които десетина дни все не могат да ги заловят? Прокурорите не предявяват стабилни и строги обвинения, съдиите оправдават престъпници или издават леки присъди за тежки престъпления, убедени са мнозина. Законодателите са лентяи и мързеливци и само рахатясват в парламента, съгласни са те с Бойко Борисов, не произвеждат добри закони. А българите вопият за сигурност и обществен ред, за поне малко справедливост, каквато по определение предполага правосъдието. Преди 28 години под път и над път им обещаваха тези ценности в пълен обем. Народовластие във вид на демокрация щяло да ги огрее, правова държава идела да замени онази лошата социалистическата. Още в началото на 90-те неведнъж писахме в „168“ часа, че само баламосват хората и в синьо-червената политическа мъгла тези благини не могат да поникнат. По онова време един от основателите и ръководителите на СДС размахваше юмруци за „разграждането на системата, свобода, капитализъм и градеж на либералната демокрация“, думите са негови. По наше време споделя: „Резултатът е ясен – драматична социална диференциация; основното богатство на страната е в ръцете на 300 семейства; създаде се прослойка от паразити, заграбили народното богатство. Милиони хора са в потискаща бедност; обезлюдиха се цели региони; изтичането на работна ръка и умове от страната доби характер на паническо бягство; демографски срив; настъпваща циганизация, а не интеграция на етническите съставки на нацията…“ За да се случи това, за да се реализира американският план за България „Ран-Ът“, още във Великото народно събрание по предложение на кабинета на небългарина Андрей Луканов се прокарват първите подходящи законодателни мерки: обезсилване в съда на част от събраните в хода на предварителното производство материали, ограничения за задържане на арестуваните, широки възможности за адвокатите да се намесват още в ранна фаза на следствието. Ускорено следват нови и нови „синхронизации на българското законодателство с европейското право“. Така „шефовете и на трите власти се превръщат в криминогенни фактори“, заяви съдебният психиатър доц. Борис Щърбанов. Затова разпадащото се авторитарно общество не пое по пътя към гражданското, а към криминалното. Преди 10 ноември 1989 г. имаше само стабилно контролирана професионална престъпност и нискостепенна корупция. При създадените нови условия двете обществени болести придобиха международна интегрираност, добре организирани форми и зловещ характер. През 1996 г. писахме в „168 часа“, че „новопоявилата се политическа „класа“ е кодирана целенасочено да извърши криминализиране на стопанския живот и обществения организъм и този процес практически вече е завършен.“ Корумпиращият натиск върху различните обществени институти и държавни структури стана безпрецедентен за цялата ни история. Оттам и появата на  безподобната арогантност на политици, магистрати, полицейски, митнически и прочие чиновници, надхвърлящи доходите им за три-четири живота.  Анализ на прокуратурата сочи, че над 500 престъпници с ефективни присъди са избегнали правосъдие и се укриват, въпреки че са осъдени на лишаване от свобода или доживотен затвор. Директорът на ГДБОП-МВР главен комисар Ивайло Спиридонов информира, че ГДБОП е установила наличието в края на миналата година у нас на около 400 организирани престъпни групи с над 2000 членове. Междувременно политиците и НПО провокатори непрестанно сочат за главни виновници ту прокуратурата, ту съдиите, ту полицията, напоително доносничат и ги клеветят в Брюксел. Или ги противопоставят едни на други. Неефективността в областта на правосъдието е резултат от няколко фактора, невярно е да се приписва само на лошите полицаи, на корумпираните прокурори и съдии. При все че кусурите на законотворците ни са много, не може да се приписва и единствено на лошото законодателство у нас – то не е по-различно от това в други европейски държави. Друг въпрос е, че прилагането му на практика е проблем у нас. Проблем са лошото разходване на пари в системите и  погрешната поради политическата намеса кадрова политика в областта на правосъдието и вътрешния ред. Първото пречи да се ускори разследването – има огромен проблем с бавни експертизи, липса на кадърни експерти и нежелание или невъзможност да се плаща на кадърните. Второто, кадровата политика, препятства да се осъществи ефективна превенция на престъпността и така пречи на всичко. Но Третият „стълб“ на ЕС – сътрудничество в областта на правосъдието и вътрешните работи (СОПВР), обхващащ съвместното формиране на общи позиции по отношение на цял куп политики в правосъдието, е здраво монтиран и у нас. Затова следствие са разгромените полицейски и тайни служби,  наличието на зависими и нерядко подкупни магистрати и чиновници в различни държавни и общински структури.  Има много какво да се направи за оздравяването на държавния организъм, но в днешния либерален бардак, когато България не се управлява от българи и в полза на българите, това е невъзможно. Тук законодателство не се твори, то се налага през парламента почти буквално от Брюксел и частично подмолно от соросоидни, грантаджийски и прочие подривни организации. И в Европа Брюкселското законодателство не работи за европейските народи и граждани, доказват го броженията в техните общества, изострящото се недоволство от политическите им елити, нарастването на националистическите тенденции. Фикции са правовите държави там, изпразнени от съдържание са Ония им ценности. Ялови са и ценностите им, и отстояващите ги управници, и управленските им действия.  Никаква демокрация не е либералната. „Неолибералната идеологема за „преход към демокрация“, пише Имануел Уолърстейн, е една огромна идеологическа манипулация“. „От свободата остава само рекламната илюзия“, писа Жан Бодрияр още в началото на 90-те. Когато източноевропейските народи се устремиха към нея, тя отдавна агонизираше на Запад. Разклатена е там и правовата им държава, нито в борбата с корупцията са преуспели повече от нас, нито в имиграционната политика, в борбата с тероризма и трафика на наркотици. И повече от нашето МВР крият данни за престъпността у тях. И все пак България, бидейки най-добросъвестна членка на ЕС, изпълнява ангажиментите си да сближава законодателството и направо да уеднаквява политиките си с тези на ЕС в областта на напукания им Трети стълб „Правосъдие и вътрешен ред“. Законодателството ни в тази област е пределно повлияно и от практиките на Европейския съд за правата на човека. Законодателството и политиките ни не се различават особено от тези в другите държави на ЕС и са определени от една обща рамка. Нито рамката е здрава, нито Третият им стълб крепи държавността и това не е случайно, тъй като на прицела на глобализацията на транснационалните компании е именно националната държава. Укрепването й, включително и чрез внасяне на национални елементи в законодателството и национални специфики при прилагането на законите, е тенденция, която може да разруши ЕС. Но ще спаси Европа.", "date": "2018.04.17", "title": " Правосъдието у нас се препятства от Брюксел\t\t\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d1%80%d0%b5%d1%81%d1%82%d0%b0-%d0%bd%d0%b0-%d0%ba%d0%bc%d0%b5%d1%82%d0%b0-%d0%bd%d0%b0-%d0%bc%d0%bb%d0%b0%d0%b4%d0%be%d1%81%d1%82-%d0%b8%d0%b2%d0%b0%d0%bd/", "text": "АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.17", "title": " Вижте ареста на кмета на “Младост” Иванчева в снимки (ГАЛЕРИЯ)"}
{"url": "https://trud.bg/%d0%b1%d0%b8%d0%b2%d1%88-%d0%b7%d0%b0%d0%bc%d0%b5%d1%81%d1%82%d0%bd%d0%b8%d0%ba-%d0%bd%d0%b0-%d0%b8%d0%b2%d0%b0%d0%bd%d1%87%d0%b5%d0%b2%d0%b0-%d0%bf%d1%80%d0%b5%d0%b4-%d1%82%d1%80%d1%83%d0%b4/", "text": "„Труд“ потърси за коментар  бившия й заместник Иван Лапатов. Той бе от квотата на „Нормална държава“ и неговото изгонване бе една от причините за раздора между формацията и кметицата. За Лапатов Десислава Иванчева издаде заповед да не бъде допускан в сградата на районната аминистрация, а бравата на кабинета му бе сменена. Сумата, която се цитира от медиите, е огромна. С такива финансови ресурси разполагат строителните фирми и ако има наистина подкуп, е ставало дума за тази сфера. Не е екология, не е образование, не е здравеопазване – строителство е.", "date": "2018.04.17", "title": " Бивш заместник на Иванчева пред “Труд”: Сумата за подкупа е огромна"}
{"url": "https://trud.bg/vivacom-%d1%83%d0%b2%d0%b5%d0%bb%d0%b8%d1%87%d0%b8-%d1%81%d0%ba%d0%be%d1%80%d0%be%d1%81%d1%82%d0%b8%d1%82%d0%b5-%d0%b2-%d0%bc%d0%be%d0%b1%d0%b8%d0%bb%d0%bd%d0%b0%d1%82%d0%b0-%d1%81%d0%b8-%d0%bc%d1%80/", "text": "VIVACOM надгради мобилната си мрежа в пет от най-големите градове в страната, въвеждайки следващото поколение технология – 4,5G или LTE Advanced. Това осигурява на клиентите на телекома по-високи скорости на сваляне на информация от интернет – до 150 Mbps за download. Така потребителите на телекома ще могат да гледат безпроблемно видео, да предават на живо и като цяло – да сърфират по-бързо в световната мрежа. За целта смартфонът им трябва да може да поддържа LTE Advanced. 4.5G мрежата на VIVACOM вече е достъпна в София, Пловдив, Бургас, Русе и Стара Загора, като покритието е на територията на целите градове. Още преди старта на активния летен сезон, до средата на месец юли, компанията ще осигури покритие на новата технология в още 44 града в цялата страна. „Развиваме мрежата си в името на клиентите ни. Постигането на все по-високи скорости в мрежата на VIVACOM не е самоцел. Продиктувано е от очакванията на потребителите и бизнеса за бърз и динамичен достъп до необходимата им информаиця или услуга в интернет. С развитието на новите технологии скоростно се развиха онлайн услугите, облачните решения и дигиталното управление на редица сфери от живота на всеки човек, компания и дори градове. Тези услуги от своя страна изискват още по-развити технологии и мрежи, през които да бъдат управлявани. VIVACOM отговаря адекватно на новите изисквания на обществото и бизнеса. „Вярвам, че в това се състои и отговорността на нашата компания към клиентите ни“ обяснява мотивите на новата имплементация Радослав Златков, главен техничекси директор на VIVACOM. Телекомът започна поетапното въвеждане на следващото поколение 4,5G технология след като получи отличие за най-бърза мобилна 4G мрежа за 2017 г. от независимата компания Оokla. Резултатите се основават на тестове на реални потребители чрез популярното им приложение Speedtest. Тази година 4G мрежата на VIVACOM получи ново признание за най-добро покритие на населението в измерване, направено от водещия независим доставчик на решения за безжичната индустрия GWS (Global Wireless Solutions). Наред с инвестициите в мобилните технологии, VIVACOM продължава да развива и мрежата LoRa, която позволява безжично свързване на много на брой различни устройства и така се превръща в основа за развитие на умните градове и Интернет на нещата. След като стартира с нея в София през ноември 2017 г., телекомът вече изгради такава мрежа и Пловдив и Варна. Плановете за развитие предвиждат покриване на още 9 града, сред които както големи областни центрове, така и средни и по-малки населени места и курорти. Това са Бургас, Стара Загора, Несебър, Велико Търново, Благоевград, Габрово, Враца, Плевен и Банско.  VIVACOM има технологичната възможност да развие бързо новата мрежа във всеки град, в който бизнесът или местната власт виждат потенциал за въвеждане на умни решения за управление. Следвайки световните тенденции, в последните няколко години VIVACOM развива технологичната си структура последователно и целенасочено, подготвяйки се за иновативното бъдеще на умните градове, цифровизираните домове и дигиталното общество като цяло. За плавния преход към едно ново и много по-технологично бъдеще, компанията целенасочено инвестира в дигитализацията на българското образование, развива и предоставя достъпни решения за дигиталани класни стаи и иновативно обучение. Освен технологична база и софтуер, VIVACOM осигурява и обучение на преподавателските екипи, инвестирай в допълнение към технологията ценно време и човешки ресурс. Компанията предвижда да стартира собствена техническа лаборатория VIVACOM Tech Lab, която ще даде възможност на стартиращи компании да тестват услугите си в реална среда с действащи последно поколение технологии. „Отговорността към новото поколение на България разбираме като отговорност за техните знания и умения за едно ново и вълнуващо дигитално бъдеще, което, обаче, ще е гостоприемно само за подготвените. Инвестираните време, сили, концентрация и кnow-how в образованието сега е базата за развитие на нашите деца.“, така Радослав Златков обясни ориентираната към образованието политика на телекома.", "date": "2018.04.17", "title": " VIVACOM увеличи скоростите в мобилната си мрежа до 150 Mbps download в 5 града в страната\t\t\t"}
{"url": "https://trud.bg/%d0%b0%d1%80%d0%b5%d1%81%d1%82%d1%8a%d1%82-%d0%bd%d0%b0-%d0%b8%d0%b2%d0%b0%d0%bd%d1%87%d0%b5%d0%b2%d0%b0-%d0%b5-%d1%81%d0%ba%d0%b0%d0%bb%d1%8a%d0%bf%d0%b5%d0%bd%d0%b0-%d0%b8%d1%81%d1%82%d0%be%d1%80/", "text": "„Десислава Иванчева и нейният екип са единствените хора в София, които се борят за правата на гражданите“, заяви пред журналисти Петър Кърджилов, говорител на Район “Младост” във връзка  Той каза, че не знае дали разследващите са открили нещо при претърсването в общината, но обясни, че той и колегите му не са били разпитвани. „Това е скалъпена история, активно мероприятие в стил “Държавна сигурност”, защото са засегнати сериозни интереси във връзка с презастрояването. Ние сме подали сигнал за това преди седмици, но засега няма движение по случая”, каза Кърджилов. В същото време на мястото на ареста пред сградата на Министерството на младежта и спорта пристигна адвокат Върбан Върбанов. Той каза, че все още не е разговарял с Иванчева и не знае за какво е задържана. И допълни, че не знае дали ще я представлява като неин защитник. Юристът обясни, че е разговарял с разследващите, които са разяснили, че ще го запознаят със случая по-късно. „Доколкото познавам закона, от момента на задържането тя има право на адвокатска защита. Отзовавам се по професионална линия, аз съм адвокат. В емоционално състояние е посочила моя телефон“, заяви Върбанов. Адвокатът посочи, че ако клиентката му пожелае, е готов да поеме случая.", "date": "2018.04.17", "title": " Арестът на Иванчева е скалъпена история, заявиха от община „Младост“"}
{"url": "https://trud.bg/%d0%b2%d0%b7%d0%b8%d0%bc%d0%b0%d1%82-%d0%ba%d1%8a%d1%89%d0%b8-%d0%b2-%d1%81%d0%b5%d0%bb%d0%b0%d1%82%d0%b0-%d0%b7%d0%b0-%d0%b2%d1%82%d0%be%d1%80%d0%b8-%d0%b4%d0%be%d0%bc/", "text": "Хора в активна възраст и с добри доходи напоследък купуват имоти по селата край Велико Търново, които да ползват като втори дом. Предпочитат къщи в селища до 15-20 километра от старата столица, които са с добра комуникация и инфраструктура. Някои купуват парцели и вдигат нови къщи, а други купуват имоти за по 10-20 хил. лева и ги реновират. “За стойността на тези имоти локацията е от изключително значение. Една къща с двор и гараж в село Куцина, Община Полски Тръмбеш едва беше продадена за 14 хил. лева, докато ако беше в Еленския Балкан или в някое от селата на около 3-5 километра от Велико Търново, цената и би била два-три пъти по-висока”, казва Тодор Тодоров, управител на “Болкан Естейт” във Велико Търново. Интересът от чужденци към имоти в региона е слаб. Има запитвания предимно от британци, които обаче разполагат с малък бюджет. Неотдавна обаче в китното дряновско селце Кантарджии се заселили австралийци с две деца на 14 и 16 години. Засилено строителство на хотели има в архитектурния резерват Арбанаси, който е на 3 км от Велико Търново. Това се обуславя от интереса на туристи към селището, което се слави с исторически забележителности, средновековни църкви и манастири, както и с атрактивни заведения. “Какво ще се случи на пазара с имоти, зависи от участниците в сделките. Ако продавачите на имоти се вслушват в съветите на брокерите, до 3 месеца се стига до продажба”, казва Тодор Тодоров.", "date": "2018.04.17", "title": " Взимат къщи в селата за втори дом\t\t\t"}
{"url": "https://trud.bg/%d1%81-%d0%b1%d0%bb%d0%b0%d0%b3%d0%be%d1%82%d0%b2%d0%be%d1%80%d0%b8%d1%82%d0%b5%d0%bb%d0%bd%d0%b0-%d0%ba%d0%b0%d0%bc%d0%bf%d0%b0%d0%bd%d0%b8%d1%8f-%d1%81%d1%82%d1%83%d0%b4%d0%b5%d0%bd%d1%82%d0%b8/", "text": "С мащабна благотворителна кампания студенти от Велико Търново набират средства за спасяването на човешки живот. Акцията „Презареди“ стартира в началото на април и е в подкрепа на Александър Гайдев от Велинград, който страда от паркинсонов синдром. Серия от събития в сферата на културата и изкуството са организирани от младите хора – концерти, изложби, базари, литературни четения и пр. Част от проявите бе благотворителна изложба, подредена в конферентната зала на хотел „Премиер“ и открита снощи. Сред гостите, уважили събитието, бе заместник-кметът на Велико Търново проф. Георги Камарашев. Експозицията включва творби на редица автори както от Старата столица, така и от страната. Повече информация за следващите представяния на изложбата може да бъде намерена на фейсбук страницата „Презареди – Акция в подкрепа на Александър Гайдев“. Община Велико Търново и Регионалният исторически музей също подкрепят каузата. Дарителници са поставени на входовете на крепостта Царевец, Мултимедийния посетителски център и църквата „Рождество Христово“ в с. Арбанаси, които сред най-посещаваните културни паметници и забележителности в цяла България. Акцията бе подкрепена също от Клуб 7 и Емил Йорданов – DJ EMO. Дарителници са поставени и в редица заведения, клубове и търговски обекти. Инициаторите на благотворителната кампания разказаха историята на Александър Гайдев. Заболяването му е установено преди шест години, но усложненията настъпват преди година и половина. Тогава над сърцето му е имплантирана специална батерия, което се свързва с гръбначния мозък чрез електроди и им подава импулси. Обикновено хората, диагностицирани с това заболяване, се нуждаят от около 1,5 V напрежение за потискането на тремора. Системата на Александър обаче изисква два пъти по-голямо от обичайното напрежение. Това води до по-бързо изтощаване на батерията и ако при останалите случаи тя издържа до пет години, то на неговата е с капацитет за година и половина. Операцията и подмяната на устройството трябва да бъдат извършени до края на април. Разходите не се поемат от Националната здравно-осигурителна каса. Затова десетки млади хора от Велико Търново стартираха кампания, чиято цел е да направи всичко възможно Александър да живее. Идеята е прегърната и от доброволци от София и Велинград. Акцията продължава до края на месеца, като целта й е набирането на сумата от 54 000 лева. Със средствата ще бъде закупена специална батерия, която издържа до девет години. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.17", "title": " С благотворителна кампания студенти от Велико Търново спасяват живот"}
{"url": "https://trud.bg/%d1%84%d0%b0%d0%bd%d0%b4%d1%8a%d0%ba%d0%be%d0%b2%d0%b0-%d0%b7%d0%b0-%d0%b8%d0%b2%d0%b0%d0%bd%d1%87%d0%b5%d0%b2%d0%b0-%d0%b8%d0%bc%d0%b0%d0%bb%d0%b8-%d1%81%d0%bc%d0%b5-%d1%81%d0%b8%d0%b3%d0%bd%d0%b0/", "text": "„Имали сме сигнали за забавени преписки, които съм изпращала на вниманието на кмета на „Младост“ за предприемане на действия. Разглеждани са и на комисия, но при мен са идвали само сигнали и оплаквания за забавени преписки в района“. Това коментира столичният кмет Йорданка Фандъкова за ареста на кметицата на “Младост” Десислава Иванчева. “Опитвали сме се да помагаме на район „Младост“. Не деля кметовете нито по партиен, нито по друг признак. Хората в районите очакват и от мен като кмет на града да свършим работа по ремонти, поддръжка на района и инвестиции. В „Младост“ изграждаме голяма детска градина. Очаквам да започне и първият етап на парк „Въртопо“ всеки момент. Взаимоотношенията ни са чисто служебни“, каза още Фандъкова за Иванчева.", "date": "2018.04.17", "title": " Фандъкова за Иванчева: Имали сме сигнали за забавени преписки в “Младост”"}
{"url": "https://trud.bg/%d0%ba%d0%b0%d1%80%d0%b0%d0%ba%d0%b0%d1%87%d0%b0%d0%bd%d0%be%d0%b2-%d1%80%d0%b5%d0%b0%d0%bb%d0%bd%d0%be%d1%81%d1%82%d0%b8%d1%82%d0%b5-%d0%b8%d0%b7%d0%b8%d1%81%d0%ba%d0%b2%d0%b0%d1%82-%d0%b4%d0%b0/", "text": "Реалностите изискват да върнем комплексното авиационно образование на кадри за българските Военновъздушни сили и гражданската авиация. Това каза министърът на отбраната Красимир Каракачанов при откриването на експертна дискусия на тема „Военновъздушно училище – идеи и работещи модели“, съобщиха от МО. „Към настоящия момент има пълен политически консенсус на ниво президентство, правителство и Комисия по отбрана за създаване на Военновъздушно училище. Този консенсус обаче, е само предпоставка. Създаването на висше училище е предизвикателство, свързано с изпълнението на държавни изисквания и често изисква време, материални и финансови ресурси, както и подготовка на академичен състав“, отбеляза министър Каракачанов. Според него, решаването на въпросите в подготвената Пътна карта, е насочено не само към разширяване на летателната дейност, сертифицирането на преподавателския състав и инструкторите-пилоти, но и със създаването на организация за летателно обучение за нуждите на Военновъздушните сили и гражданското въздухоплаване, съгласно изискванията на Главна дирекция „Гражданска въздухоплавателна администрация”. „Надявам се при тази дискусия да се установи реалното състояние на изпълнението на „Пътната карта за развитие на комплексно авиационно образование и обучение на кадри за българските ВВС и гражданската авиация“, както и да се оцени готовността за създаване на Висше военновъздушно училище, по смисъла и на изискванията на Закона за висшето образование и съобразно критериите и процедурите на Националната агенция за оценяване и акредитация“, допълни министър Каракачанов. „Правителството задели не малко средства за военното образование, вероятно има и нужда от някои законови промени“, каза председателят на Комисията по отбрана към Народното събрание Константин Попов . Така ще откликнем на обществената необходимост и изисквания към новата динамична обстановка и повишени очаквания за боеспособност на въоръжените сили. Това ще има военно-гражданско измерение, ще има ефект върху националната сигурност и затова говорим за връщане на такова образование“, добави Константин Попов. В хода на обсъждането, полк. д-р Ивайло Ангелов, заместник-началник на НВУ по ВВС, представи „Пътна карта за развитие на комплексно авиационно образование и обучение на кадри за българските ВВС и гражданската авиация“. Тя е разработена на два етапа и предвижда провеждане на редица мероприятия за организация на летателното обучение в рамките на факултет „Авиационен“ на НВУ и Учебна авиационна група – Долна Митрополия. Като реална възможност за първи прием на курсанти той посочи края на 2019 или 2020 г. Необходимите финансови средства възлизат на 5 168 000 лв . годишно като 1 400 000 лв. са предвидени за издръжка на курсантите. Във връзка с изискванията за акредитация, факултет „Авиационен“ разполага с необходимата материална база и академичен състав за провеждане на обучението, гарантира деканът на факултет „Авиационен“ полк.проф.д-р Марин Маринов. От своя страна, командирът на ВВС генерал-майор Цанко Стойков каза, че има реална практическа необходимост от възстановяване на военновъздушното училище и сега е моментът за неговата акредитация. Председателят на Съвета на ректорите професор Любомир Тотев изрази цялостна подкрепа и становище, че има пълно основание за възстановяване на училището като нуждите на държавата може да наложат и прерастване на авиационния факултет в самостоятелен военен университет. „Има обществена необходимост от създаване на това училище като нов тип визия за национална отбрана, има и готовност да се покрият сериозните 10 критерия за неговата акредитация“, заяви професор д-р Петя Кабакчиева – председател на Националната агенция за оценяване и акредитация. Тя увери, че за една година процедурата по институционалната акредитация може да приключи. В дискусията взеха участие още заместник–министърът на отбраната Атанас Запрянов, постоянният секретар на отбраната Антон Ластарджиев, главният секретар на администрацията на президента Димитър Стоянов, заместник-министърът на образованието и науката Петър Николов, началникът на Военна академия „Георги Стойков Раковски“ генерал-майор Груди Ангелов, началникът на Националния военен университет „Васил Левски“ бригаден генерал Пламен Богданов, началникът на Висшето военноморско училище флотилен адмирал проф.д.в.н. Боян Медникаров, директорът на Института по отбрана „Проф. Цветан Лазаров“ полковник Димитър Кирков и експерти от съответните структури. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.17", "title": " Каракачанов: Реалностите изискват да върнем комплексното авиационно образование"}
{"url": "https://trud.bg/%d0%b4%d0%be%d1%86-%d0%bd%d0%b8%d0%ba%d0%be%d0%bb%d0%b0%d0%b9-%d1%86%d0%be%d0%bd%d0%ba%d0%be%d0%b2-%d1%83%d0%bf%d1%80%d0%b0%d0%b2%d0%bb%d1%8f%d0%b2%d0%b0%d1%89%d0%b8%d1%82%d0%b5-%d0%b7%d0%b0%d0%b4/", "text": "Управляващите задълбочават проблемите в българската армия, вместо да ги решават. Това заяви народният представител от “БСП за България” доц. Николай Цонков, който е и заместник-председател на парламентарната Комисия по отбрана. Той участва в дискусия за наборната служба, организирана от Експертна общност по сигурност и отбрана в София, Конфедерацията на обществените организации по сигурност и отбрана, Съюзът на офицерите и сержантите от запаса и Дискусионен клуб “Политика 21” към БСП – София. На форума полковник от запаса Румен Кисьов представи доклад на тема “Отбраната е математика. Наборната служба – част от уравнението”. “Управляващите продължават да водят политика, която демотивира военнослужещите, заяви доц. Николай Цонков. – Спрени са всички модернизационни проекти. Техниката и въоръжението са морално остарели. А всички виждаме каква е международната обстановка. Крайно време е да помислим за ролята на армията ни и дали тя трябва да остане със същата мирновременна струкутра. Трябва да бъде направен задълбочен навременен стратегически преглед не само на отбраната, но и на сигурността. На базата на него да решим всички съществуващи проблеми, включително от гледна точка на военнослужещите и некомлекта като основен компонент в цялостнатата визия за управление на въоръжените сили”. Според доц. Цонков, Законът за резерва не изпълнява основната си роля – чрез мобилизационния резерв да бъде попълнен съществуващият некомплект в армията. Полк. Румен Кисьов беше категоричен, че наборната военна служба трябва да бъде задължителна. “Искаме обаче нов тип казарма, свързан с подготовката на младите мъже в основата на военното дело, каза той. – Държавата осигурява всичко, но не при старите казармени условия. Тоест, ще може наборниците да нощуват по домовете си. Самото преминаване на службата ще бъде при сключени договори, които ще дават възможност при подготовката да се получават необходимите звания, а практиката да се осъществява срещу съответно заплащане, за да няма експлоатация”. Според полк. Кисьов, доброволците може и към този момент да попълнят некомплекта, който е близо една четвърт от личния състав. “Засега имаме под 20 000 души армия, в която има недокомплект от 6000 души, коментира той. – Основната причина за това е непривлекателният армейски труд. Анализът показва, че недостигът от личен състав е около 20-24 000 души. С толкова трябва да бъде попълнена сегашната армия. Цифрата 40 – 45 000 души не е измислена случайно. Това е въпрос на разчети и съотношение с нашите съседи”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.17", "title": " Доц. Николай Цонков: Управляващите задълбочават проблемите в армията, вместо да ги решават"}
{"url": "https://trud.bg/%d0%b2%d0%bb%d0%b0%d1%81%d1%82%d0%b8%d1%82%d0%b5-%d0%bd%d0%b0-%d1%87%d0%b5%d1%85%d0%b8%d1%8f-%d0%b2%d1%8a%d1%80%d0%bd%d0%b0%d1%85%d0%b0-%d1%83-%d0%bd%d0%b0%d1%81-%d0%be%d1%81%d1%8a%d0%b4%d0%b5%d0%bd/", "text": "По искане на Районна прокуратура – Павликени чешките съдебни власти предадоха за изпълнение на наказание лишаване от свобода 45- годишeн българин. След установяване на лицето и временното му задържане на територията на Република Чехия, въз основа на Европейска заповед за арест на Района прокуратура – Павликени, чешките съдебни власти разрешиха предаването на Пантилей Е. за излежаване на 5 години затвор. Присъдата е постановена от Районен съд – Велико Търново, изменена с решение на Окръжния съд в старата столица. Пантилей Е. е осъден за телефонни измами, извършени през 2015 г. Във селата Пчелище, Паскалевец и Полски Сеновец от Великотърновска област в съучастие с 5 други лица.  С разпореждане на Върховна касационна прокуратура, отдел „Международен“, Пантилей Е. е настанен в затвора в Ловеч за изпълнение на наказанието. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.17", "title": " Властите на Чехия върнаха у нас осъден българин"}
{"url": "https://trud.bg/%d0%b2%d0%bc%d1%80%d0%be-%d0%be%d1%82%d0%b4%d0%b0%d0%b2%d0%bd%d0%b0-%d1%81%d0%b8%d0%b3%d0%bd%d0%b0%d0%bb%d0%b8%d0%b7%d0%b8%d1%80%d0%b0%d1%85%d0%bc%d0%b5-%d0%b7%d0%b0-%d0%bd%d0%b5%d1%80%d0%b5%d0%b3/", "text": "Общинският съветник от ВМРО и председател на групата „Патриоти за София – ВМРО и АТАКА” в Столичния общински съвет Карлос Контрера коментира случая с ареста на кмета на район „Младост” и възможната предистория на казуса: „За съжаление от месеци имаше информации за нерегламентирани практики в район „Младост“. Вероятно на някой му е писнало и се е оплакал. Разбира се, никой не е виновен до влизане в сила на присъда. В момента говорим за полицейска операция и досъдебно производство. Вероятно ще се повдигнат обвинения. Подозирах, че ще се стигне до подобен сценарий. На сесията на 15-и март на СОС внесох питане по въпроса за харченето на публични средства за озеленяване от район „Младост“, защото открих несъответствия. Имаше оплаквания от граждани за лошото състояние на градинки и междублокови пространства, а в същото време 400 000 лв. бяха похарчени и отчетени. Още тогава заявих, че имам съмнения за недобри практики и ще сезирам и Агенцията за държавна финансова инспекция (АДФИ) за проверка как са харчени тези публични средства. Подготвям сигнала и с допълнителни данни, които бих желал да бъдат проверени, защото имам своите съмнения за харчене по документи, но не и за реално свършена дейност. Що се отнася до ареста на кмета на район „Младост“ не веднъж съм чувал оплаквания, че се спират или забавят преписки в този район. Дори за елементарни случаи. Възможно е по някоя от тези преписки някой да е поискал подкуп и резултатът го виждате. Нека органите си свършат работата и да разследват. Но е любопитно да се направи проверка защо и на какво основание са спирани или бавени преписки, защо кметът на района е отказвал да подписва договори по чл. 15 и чл. 16 от ЗУТ. Мисля, че и това трябва да се провери. Подозирам, че след ареста на кмета много хора ще започнат да подават информация какво, кой и защо е искал от тях. Аз съм притеснен и от други данни – че строителни фирми са били притискани да извършват безплатно ремонти на улична мрежа и тротоари без необходимите разрешителни, без възлагане. Ако това е вярно, имаме скандален случай на произвол… Нека органите проверят и да видим каква е истината. Лично аз не мисля, че един районен кмет, макар и мажоритарно избран, може да си позволява да действа като феодал. Ще видим какво ще установи прокуратурата“, обяснява Карлос Контера. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.17", "title": " ВМРО: Отдавна сигнализирахме за нерегламентирани практики в „Младост“"}
{"url": "https://trud.bg/%d0%b4-%d1%80-%d0%b0%d0%bd%d0%b3%d0%b5%d0%bb-%d0%ba%d1%83%d0%bd%d1%87%d0%b5%d0%b2-%d0%bd%d0%b0%d0%b9-%d0%b4%d0%be%d0%b1%d1%80%d0%b8%d1%8f%d1%82-%d1%82%d0%b5%d1%81%d1%82-%d0%b7%d0%b0-%d0%b8%d0%bc/", "text": "“Реално заразните болести, с които човек се среща са над 200 и едва срещу 11 ние имаме възможност да помогнем на хората, да ги защитим предварително, така че като се имунизират, да им се гарантира, че ще забравят за това заболяване, много често дори до края на живота си”. Това заяви в Бургас д- р Ангел Кунчев, главният държавен здравен инспектор. В морския град във вторник се проведе форум „Ваксини и здраве“, организиран от народните представители от ГЕРБ Бургас в културен център “Морско казино“. Той бе по повод Европейската имунизационна седмица от 24 до 30 април. Най- добрият тест за имунизационния календар на една страна е най- заразното заболяване- морбилито. Такъв тест показва, че имунизационния календар на България се изпълнява добре, тъй като за миналата година заболелите са само 146, даде пример д- р Кунчев. В същото време, за 2017 година в Румъния, е имало 26 смъртни случая от морбили. Общо от декември 2016- та, те са 46. Две трети от тях са деца. Останалите са родители и здравни работници. Ако 10 деца контактуват със заразен от морбили, 9 от тях заболяват, ако не са имунизирани. По думите на д- р Кунчев, трябва да се внесе ваксината срещу варицела. Тя се води лека шарка, но само за миналата година има два смъртни случая и 500 хоспитализирани, което означава, че не е толкова лека. Ако това се приеме обаче, ваксината ще дойде у нас чак през 2020- та, защото първо се поръчва. Освен това не е евтина и ще е 20- 25% от целия имунизационен календар. “Антиваксиналните” групи, тези които се страхуват и са против ваксините, са хора, наплашени от неверни информации и са предимно в големите градове, интелигентни семейства, коментира главният държавен здравен инспектор д-р Ангел Кунчев. В България средното имунизационно покритие в момента за различните видове ваксини е 92 %, което е едно добро покритие. През 2016- та година се наблюдава леко повишение на обхвата на имунизациите. Сигурен популационен имунитет обаче се получава при 95% покритие, така че има още какво да се желае. Предстои още активна работа от всички отговорни институции. Разговорът между лекаря, който прави ваксините и родителите, които трябва да я направят на своето дете Трябва да се каже че ваксините носят само полза, че те гарантират живота и здравето на неговото дете и на другите деца. Трябва да осъзнаваме своята отговорност към общественият имунитет, каза д- р Даниела Дариткова, председател на Комисията по здравеопазването в Народното събрание. Ваксините се произвеждат от водещи фармацевтични компании, които подлежат на постоянен контрол, преминават на редица изпитвания и качеството им и тяхната безопасност е категорично гарантирана. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.17", "title": " Д- р Ангел Кунчев: Най- добрият тест за имунизационния календар на една страна е морбилите"}
{"url": "https://trud.bg/%d0%be%d0%b4%d0%be%d0%b1%d1%80%d0%b5%d0%bd%d0%b8-%d0%b7%d0%b0-%d1%84%d0%b8%d0%bd%d0%b0%d0%bd%d1%81%d0%b8%d1%80%d0%b0%d0%bd%d0%b5-%d1%81%d0%b0-474-%d0%bf%d1%80%d0%be%d0%b5%d0%ba%d1%82%d0%b0-%d0%bf/", "text": "Одобрени за финансиране са  , съобщиха от Министерство на околната среда и водите. В конкурса „Обичам природата и аз участвам – 2018 г.“ общини и кметства кандидатстваха с 907 проекта. От тях бяха одобрени 232 предложения, които ще получат финансиране до 10 000 лв. С до 5000 лв. ще бъдат финансирани 242 проекта от 1013, подадени от училища и детски комплекси и детски градини. Министерство на околната среда и водите и Предприятието за управление на дейностите по опазване на околната среда (ПУДООС) за поредна година проведоха конкурс в рамките на Националната кампания „Чиста околна среда”. Тази година ще бъдат разпредели до 3 500 000 лв., одобрени от Управителния съвет на ПУДООС за провеждане на Националния конкурс „Чиста околна среда” за най-оригинален и екологично познавателен проект на тема „Обичам природата и аз участвам – 2018 г.”. Допустими бенефициенти по него са общини и кметства, за финансиране на проекти до 10 000 лв. и училища, детски градини и Центрове за подкрепа на личностното развитие (Обединени детски комплекси) – за финансиране с до 5000 лв. Основните дейности, към които ще са насочени утвърдените проекти са свързани с почистване и облагородяване на терени, създаване и възстановяване на зони за отдих, изграждане на детски и спортни съоръжения, спортни уреди, съоръжения за игра на открито и пр. Проектите на училища и детски градини са за създаване на еко кътове, информационни брошури, дипляни, мултимедия, организиране на екологични събития, оборудване, учебни пособия и образователни материали, свързани с предмета на кампанията. Крайният срок за изпълнение на дейностите по одобрените проекти за общини и кметства е до края на месец ноември 2018 г., а за училища, детски градини и детски комплекси – до края на октомври 2018 г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.17", "title": " Одобрени за финансиране са 474 проекта по „Чиста околна среда“"}
{"url": "https://trud.bg/%d1%81%d1%82%d1%80%d1%83%d0%ba%d1%82%d1%83%d1%80%d0%b8%d1%82%d0%b5-%d0%bd%d0%b0-%d0%b0%d0%b1%d0%b2-%d0%be%d1%82-%d0%bf%d0%b8%d1%80%d0%b8%d0%bd%d1%81%d0%ba%d0%be-%d1%81%d0%b5-%d0%b2%d0%bb%d1%8f%d1%85/", "text": "До сега БСП се роеше, днес в Благоевград бе поставено началото на обратния процес от което аз съм много радостна, това заяви лидера на партията Корнелия Нинова и обяви,че 11 от общо 12 организации на АБВ в Пиринско са напуснали и са поискали да се влеят в столетницата. Изпълнителното бюро на БСП проведе разширено изнесено заседание в Благоевград и Нинова обяви,че партията е одобрила процеса на завръщане на бивши партийни членове, а тези които не са били до сега са подали заявление за членство, каза тя. Имаме подобни заявление за вливане в БСП от още 4-5 областни структури на АБВ, както и от структури на партия „Движение 21 , Партия Зелените и други, каза още Нинова в Благоевград. Тя заяви,че не е имала отдавна разговори с ръководството на АБВ, но счита, че  инициативата за подобно завръщане  ще трябва да става отдолу, да идва от енергията и желанието  на хората,а не да седнат лидерите  и да решават на тъмно подобни неща.“Процесъ т си го обяснявам така, хората разбраха ,че БСП наистина е автентичната лява партия, че не предава хората си и държи на обещанията си, коментира още Нинова. С принцип на политика ще се предпазим от лобисти и клиентелисти, каза тя на въпрос дали не се завръщат някои,защото им е замирисало на власт. БСП доказа,че може да взима болезнени решения, така че ще се справим, коментира още Нинова. АБВ имаше общо 12 структури в Пиринско с членска маса от близо 2 хиляди души. С изключение на организацията в Сандански всички преминават към БСП, декларира вече бившия лидер на петричката организация на АБВ Димитъ р Атанасов. Той заяви,че всички членове от АБВ са предложили на централното ръководство заедно да се върнат в БСП и да имат общи действия, но и до ден днешен не е получил никаква реакция. Докато заседанието на бюрото вървеше в Благоевград, от областната структура на АБВ в Хасково се обадиха и заявиха,че и те искат да се върнат в БСП и очакват Корнелия Нинова да посети и тях. Корнелия Нинова коментира в лично качество и събитията, които стават в дясното пространство и СДС. Аз със съжаление наблюдавам това което става в дясно,защото тези хора остана извън парламента и не са представени парламентарно, а има еавтентични десни хора, идеологически хора,с които разговорите ни винаги са били интересни. Така,че съжалявам за онова което сега наблюдаваме,каза Нинова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.17", "title": " Структурите на АБВ от Пиринско се вляха в БСП, още партии  и организации са заявили желание да се върнат в столетницата"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba%d0%b2%d0%be-%d0%bf%d0%be%d1%81%d0%ba%d1%8a%d0%bf%d0%b2%d0%b0%d0%bd%d0%b5-%d0%bd%d0%b0-%d1%82%d0%be%d0%ba%d0%b0-%d0%b8%d1%81%d0%ba%d0%b0%d1%82-%d1%82/", "text": "Комисията за енергийно и водно регулиране публикува на интернет страницата си неповерителна версия на заявленията на дружествата в сектор „Енергетика“ за   1.07.2018 – 30.06.2019 г. Най-голямо увеличение искат от ЧЕЗ – 5 на сто за дневния ток за бита и 51% – за нощния. ЕВН искат средно с 4% повече. При „Енерго-Про“ исканото увеличение е между 2 и 3 на сто. За малките фирми, които не са на свободния пазар, от ЧЕЗ предлагат токът да поскъпне с малко над 20%, но за сметка на това в пиковите часове електроенергията да е с 21% по-евтина спрямо предходния период. От ЕВН искат с 2% повече, а от „Енерго-Про“ искат промяна само за нощната тарифа за бизнеса. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.17", "title": " Вижте какво поскъпване на тока искат трите енергодружества от 1 юли"}
{"url": "https://trud.bg/%d0%b8%d0%b7%d0%bf%d1%80%d0%b0%d0%b2%d1%8f%d1%82-%d0%bf%d1%80%d0%b5%d0%b4-%d1%82%d0%b5%d0%bc%d0%b8%d0%b4%d0%b0-%d0%b7%d0%bb%d0%be%d1%81%d1%82%d0%be%d1%80%d0%bd%d0%b8%d0%ba-%d0%b8%d0%b7%d1%82%d0%be/", "text": "Окръжната прокуратура във Велико Търново внесе в съда обвинителен акт срещу 41-годишен теглил неправомерно пари от чужда дебитна карта. Обвинението срещу Тихомир В. е за това, че на 2 август миналата година на площад „Велчова завера” във Велико Търново, изтеглил общо 400 лв. от банкомат от дебитна карта на пенсионер.  Обвиняемият познавал пострадалият, тъй като често ходил в дома му да извършва дребни ремонти по къщата и автомобила му. Потърпевшият не знаел как да ползва дебитната си карта, за това помолил обвиняемият да му обясни. Тихомир В. написал на лист хартия подробно, последователността на действията, които следва да се извършат, за да се изтеглят пари в брой чрез картата и ги предал на собственика. На листът написал и ПИН кода на картата. За да му покаже и нагледно как се работи с картата, обвиняемият на два пъти ходил заедно с него до АТМ, за да изтегли пари с негова помощ. През лятото на 2017 г. Тихомир В. бил финансово затруднен. Докато гостувал на пенсионера, решил да вземе банковата му карта, за да изтегли пари. Предстои насрочване на делото за разглеждане от съда. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.17", "title": " Изправят пред Темида злосторник, източил 400 лева от дебитната карта на пенсионер"}
{"url": "https://trud.bg/%d0%b1%d0%be%d1%80%d0%b8%d1%81%d0%bb%d0%b0%d0%b2-%d1%86%d0%be%d0%bd%d0%b5%d0%b2-%d0%bf%d1%80%d0%b5%d0%bf%d0%be%d0%b4%d0%bf%d0%b8%d1%81%d0%b0-%d0%bf%d1%80%d0%b5%d0%b4%d1%81%d1%80%d0%be%d1%87%d0%bd/", "text": "Един от основните играчи на„Берое“, халфът Борислав Цонев, преподписа предсрочно нов договор с клуба. Полузащитникът се присъедини към отбора през лятото на 2016 г. и до този момент е изиграл 46 срещи, в които отбеляза и 5 попадения. Преди броени дни той донесе победата на „Берое“ над „Ботев“ със страхотен гол в самия край на срещата. Цонев е юноша на „Пирин“ (Благоевград), но през 2009 г. преминава в школата на софийския „Левски“. За „сините“ той записва участие в 42 срещи на представителния отбор, в които има 5 гола. Цонев е юношески и младежки национал на България. Трикратен сребърен медалист с отбора на „Левски“.", "date": "2018.04.17", "title": " Борислав Цонев преподписа предсрочно с “Берое”"}
{"url": "https://trud.bg/%d1%82%d0%b5%d0%bc%d0%b5%d0%bd%d1%83%d0%b6%d0%ba%d0%b0-%d0%bf%d0%b5%d1%82%d0%ba%d0%be%d0%b2%d0%b0-%d0%b3%d0%b8%d0%bd%d0%ba%d0%b0-%d0%b2%d1%8a%d1%80%d0%b1%d0%b0%d0%ba%d0%be%d0%b2%d0%b0-%d0%bd%d0%b5/", "text": "Не вярвам Гинка Върбакова да е лицето, което ще управлява чисто технологично процеса на дружеството, тя не е техническо лице. Това каза министърът на енергетиката Теменужка Петкова на последното заседание на Временната комисия за ЧЕЗ „Г-жа Върбакова не е техническо лице, както предполагам и собствениците на други електроенергийни предприятия. Не съм видяла някои от тези собственици да отиде да застане под трафопоста и да осъществява определени дейности“, каза Петкова. Тя посочи, че българските граждани трябва да бъдат спокойни и не трябва да се притесняват от това, че се извършва смяна на собствеността. „По-ясното доказателство е, че държавата контролира и регулира този процес“, каза тя и посочи, че това прави именно КЕВР. Министър Петкова заяви, че е ясно, че „Инерком“ е компанията, която ще придобие този бизнес. „Той не води своето начало от февруари тази година. Това са дейности, които преди това българската държава е осъществявала. След това тя е решила, че трябва да продаде тази част от българската енергетика. Мотивите са ясни, мотивите са категорични. Ние сме ги обявили пред всички инвеститори и там ясно е разписано защо правителството тогава тръгва да прави подобна крачка. Сега, когато други компании купуват активи, българските граждани трябва да са наясно, че тези компании имат необходимия мениджмънт“, допълни енергийният министър. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.17", "title": " Теменужка Петкова: Гинка Върбакова не е лицето, което ще управлява технологично процеса на дружеството"}
{"url": "https://trud.bg/%d0%b1%d1%81%d0%bf-%d0%b1%d1%83%d1%80%d0%b3%d0%b0%d1%81-%d1%81%d0%ba%d0%be%d1%87%d0%b8-%d1%81%d1%80%d0%b5%d1%89%d1%83-%d0%bd%d0%be%d0%b2%d0%be%d1%82%d0%be-%d1%80%d0%b0%d0%b9%d0%be%d0%bd/", "text": "“Подготвени за три варианта за промяна в районирането на страната. Притеснени сме да не се преме един от вариантите, при който Бургас и Варна се сливат в един район, с център Варна. Защо ГЕРБ мълчат по този въпрос?” Това попитаха вчера народните представители от БСП Бургас. Лидерът на червените Стойко Танков заяви, че социалистите са готови за общи действия с останалите политически партии да защитят Бургас като център на икономически район.  “Ако допуснем горепосочения, 2-ри вариант, това ще бъде поредният удар върху Бургас като административен и икономически център на страната”- заяви Танков. Депутатът Николай Тишев добави, че е поел ангажимент тази седмица в Народното събрание да инициира среща с останалите народни представители от област Бургас и ако трябва, ще се подготви декларация, която всеки да подпише. „Правят се срещи във Варна и в София, а тук, в Бургас, никой не идва. В момента няма проблем със Североизточния регион, с център Варна, както и с Югоизточния, с център Бургас. Всички тези реформи се правят, защото Северозападният регион е паднал под 800 000 човека. Заради него разбъркват другите региони, които стоят добре” – каза народният представител. Той посочи, че кметът на Бургас е вторият човек в ГЕРБ и той, както и депутатите от ГЕРБ в Бургас, трябва да се намесят. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.17", "title": " БСП – Бургас скочи срещу новото райониране и шапката на Варна"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd%d0%be%d0%b2-%d0%b2-%d0%b4%d0%be%d1%81%d0%bf%d0%b0%d1%82-%d0%b1%d1%81%d0%bf-%d0%b8%d1%81%d0%ba%d0%b0%d1%82-%d0%b4%d0%b0-%d0%b2%d0%bb%d1%8f%d0%b7%d0%b0%d1%82-%d0%b2/", "text": "Колкото и да им се иска на нашите опоненти, предсрочни парламентарни избори не се очертават. БСП нямат нужното обществено одобрение да спечелят избори, но искат да влязат във властта чрез служебния кабинет, който президентът Румен Радев ще назначи. БСП искат да влязат във властта през президентския вход. Това заяви председателят на ПГ на ГЕРБ и заместник-председател на партията Цветан Цветанов днес пред жители на Доспат. На срещата присъстваха още депутатът от ГЕРБ Красимир Събев, областният координатор на ГЕРБ-Смолян Николай Мелемов, кметът на община Доспат Елин Радев, зам.-кметът Славейко Сельошев и председателят на Общинския съвет Адалберт Ферев, съобщиха от ГЕРБ. Цветан Цветанов посочи, че година след предсрочните парламентарни избори, от БСП правят всичко възможно за политически сътресения и нестабилност. „Ние говорим за просперитет, за бъдеще, за кохезионна политика. Тях обаче това не ги интересува“, отбеляза Цветанов. Според него темповете на напредък на страната са добри, но е важно да се гарантира политическата й стабилност. „Много са опонентите, които ще искат да я разбият, защото тях това не ги устройва“, обясни зам.-председателят на ГЕРБ. Той коментира, че голямата подкрепа за ГЕРБ в Доспат не е привилегия, а отговорност. „Опонентите на ГЕРБ нямат виждане за развитието на населените места, а това става с по-добра икономика, с по-добро земеделие и с по-високи доходи на хората“, уточни Цветанов. „Страната ежедневно се променя. Сега излизат вече новите проекти, ежедневно се сключват договори за строителство. Уникално е това, което се случи през последните 10 години с тази европейска солидарност. Ние свикнахме да става все по-добро и по-добро. Хората искат от нас все повече. И ние гледаме максимално да вдигаме темпото, непрекъснато надграждаме, за да отговорим в максимална степен на очакванията към нас“, обясни председателят на ПГ на ГЕРБ. Цветанов подчерта от колко голямо значение за бъдещето на Балканите е Българското председателство на Съвета на ЕС. По думите му това, което прави премиерът Борисов, на практика е добавена стойност за България, имайки предвид провежданите разговори на най-високо ниво за финансиране на мащабни инфраструктурни проекти на територията на Западните Балкани. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.17", "title": " Цветанов в Доспат: БСП искат да влязат във властта през президентския вход"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d1%88%d1%83%d0%bc%d0%b5%d0%bd-%d0%b4%d0%b0%d1%80%d1%8f%d0%b2%d0%b0-%d0%bd%d0%b0-%d1%83%d1%87%d0%b5%d0%bd%d0%b8%d1%86%d0%b8-%d0%b8-%d0%b2%d1%8a%d0%b7%d1%80%d0%b0/", "text": "Театралната постановка „Разпитът“ с участието на Христо Мутафчиев и Веселин Плачков ще бъде представена в Шумен по повод 142 години от Априлската епопея и предстоящото отбелязване на годишнината от освобождението на града. Двете представления в голямата зала на Драматично-куклен театър “Васил Друмев” са откупени от община Шумен. На 20 април от 17 часа спектакълът ще бъде игран пред учениците от СУ “Панайот Волов”, които имат и патронен празник. След това тийнейджърите ще имат възможност да се срещнат и разговарят с двамата актьори. От 19 часа е второто безплатно представление, на което се поканени всички желаещи жители на града. Спектакълът е изграден на основата на протоколите от разпита на Апостола пред турския съд и е посветен на 180-годишнината от рождението на Васил Левски. В основата му като драматургичен материал е стенограмата на съдебно-следствения разпит на „главатаря на бунтовническия комитет Васил Дякон Левски“. Разпитите се точат в продължение на цяла седмица. Началото на следствието започва на 5-ти януари 1873 г., а присъдата на Апостола е произнесена на 13-ти януари. В продължение на дни Левски успява да опази имената на своите съмишленици, не се поддава на психологическите атаки и предполагаемите мъчения и изнудвания на разпитващите. На финала е присъдата – смърт, чрез обесване. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.17", "title": " Община Шумен дарява на ученици и възрастни спектакъл за Апостола"}
{"url": "https://trud.bg/%d0%b1%d0%b5%d1%80%d0%ba%d0%be%d0%b2%d0%b8%d1%86%d0%b0-%d0%be%d0%b1%d1%8f%d0%b2%d0%b8-%d0%ba%d0%be%d0%bd%d0%ba%d1%83%d1%80%d1%81-%d0%b7%d0%b0-%d0%bd%d0%b0%d0%b9-%d1%87%d0%b8%d1%81%d1%82%d0%be-%d1%81/", "text": "Управата на Берковица обяви конкурс за най-чисто и подредено населено място в предбалканската община. Отличените селища ще получат средства за благоустрояване. Конкурсът „Най-чисто населено място” се организира от десетина години и цели създаване на приветлив вид на населените места в общината с помощта на всички граждани, поясниха от местната администрация. Комисия от експерти ще обходи всичките 17 села в община Берковица и ще оцени чистота на централните им части, улиците и тротоарите, поддържането на зелените площи и състояние на площадките с контейнерите за смет. Журито ще провери и за замърсявания в покрайнините на селищата и ще раздаде оценки по шестобална система. Събралото най-много точки населеното място ще получи табела с надпис „Най-чисто населено място в Община Берковица за 2018 година“. Общината е определила и финансови стимули – за първо място 200 лева парична награда и 600 лева за облагородяване на населеното място по преценка на кмета. За второ място премията е 150 лева награда и 500 лева за благоустрояване и за трето -100 лева награда и 400 лева за облагородяване. Резултатите от конкурса ще бъдат обявени в края на месец юни. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.17", "title": " Берковица обяви конкурс за най-чисто село"}
{"url": "https://trud.bg/%d0%b3%d0%b0%d1%80%d0%b4%d0%be%d0%b2%d0%b5%d1%82%d0%b5-%d1%83%d0%b1%d0%b8%d0%b9%d1%86%d0%b8-%d0%bd%d0%b0-%d0%bd%d1%8f%d0%b3%d0%be%d0%bb-%d1%81%d0%b5-%d0%be%d1%82%d1%8a%d1%80%d0%b2%d0%b0%d1%85%d0%b0/", "text": "Тримата бивши охранители, пребили до смърт и с особена жестокост преди 3 години психично болния Нягол в Гранд Мол Варна, се отърваха с по-леки присъди. Нов петчленен състав на Варненския окръжен съд гледа делото във вторник, след като беше върнато от въззивната инстанция в края на януари т.г. След като държавното обвинение и защитата на тримата подсъдими се съгласиха да бъде приложена процедурата за съкратено съдебно следствие, наказанията бяха редуцирани с 1/3. Така обвиняемият Ангел Николов получи 11.4 години затвор, а Красимир Димитров и Цветан Маринов -по 10 години зад решетките. Миналото лято те бяха осъдени на общо 49 години затвор, а сега на 31.4 години. Съдът оправда Ангел , Красимир и Цветан по обвинението да са извършили деянието в качеството им на длъжностни лица, както и пострадалият Нягол П. да е бил в безпомощно състояние. Жестоката трагедия в МОЛ-а се разигра на 14 март 2015 г., когато тримата гардове от  охранителната фирма „Джи Ем секюрити“ били уведомени по телефон от началник смяната, че има лице с вид на клошар, което просело пари. Било им разпоредено да го изведат от сградата. Охранителите отвели несретника пред залата за видеонаблюдение. Започнали да стават агресивни и при всеки опит на жертвата да избяга от охранителите, побоят над него с ритници и юмруци по тялото продължавал. Тройната съдебномедицинска експертиза, назначена по време на разследването, е отчела над 57 удара по тялото на убития, довели до смъртта на Нягол. Охранителят Ангел дори снимал с мобилния си телефон някои от издевателствата.  Присъдата подлежи на обжалване или протест пред Апелативен съд – Варна. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.17", "title": " Гардовете убийци на Нягол се отърваха с по-леки присъди\t\t\t"}
{"url": "https://trud.bg/%d0%bd%d0%be%d0%b2%d0%b8%d1%8f%d1%82-%d0%b0%d0%bb%d0%b1%d1%83%d0%bc-%d0%bd%d0%b0-%d0%b4%d1%80%d0%b5%d0%b9%d0%ba-%d0%b8%d0%b7%d0%bb%d0%b8%d0%b7%d0%b0-%d0%bf%d1%80%d0%b5%d0%b7-%d1%8e%d0%bd%d0%b8/", "text": "Дрейк обяви в социалните мрежи, че петият му студиен албум ще бъде пуснат в продажба през юни, съобщи Контактмюзик. Името на албума е “Scorpion”. За него е известно само, че Дрейк работи по песните от миналото лято. Дрейк публикува своя снимка в Инстаграм, като на якето му е изписано името на албума и датата – юни 2018. Предишният студиен албум на Дрейк “Views” излезе през 2016 г. След него той издаде компилацията “More Life” през март 2017 г. и подобри с нея рекордите за стрийминг в Епъл мюзик и Спотифай. За 24 часа компилацията беше стриймвана 89,9 милиона пъти по Епъл мюзик. С новия си сингъл “Nice For What” Дрейк подобри миналата седмица рекорда на “Бийтълс” за най-кратък период между два хита номер едно. Той зае първото място по-малко от 12 седмици, след като “God’s Plan” зае същата позиция. “Бийтълс” държаха рекорда с “Get Back” и “The Ballad of John and Yoko” от 1969 г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.17", "title": " Новият албум на Дрейк излиза през юни"}
{"url": "https://trud.bg/%d0%b8%d0%bd%d0%b5%d1%80%d0%ba%d0%be%d0%bc-%d0%bd%d1%8f%d0%bc%d0%b0-%d0%b4%d0%b0-%d0%b8%d0%bc%d0%b0-%d1%81%d1%8a%d0%ba%d1%80%d0%b0%d1%89%d0%b5%d0%bd%d0%b8%d0%b5-%d0%bd%d0%b0-%d1%81%d0%bb%d1%83/", "text": "Днес представители на „Инерком“ бяха изслушани от народните представители от Временната парламентарна комисия. По темата за увеличението на  , поискано от ЧЕЗ за следващия регулаторен период от 1 юли 2018 година, Милена Стоева, председател на Съвета на директорите на „Инерком“, съобщи, че компанията не е участвала в изготвянето на подаденото от страна на ЧЕЗ пред КЕВР предложение: “Знаете, че нито едно дружество в България не може да вдига цената на електрическата енергия еднолично. Цената на електрическата енергия се определя от КЕВР, който е независим орган. Да не забравяме, че „Инерком“ все още не е собственик на дружествата и не може да има отношение към подаденото пред Регулатора заявление за утвърждаване на цени на електрическата енергия за следващия регулаторен период.” Милена Стоева обясни, че, след приключване на сделката, през следващите три години „Инерком“ ще работи по цени, които са утвърдени от КЕВР по предложението, направено от ЧЕЗ, който все още е собственик на  дружествата: “Когато затворим сделката, ще наследим тези цени за следващите три години. Ние няма да можем да ги предоговаряме, въпреки промяната на собствеността, и ще трябва да работим при тези условия.” Относно кредита, който „Инерком“ ще вземе за закупуване на компаниите, Стоева още веднъж поясни, че този дълг не е на ниво разпределително или електроснабдително дружество и че разходите по сделката за придобиването на дружествата не влияят върху цената на електрическата енергия, не са разходоопределящи елементи, на базата на които се определя цената на ел. енергията и мрежовите услуги от КЕВР. По-рано през деня „Инерком“ внесе в деловодството на Парламента писмен отговор на писмо, изпратено до Временната парламентарна комисия от синдикалните лидери на КНСБ и Подкрепа – г-н Пламен Димитров и г-н Димитър Манолов, в което те изразяват загриженост относно социалните параметри на сделката за придобиване на българските активи на ЧЕЗ. В отговора на „Инерком“ ясно се посочва, че компанията проявява национално отговорно поведение и ангажираност по отношение на социалните параметри на сделката, както и че на 4 април нейни представители вече са се виждали със синдикалните организации в дружествата на ЧЕЗ. „В открит диалог с тях дискутирахме всички поставени въпроси и можем категорично да заявим, че социално напрежение в дружествата на ЧЕЗ няма, притеснения относно запазването на работните места, доходите и социалните придобивки на хората няма“, се казва в писмото до Временната комисия. „За нас е ценен всеки един от служителите на ЧЕЗ, който с доказан професионализъм години наред се е грижил за сигурността и качеството на доставките на ел. енергия за всички потребители и клиенти на компанията. В дружествата на ЧЕЗ в България работят 3 275 служители, доказани професионалисти, на които „Инерком България“ ЕАД ще разчита и след приключване на сделката. Високо оценяваме приноса им за добрите показатели, постигнати през годините, включително и резултатите от последните отчети на групата. Нашето намерение е да продължим добрите практики, свързани с развитието на човешките ресурси в дружествата и с професионалното усъвършенстване на служителите, за да гарантираме устойчив ръст на качеството на услугите, които ще предоставяме на потребителите. Смятаме да запазим нивото на социалните придобивки, които служителите получават към момента, като ще се стремим да ги актуализираме като фактор за по-висока удовлетвореност и продуктивност. Ясно осъзнаваме отговорността на дружествата и очакванията към нас за обезпечаване на сигурността на електроенергийните доставки. Затова ще поддържаме работна среда, която да гарантира предвидимост на управленските решения, високо ниво на компетентност и възможности за въвеждане на нови и модерни системи за управление и дигитализация на процесите.“, пише още в отговора на „Инерком“ до Временната комисия. “За финансирането на сделката за ЧЕЗ „Инерком“ разговаря с банкови институции с висок кредитен рейтинг”, заяви пред Времената парламентарна комисия днес Веселин Захариев, партньор в компанията „Мейн кепитал“, която е финансов консултант на „Инерком“ по сделката за придобиването на българските активи на ЧЕЗ. Той увери народните представители, че имената на финансиращите банки ще станат известни преди финализирането на сделката и прехвърлянето на акциите, както и че притесненията относно прозрачността на финансирането са неоснователни, тъй като финансирането на сделка от подобен мащаб може да се извърши единствено по утвърдени финансови стандарти и подлежи на проверка от компетентните по въпроса институции след нейното приключване. Веселин Захариев обясни още, че финансирането и самата сделка се извършват в страни-членки на Европейския съюз и банковите транзакции в него подлежат на строга регулация и контрол, и това важи с още по-голяма сила, когато става дума за публични компании. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.17", "title": " “Инерком”: Не сме участвали в предложението на ЧЕЗ за поскъпване на тока\t\t\t"}
{"url": "https://trud.bg/%d0%be%d1%82-%d1%87%d0%b5%d0%b7-%d0%bc%d0%bd%d0%be%d0%b3%d0%be%d0%ba%d1%80%d0%b0%d1%82%d0%bd%d0%be-%d0%bf%d1%80%d0%b5%d0%b4%d0%bb%d0%b0%d0%b3%d0%b0%d0%bb%d0%b8-%d0%bd%d0%b0-%d0%b4%d1%8a%d1%80%d0%b6/", "text": "В писмо до Временната комисия за ЧЕЗ, дружеството заявява, че от 2011 г. насам многократно е предлагано на държавата да купи активи, но страната ни не е изявявала желание. Това съобщи в началото на последното заседание на Временната комисия за ЧЕЗ депутатът от БСП Жельо Бойчев Той посочи, че в отговора на ЧЕЗ се посочва, че потенциалните купувачи са били подложени на стандартни проверки, извършени от дружеството. Жельо Бойчев съобщи, че е получен и отговор и от кабинета на министър-председателя на Република България, в който се посочва, че не са водени разговори с представители на чешкото правителство или на ЧЕЗ за купуване на активите на дружеството. Към момента все още няма решение на КЗК за сделката с ЧЕЗ, заяви Милена Стоева, председател на Съвета на директорите на “Инерком България” на последното заседание на Временната комисия за ЧЕЗ Не сме участвали в подготовката на ценовото заявление от ЧЕЗ, каза още Милена Стоева  „ЧЕЗ към настоящия момент е собственик на крайния снабдител и на електроразпределителното предприятие. Той ще бъде собственик до прехвърлянето на акции, което е един бъдещ момент. ЧЕЗ е подготвил и входирал заявлението за ценовите параметри“, каза Стоева и отчете, че „Инерком България“ не са участвали в неговата подготовка. Нетипично е политически партии да се намесват в сделка между частни компании, посочи тя  „Сега ние сме търговско дружество. Това са политически въпроси. Ние категорично не бихме желали да ги коментираме, а и не можем“, каза Стоева. Тя посочи, че има вече такъв подобен случай през 2011 г. Финансовият консултант на „Инерком България“ Веселин Захариев допълни, че по отношение на финансирането нещата се движат по-организирано. По думите му разговорите напредват. „Чакаме ключовия момент – това е решението на КЗК“, коментира Захариев.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.17", "title": " От ЧЕЗ многократно предлагали на държавата да купи активи, но страната не изявявала желание"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba%d0%b2%d0%be-%d1%89%d0%b5-%d1%80%d0%b5%d1%88%d0%b0%d0%b2%d0%b0-%d0%bf%d1%80%d0%b0%d0%b2%d0%b8%d1%82%d0%b5%d0%bb%d1%81%d1%82%d0%b2%d0%be%d1%82%d0%be-4/", "text": "1. ПРОЕКТ НА РЕШЕНИЕ ЗА ПРИЕМАНЕ НА ГОДИШЕН ДОКЛАД ЗА МЛАДЕЖТА ЗА 2016 Г.  Внася: министърът на младежта и спорта 2. ПРОЕКТ НА РЕШЕНИЕ ЗА ОДОБРЯВАНЕ НА АКТУАЛИЗАЦИЯТА ЗА 2018 Г. НА НАЦИОНАЛНАТА ПРОГРАМА ЗА РЕФОРМИ НА РЕПУБЛИКА БЪЛГАРИЯ В ИЗПЪЛНЕНИЕ НА СТРАТЕГИЯ „ЕВРОПА 2020“  Внася: министърът на финансите 3. ПРОЕКТ НА РЕШЕНИЕ ЗА ОДОБРЯВАНЕ НА НАЦИОНАЛНИ ПРОГРАМИ ЗА РАЗВИТИЕ НА ОБРАЗОВАНИЕТО  Внася: министърът на образованието и науката 4. ПРОЕКТ НА РЕШЕНИЕ ЗА ПРИЕМАНЕ НА ОТЧЕТ ЗА ИЗПЪЛНЕНИЕТО НА НАЦИОНАЛНАТА СТРАТЕГИЯ ЗА ПРЕВЕНЦИЯ И ПРОТИВОДЕЙСТВИЕ НА КОРУПЦИЯТА В РЕПУБЛИКА БЪЛГАРИЯ (2015-2020) И НА ОТЧЕТ ЗА ДЕЙНОСТТА НА НАЦИОНАЛНИЯ СЪВЕТ ПО АНТИКОРУПЦИОННИ ПОЛИТИКИ  Внася: заместник министър-председателят по правосъдната реформа и министър  на външните работи 5. ПРОЕКТ НА РЕШЕНИЕ ЗА ПРИЗНАВАНЕ НА СДРУЖЕНИЕ „СЪЮЗ НА СЛЕПИТЕ В БЪЛГАРИЯ“ ЗА ПРЕДСТАВИТЕЛНА ОРГАНИЗАЦИЯ НА НАЦИОНАЛНО РАВНИЩЕ В НАЦИОНАЛНИЯ СЪВЕТ ЗА ИНТЕГРАЦИЯ НА ХОРАТА С УВРЕЖДАНИЯ  Внася: министърът на труда и социалната политика 6. ПРОЕКТ НА РЕШЕНИЕ ЗА ПРИЗНАВАНЕ НА СДРУЖЕНИЕ „АСОЦИАЦИЯ НА РОДИТЕЛИТЕ НА ДЕЦА С НАРУШЕНО ЗРЕНИЕ“ ЗА ПРЕДСТАВИТЕЛНА ОРГАНИЗАЦИЯ НА НАЦИОНАЛНО РАВНИЩЕ В НАЦИОНАЛНИЯ СЪВЕТ ЗА ИНТЕГРАЦИЯ НА ХОРАТА С УВРЕЖДАНИЯ  Внася: министърът на труда и социалната политика 7. ПРОЕКТ НА ПОСТАНОВЛЕНИЕ ЗА ОДОБРЯВАНЕ НА ДОПЪЛНИТЕЛНИ ТРАНСФЕРИ ПО БЮДЖЕТИТЕ НА ОБЩИНИТЕ ЗА ВЪЗСТАНОВЯВАНЕ НА ТРАНСПОРТНИТЕ РАЗХОДИ ИЛИ НА РАЗХОДИТЕ ЗА НАЕМ НА ПЕДАГОГИЧЕСКИТЕ СПЕЦИАЛИСТИ В ИНСТИТУЦИИТЕ В СИСТЕМАТА НА ПРЕДУЧИЛИЩНОТО И УЧИЛИЩНОТО ОБРАЗОВАНИЕ ЗА 2018 Г.  Внася: министърът на образованието и науката 8. ПРОЕКТ НА РЕШЕНИЕ ЗА СКЛЮЧВАНЕ НА ПРИЯТЕЛСКО СПОРАЗУМЕНИЕ ПО ДЕЛОТО „ПИЛЧЕВА СРЕЩУ БЪЛГАРИЯ“ (ЖАЛБА №45537/09) ПРЕД ЕВРОПЕЙСКИЯ СЪД ПО ПРАВАТА НА ЧОВЕКА  Внася: министърът на правосъдието 9. ПРОЕКТ НА РЕШЕНИЕ ЗА ИЗПЪЛНЕНИЕ ПЛАЩАНИЯТА ПО РЕШЕНИЯТА НА ЕВРОПЕЙСКИЯ СЪД ПО ПРАВАТА НА ЧОВЕКА ПО ДЕЛАТА „ЧЕНГЕЛЯН СРЕЩУ БЪЛГАРИЯ“ (ЖАЛБА №47405/07), „ХРИСТОСКОВ СРЕЩУ БЪЛГАРИЯ“ (ЖАЛБА №50760/09), „ЙОНЧЕВ СРЕЩУ БЪЛГАРИЯ“ (ЖАЛБА №12504/09), „С. Ф. СРЕЩУ БЪЛГАРИЯ“ (ЖАЛБА №8138/16) И „ФЪРТУНОВА СРЕЩУ БЪЛГАРИЯ“ (34525/08)  Внася: министърът на правосъдието 10. ПРОЕКТ НА РЕШЕНИЕ ЗА ИЗМЕНЕНИЕ НА РЕШЕНИЕ №55 НА МИНИСТЕРСКИЯ СЪВЕТ ОТ 2016 Г. ЗА ОТЧУЖДАВАНЕ НА ИМОТИ И ЧАСТИ ОТ ИМОТИ – ЧАСТНА СОБСТВЕНОСТ, ЗА ДЪРЖАВНА НУЖДА ЗА ИЗГРАЖДАНЕ НА ОБЕКТ „МОДЕРНИЗАЦИЯ НА СЪЩЕСТВУВАЩОТО ТРАСЕ НА ПЪТ І-8 „КАЛОТИНА – СОФИЙСКИ ОКОЛОВРЪСТЕН ПЪТ“ ОТ КМ 1+000 ДО КМ 48+270, УЧАСТЪК ОТ КМ 1+000 ДО КМ 32+447,20“, НАМИРАЩИ СЕ НА ТЕРИТОРИЯТА НА ОБЩИНА ДРАГОМАН, ОБЩИНА СЛИВНИЦА И ОБЩИНА БОЖУРИЩЕ, СОФИЙСКА ОБЛАСТ  Внасят: министърът на регионалното развитие и благоустройството  министърът на финансите 11. ПРОЕКТ НА РЕШЕНИЕ ЗА ДАВАНЕ НА СЪГЛАСИЕ ЗА ОТКРИВАНЕ НА КОНСУЛСТВО НА ГРУЗИЯ В РЕПУБЛИКА БЪЛГАРИЯ, РЪКОВОДЕНО ОТ ПОЧЕТНО (НЕЩАТНО) КОНСУЛСКО ДЛЪЖНОСТНО ЛИЦЕ, СЪС СЕДАЛИЩЕ В БЛАГОЕВГРАД И С КОНСУЛСКИ ОКРЪГ, ОБХВАЩАЩ ТЕРИТОРИЯТА НА ОБЛАСТИТЕ БЛАГОЕВГРАД, ПЕРНИК, КЮСТЕНДИЛ И ПЛОВДИВ, И ЗА ДАВАНЕ НА СЪГЛАСИЕ ЮЛИЙ ЛЮБЕНОВ НУШЕВ – БЪЛГАРСКИ ГРАЖДАНИН, ДА ИЗПЪЛНЯВА ФУНКЦИИТЕ НА ПОЧЕТНО (НЕЩАТНО) КОНСУЛСКО ДЛЪЖНОСТНО ЛИЦЕ НА ГРУЗИЯ В РЕПУБЛИКА БЪЛГАРИЯ СЪС СЕДАЛИЩЕ В БЛАГОЕВГРАД И С КОНСУЛСКИ ОКРЪГ, ОБХВАЩАЩ ТЕРИТОРИЯТА НА ОБЛАСТИТЕ БЛАГОЕВГРАД, ПЕРНИК, КЮСТЕНДИЛ И ПЛОВДИВ  Внася: заместник министър-председателят по правосъдната реформа и министър  на външните работи 12. ПРОЕКТ НА РЕШЕНИЕ ЗА ПРЕДЛОЖЕНИЕ ДО НАРОДНОТО СЪБРАНИЕ ЗА РАТИФИЦИРАНЕ НА СПОРАЗУМЕНИЕТО ЗА ПРЕДОСТАВЯНЕ НА ПОМОЩНИ УСЛУГИ ПРИ ИЗПЪЛНЕНИЕ НА ПРОЕКТИ МЕЖДУ МИНИСТЕРСТВОТО НА ОКОЛНАТА СРЕДА И ВОДИТЕ НА РЕПУБЛИКА БЪЛГАРИЯ И ЕВРОПЕЙСКАТА БАНКА ЗА ВЪЗСТАНОВЯВАНЕ И РАЗВИТИЕ  Внася: министърът на околната среда и водите 13. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА АНЕКС КЪМ СПОРАЗУМЕНИЕТО ЗА СЪТРУДНИЧЕСТВО МЕЖДУ ДЪРЖАВНА АГЕНЦИЯ „АРХИВИ“ ПРИ МИНИСТЕРСКИЯ СЪВЕТ НА РЕПУБЛИКА БЪЛГАРИЯ И „ЯД ВАШЕМ“ – МЕМОРИАЛ НА ЖЕРТВИТЕ НА ХОЛОКОСТА И ГЕРОИЗМА  Внася: заместник министър-председателят по обществения ред и сигурността  и министър на отбраната 14. ДОКЛАД ЗА ОДОБРЯВАНЕ НА ПОЗИЦИЯТА НА РЕПУБЛИКА БЪЛГАРИЯ ЗА УЧАСТИЕ В НЕФОРМАЛНОТО ЗАСЕДАНИЕ НА МИНИСТИТЕ ПО ЕНЕРГЕТИКА НА ЕВРОПЕЙСКИЯ СЪЮЗ, КОЕТО ЩЕ СЕ ПРОВЕДЕ НА 18 И 19 АПРИЛ 2018 Г. В СОФИЯ  Внася: министърът на енергетиката 15. ПРОЕКТ НА РЕШЕНИЕ ЗА ОДОБРЯВАНЕ НА ПОЗИЦИЯТА НА РЕПУБЛИКА БЪЛГАРИЯ И МАНДАТА ЗА ПРЕДСТАВЯНЕТО Й НА НЕФОРМАЛНОТО ЗАСЕДАНИЕ НА СЪВЕТА НА ЕВРОПЕЙСКИЯ СЪЮЗ ПО ЗАЕТОСТ, СОЦИАЛНА ПОЛИТИКА, ЗДРАВЕОПАЗВАНЕ И ПОТРЕБИТЕЛСКИ ВЪПРОСИ (ЧАСТ „ЗДРАВЕОПАЗВАНЕ“), КОЕТО ЩЕ СЕ ПРОВЕДЕ НА 22 И 23 АПРИЛ 2018 Г. В СОФИЯ  Внася: министърът на здравеопазването 16. ПРОЕКТ НА РЕШЕНИЕ ЗА ПРЕДЛОЖЕНИЕ ДО ПРЕЗИДЕНТА НА РЕПУБЛИКА БЪЛГАРИЯ ЗА ИЗДАВАНЕ НА УКАЗ ЗА УТВЪРЖДАВАНЕ НА ДЛЪЖНОСТИ ВЪВ ВОЕННИТЕ ПРОКУРАТУРИ, ИЗИСКВАЩИ ВИСШИ ОФИЦЕРСКИ ЗВАНИЯ И УКАЗ ЗА УДОСТОЯВАНЕ НА ПОЛКОВНИК ВЕСЕЛИН СТОЯНОВ СТОЕВ – АДМИНИСТРАТИВЕН РЪКОВОДИТЕЛ – ВОЕННО-АПЕЛАТИВЕН ПРОКУРОР НА ВОЕННО-АПЕЛАТИВНА ПРОКУРАТУРА, С ВИСШЕ ВОЕННО ЗВАНИЕ „БРИГАДЕН ГЕНЕРАЛ“  Внася: заместник министър-председателят по обществения ред и сигурността  и министър на отбраната 17. ПРОЕКТ НА РЕШЕНИЕ ЗА ОДОБРЯВАНЕ СТАНОВИЩЕ НА МИНИСТЕРСКИЯ СЪВЕТ ПО КОНСТИТУЦИОННО ДЕЛО №2 ЗА 2018 Г.  Внася: министър-председателят 18. ПРОЕКТ НА РЕШЕНИЕ ЗА ОДОБРЯВАНЕ НА КОНВЕРГЕНТНАТА ПРОГРАМА НА РЕПУБЛИКА БЪЛГАРИЯ (2018-2021 Г.)  Внася: министърът на финансите 19. ПРОЕКТ НА РЕШЕНИЕ ЗА ОДОБРЯВАНЕ НА СРЕДНОСРОЧНАТА БЮДЖЕТНА ПРОГНОЗА ЗА ПЕРИОДА 2019-2021 Г.  Внася: министърът на финансите 20. ПРОЕКТ НА РЕШЕНИЕ ЗА ПРИЕМАНЕ НА СТАНДАРТИ ЗА ДЕЛЕГИРАНИТЕ ОТ ДЪРЖАВАТА ДЕЙНОСТИ С НАТУРАЛНИ И СТОЙНОСТНИ ПОКАЗАТЕЛИ ПРЕЗ 2019 Г.  Внася: министърът на финансите 21. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА ЗАКОН ЗА ДОПЪЛНЕНИЕ НА ЗАКОНА ЗА РАТИФИЦИРАНЕ НА КОНВЕНЦИЯТА ЗА ПРЕМАХВАНЕ НА ИЗИСКВАНЕТО ЗА ЛЕГАЛИЗАЦИЯ НА ЧУЖДЕСТРАННИ ПУБЛИЧНИ АКТОВЕ  Внася: заместник министър-председателят по правосъдната реформа и министър  на външните работи 22. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА ЗАКОН ЗА ИЗМЕНЕНИЕ И ДОПЪЛНЕНИЕ НА ЗАКОНА ЗА СЪДЕБНАТА ВЛАСТ  Внася: министърът на правосъдието 23. ПРОЕКТ НА ПОСТАНОВЛЕНИЕ ЗА ИЗМЕНЕНИЕ И ДОПЪЛНЕНИЕ НА НАРЕДБАТА ЗА РЕДА И НАЧИНА ЗА ИНФОРМИРАНЕ НА РАБОТНИЦИТЕ И СЛУЖИТЕЛИТЕ И ЗА ОТПУСКАНЕ И ИЗПЛАЩАНЕ НА ГАРАНТИРАНИТЕ ВЗЕМАНИЯ ПРИ НЕСЪСТОЯТЕЛНОСТ НА РАБОТОДАТЕЛЯ, ПРИЕТА С ПОСТАНОВЛЕНИЕ №362 НА МИНИСТЕРСКИЯ СЪВЕТ ОТ 2004 Г.  Внася: министърът на труда и социалната политика 24. ПРОЕКТ НА ПОСТАНОВЛЕНИЕ ЗА ИЗМЕНЕНИЕ И ДОПЪЛНЕНИЕ НА ПРАВИЛНИКА ЗА ПРИЛАГАНЕ НА ЗАКОНА ЗА ИНТЕГРАЦИЯ НА ХОРАТА С УВРЕЖДАНИЯ  Внася: министърът на труда и социалната политика 25. ПРОЕКТ НА ПОСТАНОВЛЕНИЕ ЗА ИЗМЕНЕНИЕ И ДОПЪЛНЕНИЕ НА НОРМАТИВНИ АКТОВЕ НА МИНИСТЕРСКИЯ СЪВЕТ  Внася: министърът на правосъдието АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.17", "title": " Вижте какво ще решава правителството утре, 18 април 2018"}
{"url": "https://trud.bg/%d1%80%d1%83%d0%bc%d0%b5%d0%bd-%d1%80%d0%b0%d0%b4%d0%b5%d0%b2-%d0%bc%d0%be%d0%b4%d0%b5%d1%80%d0%bd%d0%b8%d0%b7%d0%b0%d1%86%d0%b8%d1%8f%d1%82%d0%b0-%d0%bd%d0%b0-%d0%b0%d1%80%d0%bc%d0%b8%d1%8f%d1%82-2/", "text": "Модернизацията на Българската армия е задължително условие за утвърждаването ни като надежден съюзник в НАТО, заяви държавният глава Румен Радев, който днес на „Дондуков“ 2 се срещна с Върховния командващ Съюзното командване на НАТО по операциите генерал Къртис Скапароти. България участва активно в инициативите на НАТО и трябва да положи необходимите усилия за модернизацията на Въоръжените си сили съобразно стандартите на Алианса в името на сигурността на своите граждани, подчерта още държавният глава. Президентът Радев запозна генерал Скапароти с целите на предстоящия по-късно тази седмица Консултативен съвет за национална сигурност. „Необходимостта от модернизиране и осъвременяване на способностите на българските въоръжени сили е от ключова важност и ще продължавам да настоявам за политическа воля в тази сфера, за да може страната ни да изпълнява ефективно задълженията си на съюзник“, каза още държавният глава. По време на разговора Румен Радев и Къртис Скапароти обсъдиха инициативите на Европейския съюз в сферата на отбраната. Общо бе разбирането, че усилията на ЕС и НАТО за изграждане и развитие на отбранителни способности трябва да се допълват. „Общоевропейските проекти, които развиват и надграждат настоящите способности на държавите членки, следвайки неотлъчно стандартите на НАТО, са от полза за сигурността на гражданите“, заяви държавният глава. Генерал Скапароти даде висока оценка на приноса на българските военнослужещи в мисиите на НАТО и благодари на България за активното ѝ участие в ключови инициативи на Алианса. „България оказва незаменима подкрепа на НАТО във всичките му ключови инициативи. Ученията, които се провеждат на територията ѝ, са ефективни и полезни“, заяви върховният главнокомандващ генерал Скапароти. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.17", "title": " Румен Радев: Модернизацията на армията ни е задължително условие за утвърждаването ни като надежден съюзник в НАТО"}
{"url": "https://trud.bg/%d0%ba%d0%b0%d0%bd%d0%b0%d0%b4%d0%b0-%d0%b8%d0%b7%d1%82%d0%b5%d0%b3%d0%bb%d1%8f-%d1%81%d0%b5%d0%bc%d0%b5%d0%b9%d1%81%d1%82%d0%b2%d0%b0%d1%82%d0%b0-%d0%bd%d0%b0-%d0%b4%d0%b8%d0%bf%d0%bb%d0%be%d0%bc/", "text": "Канада реши да изтегли семействата на дипломатите си от Куба, след като между пролетта и есента на миналата година 10 души са се оплакали от силни мигрени и други необичайни симптоми, предават а световните агенции. Новината съобщи правителството на Джъстин Трюдо. Десет канадци се оплакваха от световъртеж, главоболие, гадене, неспособност за концентрация. Причините за това състояние остават неизвестни, но може да са резултат от човешки действия, се казва в съобщение на канадското външно министерство. В него не се правят предположения за отговорните, а само се хвалят „конструктивните и позитивни отношения с Куба“. Според канадското правителство от началото на есента на 2017 г. не са били регистрирани нови случаи на горепосочените симптоми. Семействата на дипломатите, които са се върнали в Канада, обаче продължават да изпитват симптомите. В някои случаи те намаляват, преди да се появят отново, подчертава канадското външно министерство. Миналата година 24 американски дипломати в Хавана също имаха сходни оплаквания. САЩ ги приписаха на вероятно използване на акустично оборудване, способно да предизвика мозъчни увреждания, но Канада смята подобен сценарий за „невероятен“, според правителствен източник. Отава продължава да разследва случаите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.17", "title": " Канада изтегля семействата на дипломатите си от Хавана заради необичайни симптоми"}
{"url": "https://trud.bg/%d1%80%d1%83%d0%bc%d0%b5%d0%bd-%d1%80%d0%b0%d0%b4%d0%b5%d0%b2-%d1%83%d0%b4%d0%be%d1%81%d1%82%d0%be%d0%b8-%d1%81-%d0%bf%d0%be%d1%87%d0%b5%d1%82%d0%bd%d0%b8%d1%8f-%d1%81%d0%b8-%d0%b7%d0%bd%d0%b0%d0%ba/", "text": "Държавният глава Румен Радев удостои днес президента на Международната филателна федерация Тай Пенг Хиан с Почетния знак на българския президент. Отличието беше връчено за приноса на Тай Пенг Хиан за напредъка на българското маркоиздаване и филателия, както и за развитието на световното филателно сътрудничество, съобщиха от прессекретариата на държавния глава. „Филателията е много повече от увлекателно хоби и с основание може да бъде наречена изкуство, защото събира в себе си културата на народите по света“, заяви на срещата на „Дондуков“ 2 българският държавен глава. Президентът отбеляза, че в съвременната дигитална ера, когато всички работят с електронни писма, особено ценно и индивидуално преживяване е изпращането на писма с марки по пощата. Румен Радев акцентира върху дългата история на българското филателно движение, чиято активна дейност продължава и днес. Гостът и неговите заместници са в София за заседание на Борда на директорите на престижната организация. Тя е основана през 1926 г., обединява 95 национални съюза и представлява интересите на 150 милиона колекционери на пощенски марки в света. По-рано през деня в присъствието на ръководството на Международната филателна федерация и последователи на Ордена на Тамплиерите в България бе пусната в употреба пощенска марка в блок, посветена на 900 години от създаването на рицарската организация. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.17", "title": " Румен Радев удостои с почетния си знак президента на Международната филателна федерация"}
{"url": "https://trud.bg/%d0%bd%d0%b8%d0%ba%d0%be%d0%bb%d0%b8%d0%bd%d0%b0-%d0%b0%d0%bd%d0%b3%d0%b5%d0%bb%d0%ba%d0%be%d0%b2%d0%b0-%d1%80%d0%b0%d0%b7%d0%b3%d0%be%d0%b2%d0%b0%d1%80%d1%8f-%d1%81-%d0%bf%d1%80%d0%b8%d0%bd%d1%86/", "text": "Министърът на туризма Николина Ангелкова се срещна с негово кралско височество Султан бин Салман бин Абдулазиз Ал Сауд, принц на Кралство Саудитска Арабия. Двамата разговаряха по време на срещата на върха на ресорните министри от Г20, която се провежда в Буенос Айрес. Акцент в разговора бяха възможностите за надграждане на изключително доброто сътрудничество между двете държави в сферата на туризма. Министър Ангелкова акцентира върху възможностите на страната ни за развитие на различни видове туризъм – СПА, културно-исторически, здравен и морски. Тя отбеляза, че сред предимствата на България като дестинация са финансовата и политическата стабилност и нормативната база, която насърчава големите инвеститори. Министър Ангелкова припомни, че през последните години страната ни бележи устойчиви ръстове в сектора. Близо 8,9 млн. са били чуждите туристи у нас през 2017 г., което отчита 7,6% ръст спрямо 2016 г. Приходите от чуждестранните туристически визити са близо 6,9 млрд. лв. и това е нарастване с над 9 на сто. За първите два месеца на тази година туристическите посещения на чужденци у нас са с почти 11% повече спрямо периода януари–февруари 2017 г. Промотираме България като атрактивна туристическа дестинация, увери принц Султан бин Салман бин Абдулазиз Ал Сауд. България приветства интереса на инвеститорите, сред които и от Саудитска Арабия, за изграждане на 5-звездни хотели поради нарасналия интерес на все повече туристи от висок клас, каза още министър Ангелкова. По време на разговора бе потвърдена отново готовността на двете държави да насърчават различни инициативи за популяризиране на културни и исторически забележителности на своя територия, както и да обменят опит в маркетинга и рекламата на туризма. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.17", "title": " Николина Ангелкова разговаря с принца на Саудитска Арабия"}
{"url": "https://trud.bg/%d0%b2%d0%b8%d0%bd%d0%be%d0%b2%d0%bd%d0%b8%d0%ba%d1%8a%d1%82-%d0%b7%d0%b0-%d0%b8%d0%bd%d1%86%d0%b8%d0%b4%d0%b5%d0%bd%d1%82%d0%b0-%d0%bd%d0%b0-%d1%80%d0%b0%d0%bb%d0%b8%d1%82%d0%be-%d0%b2-%d1%88%d1%83/", "text": "Автомобилният състезател,   и колата му се вряза в публиката, като рани 4 души, е осъждан за документна измама и издирван от 5 години насам от правосъдието в България. Николай Христов Георгиев, който е с влязла в сила присъда от 2013 г. се предал сам във вторник, обяви на извънреден брифинг окръжния прокурор на Варна Владимир Чавдаров. 45-годишният варненец е бил признат за виновен за документна измама в особено големи размери, представляваща особено тежък случай от Варненския окръжен съд. В периода от 23 септември до 24 септември 1999 г. чрез използване на фалшиви документи е изтеглил без правно основание сумата от 79 500 щатски долара, собственост на морско лице. Ефективната му присъда влиза в сила през 2013 год. Той е бил привлечен задочно към наказателна отговорност. Окръжната прокуратура във Варна издала ЕЗА на 23 май 2008 г., с която Георгиев е обявен и за международно издирване в страните – членки на ЕС.От Интерпол -Мадрид е засечен да се подвизава в Испания под името Наин Сабан Сабан от Югославия. След това е бил в Северен Лондон, открил банкова сметка на истинското си име и е извършил три парични превода в България, но банката е наложила запор на сумата, тъй като нямал трудов договор и видими източници на доходи. Окръжната прокуратура във Варна издава втора европейска заповед за арест на 17 октомври 2014 г., след като започнал да тече давностният срок за изпълнение на наказанието му. Изненадващо се е предал сам в дирекция “Съдебна охрана “във Варна.  Заради инцидента в Шумен е образувано досъдебно производство срещу Николай Георгиев за причиняване на средна телесна повреда на двама от пострадалите, които блъсна в публиката на ралито. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.17", "title": " Виновникът за инцидента на ралито в Шумен е издирван от 5 години\t\t\t"}
{"url": "https://trud.bg/%d0%bf%d1%80%d0%be%d0%bb%d0%b5%d1%82%d0%bd%d0%b0%d1%82%d0%b0-%d1%81%d0%b5%d0%b8%d1%82%d0%b1%d0%b0-%d0%b2-%d1%82%d1%8a%d1%80%d0%bd%d0%be%d0%b2%d1%81%d0%ba%d0%be-%d0%b7%d0%b0%d0%ba%d1%8a%d1%81%d0%bd/", "text": "  Пролетната сеитба във великотърновска област закъснява с от две седмици до 20 дни. Основните фактори са меката зима и падналите късно през март снеговалежи. За земеделските производители от региона ситуацията е усложнена, защото освен, че са ангажирани със сеитбата на слънчоглед и царевица, усилено пръскат и торят есенниците. Румен Тодоранов е един от големите производители на пшеница,ечемик, рапица и пролетни култури във Великотърновско. Той обработва над 11 000 декара земя в землищата на Горна Оряховица, Павликени и Велико Търново. Наясно е със ситуацията в цялата страна, тъй като е член на УС на Националната асоциация на зърнопроизводителите и председател на Регионалния фермерски съюз в Павликени. По думите му, възможно е на места да останат и незасети площи с пролетници.  „Зимата беше мека, в края на зимата паднаха едни снегове с по-големи валежи, което затрудни полетата, а на места подгизнаха от вода и това забави пролетните обработки и съответно – сеитбата“, сподели Тодоранов. На този етап той все още не може да прогнозира дали това закъснение ще доведе до по-ниски добиви. „Но за пролетните култури факторите, които ни интересуват са температура и влага! А в момента и влага има достатъчно, и температура, но още сме много далече от финала на жътвата на тези култури за да дам точна оценка!”, казва Тодоранов. Според него, посевите в помощите, които обработва, ще поникнат нормално. Миналата стопанска година е била добра за пшеницата, от която фермерът е изкарал по-висок добив, отколкото средния за региона – 500 кг/дка. Слънчогледовата реколта обаче била слаба, заради градушки – 150 кг/дка. Младият фермер Станимир Иванов обработва над 4000 декара в землищата на Килифарево, Велчево, Присово и Пчелище. При него също сеитбата на пролетници се забавя с около 20 дни.  “Всичко върви назад и преди 3-4 дни започнахме да подготвяме за слънчогледите, а пшениците пръскахме, торихме досега. Машините успяват, потъват тракторите, но времето накъсява и трябва да се обработва земята“, обясни фермерът. Закъснялата сеитба на пролетници съвпадна и с агромероприятията, които се извършват с есенните култури и за фермерите това е натоварен период.  „В момента се извършват мероприятия по пръскане на есенниците- пшеница и ечемик и това ни утежни работата!“, признава Румен Тодоранов.  Докато валежите бавят сеитбата, за есенниците е нужна влага. „Малко наводнени бяха, но сега поизсъхнаха, обаче пък изсъхна отгоре много слоят, стана една голяма кора. И сега трябва малко дъждец за тях!“, потвърждава и Станимир Тодоров. Той допълва, че след наторяването и пръскането, влагата се запазва под повърхностния слой, който пък изсъхва. В калните полета пък тракторите потъват и работят трудно. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.17", "title": " Пролетната сеитба в Търновско закъснява"}
{"url": "https://trud.bg/%d0%b2-%d0%b8%d0%bd%d1%82%d0%b5%d1%80%d0%bd%d0%b5%d1%82-%d0%b8%d0%b7%d0%b1%d1%80%d0%b0%d1%85%d0%b0-%d0%bd%d0%b0%d0%b9-%d0%ba%d1%80%d0%b0%d1%81%d0%b8%d0%b2%d0%be%d1%82%d0%be-%d0%b2%d0%b5%d0%bb%d0%b8/", "text": "Най-красивото великденско яйце от празничната украса на Сливен за Възкресение Христово е избрано, съобщиха от общинската администрация. Негов автор е Димитър Щерев, ученикът от 11 клас в Националната художествена гимназия “Димитър Добрович”-Сливен, специалност “Рекламна графика”. Декоративните яйца от градската украса бяха изработени от учениците в гимназията. Акцентът тази година в художественото изпълнение бе шевицата. Работите на 20-те талантливи ученици бяха поместени в страницата на общината във “Фейсбук”. Победителят бе определен от броя на харесванията в социалната мрежа. Творбите и на останалите автори направиха силно впечатление и създадоха приятно настроение сред сливенци. Затова общината е подготвила награда, както за събралия най-голяма подкрепа, така и за останалите млади художници. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.17", "title": " В интернет избраха най-красивото великденско яйце от украсата на Сливен"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba%d0%b2%d0%b8-%d0%bf%d0%b0%d1%87%d0%ba%d0%b8-%d0%b8%d0%b7%d0%b2%d0%b0%d0%b4%d0%b8%d1%85%d0%b0-%d0%be%d1%82-%d0%b0%d0%b2%d1%82%d0%be%d0%bc%d0%be%d0%b1/", "text": "Пачки с евро започнаха да вадят от автомобила на арествуната кметица на район “Младост” служителите на МВР и комисията “Антикорупция”. Вече четвърти час продължава акцията на столичния бул. “Васил Левски” пред сградата на Министеството на младежта и спорта. Десислава Иванчева и заместничката  й Биляна Петрова  , докато пътуваха с автомобил по булеварда. Неофициалната информация е, че двете са прибрали подкуп. Служителите на правоохранителните органи направиха кордон, за да не се вижда оперативната им работа с парите, но представителите на медиите успяха да заснемат крупната сума.", "date": "2018.04.17", "title": " Вижте какви пачки извадиха от автомобила на Десислава Иванчева (СНИМКИ)"}
{"url": "https://trud.bg/%d0%bd%d0%b8%d0%ba-%d0%ba%d0%b5%d0%b9%d0%b2-%d0%b4%d0%b6%d0%be%d0%bd%d0%b8-%d0%b4%d0%b5%d0%bf-%d0%b8-%d0%b8%d0%b3%d0%b8-%d0%bf%d0%be%d0%bf-%d1%89%d0%b5-%d1%83%d1%87%d0%b0%d1%81%d1%82%d0%b2%d0%b0/", "text": "Шарлот Генсбур, Джони Деп, Ник Кейв, Били Айдъл и Иги Поп ще участват в 52-рото издание на джаз фестивала в Монтрьо, Швейцария, от 29 юни до 14 юли, предаде Франс прес. Сред участниците ще са също Етиен Дао и Паоло Конте, който е гостувал в предишни издания на фестивала, се казва в комюнике на организаторите. Рок, пънк – различни музикални жанрове ще бъдат застъпени в тазгодишното му издание на брега на езерото Леман чрез участието на “Дийп пърпъл”, Ван Морисън, “Холивуд вампайърс” – бандата на Джони Деп и Алис Купър. За пръв път на фестивала са поканени австралийският певец Ник Кейв и американският Джак Уайт, станал известен с култовата рок песен “Seven Nation Army”, която изпълнява заедно с бившата си група “Уайт страйпс”. Джак Уайт ще се представи със соло изпълнения в Монтрьо. Футуристична фънк музика на “Джамирокуай”, хип-хоп песни на N.E.R.D, поп фолк песни на Ангъс и Джулия Стоун, ретро музика на Алое Блак, соул песни на Дзукеро, изпълнения на Джейми Кълъм и Раг ен Боун Ман също са включени в програмата на фестивала, отбелязаха организаторите. Джон Кейл, един от основателите на митичната нюйоркска група “Велвет ъндърграунд”, на която бе цигулар, пианист, басист и композитор заедно с Лу Рийд, ще участва за пръв път във феста в Монтрьо, като ще бъде акомпаниран от струнен оркестър. Шарлот Генсбур пък ще се завърне в Монтрьо, за да представи 5-ия си албум. Що се отнася до изпълнителите на джаз, блус, соул, фънк музика, в Монтрьо ще гостуват Грегъри Портър, чийто нов диск е своеобразна почит към неговия духовен баща Нат Кинг Коул, легендарният басист Стенли Кларк, блусменът от Луизиана Кени Нийл и редица други знаменитости, като Чик Кърия, Карла Блей, Джейсън Морън, Кори Хенри. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.17", "title": " Ник Кейв, Джони Деп и Иги Поп ще участват в 52-рия джаз фестивал в Монтрьо"}
{"url": "https://trud.bg/%d1%85%d1%85-%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%b5%d0%bd-%d1%83%d1%87%d0%b5%d0%bd%d0%b8%d1%87%d0%b5%d1%81%d0%ba%d0%b8-%d0%bf%d1%80%d0%b0%d0%b7%d0%bd%d0%b8%d0%ba-%d0%b7%d0%b0/", "text": "ХХ Национален ученически празник „За хляба наш…” ще се проведе в Благоевград. Инициативата ще бъде на 20 април от 16.00 на площад „Народни будители“. По традиция празникът ще започне с благославяне на хляба. Веднага след това ще бъдат представени и наградените творби. Празникът ще продължи на 21 април от 9.00 часа в Център за личностно и творческо развитие на децата на Благоевград /сградата на Младежки дом/, където учениците ще защитават своите научни разработки, участващи в конкурса. На площад „Народни будители“ от 10.00 часа ще бъде представянето в конкурса на част „Обреди и драматизации“. В 15.30 часа програмата продължава с конкурсите „Млад дизайнер“ и „Слънцето в житния клас“. От 18.00 часа е началото на тържествената част на ХХ Национален ученически празник „За хляба наш…” , в която ще бъдат връчени наградите на отличените участници. Националният ученически празник „За хляба наш….” има за цел да разшири научните познания за производството и значението на хляба, да запознае с българските традиции и обичаи, свързани с хляба и хлебните продукти и проучване традициите на други европейски народи. Идеята е и да се повиши интересът на учениците към творческа, изследователска, събирателска и краеведческа дейност, както и изграждане на интерес към професиите, свързани с производството на хляб. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.17", "title": " ХХ Национален ученически празник „За хляба наш…” ще се проведе в Благоевград"}
{"url": "https://trud.bg/%d0%bf%d1%80%d0%b5%d0%b4%d1%81%d1%82%d0%b0%d0%b2%d1%8f%d1%82-%d0%b2-%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82%d0%b0-%d0%b6%d0%b8%d0%b2%d0%be%d1%82%d0%b0-%d0%b8-%d1%82%d0%b2%d0%be%d1%80/", "text": "По инициатива на народния представител от ГЕРБ Станислава Стоянова, в Народното събрание ще бъде разположена експозиция, посветена на 155 години от рождението на двама големи българи, родом от Свищов – Алеко Константинов и Цветан Радославов. Изложбата, представяща живота и творчеството на двамата изявени творци, ще бъде открита в четвъртък, 19 април, в Клуба на народния представител в парламента. Тя представя снимки, документи, лични вещи, карикатури, живопис, скулптора и др., от фонда на къща музей „Алеко Константинов“ и художествена галерия „Николай Павлович“ в дунавския град. На откриването ще присъстват представители на местната власт в Свищов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.17", "title": " Представят в парламента живота и творчеството на имените свищовлии Алеко Константинов и Цветан Радославов\t\t\t"}
{"url": "https://trud.bg/%d0%bf%d1%80%d0%b5%d0%bc%d0%b0%d1%85%d0%b2%d0%b0%d1%82-%d1%82%d0%b0%d0%ba%d1%81%d0%b0-%d1%81%d0%b3%d1%80%d0%b0%d0%b4%d0%bd%d0%b0-%d0%b8%d0%bd%d1%81%d1%82%d0%b0%d0%bb%d0%b0%d1%86%d0%b8%d1%8f-%d0%be/", "text": "Министерство на енергетиката подготвя промени, за да отпадне такса сградна инсталация. Работна група на ведомството, в която влизат и представители на браншовите и потребителските организации, работи по промените в Закона за енергетиката, съобщи енергийният министър Теменужка Петкова. Мерките идват, след като Върховният административен съд отмени преди дни формулата за изчисляване на таксата. Според тричленен състав на ВАС при приемането на методиката са допуснати съществени нарушения на административнопроизводствените правила, а на потребителите не се фактурира консумираната топлинна енергия въз основа на действителното им потребление. Магистратите са установили, че има противоречие между Директивата за енергийната ефективност на ЕС и Закона за енергетиката, тъй като директивата изисква фактуриране на действително потребената енергията. Надявам се с общи усилия да постигнем промени в Закона за eнергетиката в частта за топлоснабдяване, които да бъдат изцяло съобразени с европейските изисквания и изцяло в интерес на българските потребители, обясни Петкова. ВАС осъжда министъра на енергетиката да заплати на жалбоподателя и на присъединилите се към обжалването лица разноските по делото. Решението може да се обжалва пред 5-членен съдебен състав на ВАС в 14-дневен срок.", "date": "2018.04.17", "title": " Премахват такса сградна инсталация (обзор)\t\t\t"}
{"url": "https://trud.bg/10-000-%d0%b4%d0%b5%d1%86%d0%b0-%d0%bd%d0%b0%d1%80%d0%b8%d1%81%d1%83%d0%b2%d0%b0%d1%85%d0%b0-%d1%80%d0%b8%d1%86%d0%b0%d1%80%d0%b8/", "text": " Около 10 000 деца са участвали тази година в градските етапи на два конкурса, организирани от Ордена на Рицарите Тамплиери на Йерусалим Велик Приорат България. Заедно с министерството на образованието ежегодно Приоратът провежда два национални конкурса. Единият е за рисунка и в него могат да участват деца до 8 клас. Провежда се под названието “Рицарят в мен”. Другият е литературен и се провежда за деца от 9 до 12 клас под названието “Рицарска постъпка”. “Опитваме се да възпитаваме в децата рицарски чувства като смелост, доблест, взаимопомощ”, обясни пред “Труд” Великият Приор на Ордена у нас генерал-майор (о.р.) проф. д-р Румен Ралчев. Предстои и национален етап на конкурсите, наградите за който ще са ясни на 1 юни. Талантливи деца ще получат стипендии. Тази година Ордена у нас планира да постави в София и статуя на рицар с пламтящ меч. Вчера беше валидирана пощенска марка във връзка с 900-та годишнина от създаването на Ордена на Тамплиерите.", "date": "2018.04.17", "title": " 10 000 деца нарисуваха рицари"}
{"url": "https://trud.bg/%d0%b3%d0%bb%d0%be%d0%b1%d0%b8%d1%85%d0%b0-21-%d1%81%d0%bb%d0%b8%d0%b2%d0%b5%d0%bd%d1%86%d0%b8-%d0%b7%d0%b0-%d0%bd%d0%b5%d0%bf%d1%80%d0%b0%d0%b2%d0%b8%d0%bb%d0%bd%d0%be-%d0%bf%d1%80%d0%b5%d1%81%d0%b8/", "text": "21 сливенци са били глобени за неправилно пресичане само за периода от 10 до 15 април, съобщиха от Областната дирекция на МВР. Това е станало при проведена специализирана операция “Пешеходна пътека”. “Откакто съм началник на Районното управление, не минава месец без да има поне по един инцидент на пешеходна пътека, предизвикан по невнимание на водачите. Има и инциденти обаче, които са предизвикани от неправилно пресичане на пешеходците”, коментира гл. инспектор Димитър Кикьов, който от неотдавна ръководи РУ на МВР в областния град. От началото на годината до първите дни на април са регистрирани 14 пътни произшествия с пешеходци в Сливенска област, като повече от половината от тях са били на пешеходна пътека. При тях са били ранени четирима души. През последните месеци на миналата година станаха няколко произшествия с причинени тежки фрактури на пешеходците. В края на ноември дъщеря и възрастната й майка бяха пометени на бул.”Панайот Хитов” на пътека тип “зебра”, “Мерцедес” блъсна на пешеходна пътека на бул.”Братя Миладинови” 52-годишна жена и й счупи ръцете и крака, 70-годишна баба получи фрактура на ръката след удар от автомобил при неправилно пресичане на бул.”Бургаско шосе”. По време на операцията някои от санкционираните пешеходци са били изненадани, че въобще ги глобяват за неправилно пресичане. Не им било известно, че се налагали подобни санкции. На всички нарушители са издадени фишове и ще трябва да платят по 20 лева глоба. Парите се внасят в указана на фишовете банкова сметка. “Ако не си платят санкциите до 14 дни, те ще бъдат търсени принудително, чрез органите на НАП”, уточни гл.инспектор Кикьов. Интересна подробност от проведената операция е, че няма санкциониран нито един шофьор. “Колегите са установили, че при присъствието на униформени служители и полицейски автомобил водачите стават изключително внимателни. Спазват както правилата за движение, така и предимството на пешеходците”, каза говорителката на ОД на МВР-Сливен Първолета Мандинска. В хода на същата операция са проверени 304 автомобила и 411 лица. Констатирани са общо 122 нарушения на Закона за движение по пътищата. През тази седмица контролът по пешеходните пътеки продължава. Той ще се осъществява по булевардите “П.Хитов”, “Хр.Ботев”, “Илинденско въстание”, “Хаджи Димитър”, “Братя Миладинови” и “Цар Симеон”. Тези пътни артерии в града са най-натоварени и на тях стават най-често инциденти с пешеходци. На снимките: През тази седмица засиленият контрол по пешеходните пътеки продължава в Сливен. На снимките е една от пешеходните пътеки на бул.”Панайот Хитов”, където често стават пътни инциденти с пешеходци. На третата снимка е началбникът на РУ на МВР-Сливен гл.инспектор Кикьов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.17", "title": " Глобиха 21 сливенци за неправилно пресичане при акция “Пешеходна пътека”"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-144/", "text": "Кметицата на столичния район “Младост” Десислава Иванчева бе зрелищно арестувана в центъра на София. Малко по-късно маскирани спецченгета влязоха и в сградата на общината. По първоначални данни Иванчева е задържана заради подкуп от 70 000 евро, който й бил даден за разрешително за строеж. Говори се, че това било само първата вноска от общо 250 000 лева.     Одобрен е проект на нова Национална здравна карта. НЗОК ще упражнява право на избор. От 38 803, леглата трябва да станат 32 913.       „Демократична България“ – групичка от провалени политици, протестъри и грантаджии – коментар на Георги Георгиев.         Брюксел: №1 сте в Евросъюза по неравенство на доходите. Пациентите плащат от джоба си, за да бъдат лекувани, въпреки че са осигурени – анализ на Стефан Кючуков.             Европа трябва да спре противопоставянето между Русия и САЩ, казва доц. д-р Йордан Величков, преподавател по международно право и дипломат, в интервю за “Труд”.         Статия на проф. Иван Илиев, ректор на Лесотехническия университет – София, от дискусията на “Труд” Висшето образование – проблеми и перспективи.       Силует на Хашим Тачи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.17", "title": " Вижте акцентите в броя на вестник “Труд” в сряда, 18 април 2018"}
{"url": "https://trud.bg/e70-000-%d0%b2-%d0%ba%d0%b0%d1%88%d0%be%d0%bd-%d0%bf%d1%80%d0%b0%d1%89%d0%b0%d1%82-%d0%ba%d0%bc%d0%b5%d1%82%d0%b8%d1%86%d0%b0%d1%82%d0%b0-%d0%b8%d0%b2%d0%b0%d0%bd%d1%87%d0%b5%d0%b2%d0%b0-%d0%b7%d0%b0/", "text": "Кметицата на столичния район “Младост” Десислава Иванчева бе зрелищно арестувана в центъра на София. Малко по-късно маскирани спецченгета влязоха и в сградата на общината. По първоначални данни Иванчева е задържана заради подкуп от 70 000 евро, който й бил даден за разрешително за строеж. Говори се, че това било само първата вноска от общо 250 000 лева. Шефът на спецпрокуратурата Иван Гешев, който ръководи операцията на новата Комисия за противодействие на корупцията, отказа подробности. Единствено съобщи, че става въпрос за корупция и обеща днес да бъдат дадени повече данни за акцията. Малко след 13 часа Десислава Иванчева, заместничката й Биляна Петрова и още една жена пътували със служебен автомобил, когато на кръстовището пред Спортната палата два мерцедеса със сини буркани на покрива засекли пътя й. От тях изскочили маскирани служители на Комисия за противодействие на корупцията. Те веднага сложили белезници на трите жени. На място пристигнаха и полицаи, които отцепиха района. Заради арестите се образува огромно задръстване и се наложи да бъдат повикани катаджии, които да регулират движението. “Нямам адвокат и не знам за какво става дума”, провикна се Десислава Иванчева към насъбралите се журналисти. Малко по-късно добави на висок тон: “Няма пари, няма пари”. Но разследващите й забраниха да говори. Заместничката й Биляна Петрова пък бе седнала на бордюра, пазена от маскиран агент, който й даваше вода. Според очевидци при ареста на нея й прилошало и се наложило да дойде екип на Бърза помощ. При друга акция били задържани и посредници при предаването на парите. Няколко часа продължи огледът на мястото на задържането. Около 16 часа разследващите извадиха бяло кашонче от колата, с която пътувала Иванчева. Според очевидци в малки пликчета в него имало банкноти от по 500 и 100 евро. Свидетелите разказаха, че в този момент кметицата на “Младост” станала доста нервна. Наложило се разследващите да извадят столове и да седнат, за да продължат огледа. Те опънали и черен найлон, върху който брояха парите. Агентите от комисията за борба с корупцията пък затвориха община “Младост”, за да извършат обиски. Те забранили на служителите да влизат и излизат от сградата. Граждани пък били допускани само след записване на данните от личните им карти. Официалната позиция на ръководството на район “Младост” е, че целта на акцията е Иванчева да бъде елиминирана като кмет. “Категоричната позиция на ръководството на район “Младост” е, че това е активно мероприятие нарочно нагласено и поръчано, тъй като г-жа Иванчева и нейният екип засягат строителните интереси на сериозни предприемачи, свързани с управляващата коалиция. Поръчано е най-вероятно от хората, чиито интереси са засегнати. Преди 3 седмици подадохме сигнал до главния прокурор за фалшификация на документи. Още няма знак от тяхна страна. Фалшифицирани са документи за бъдещ строеж, който се планира близо до кметството в “Младост”. Фалшифицирани са подписи и има подлепване по страниците на документите от хората, които са ги изготвили”, заявиха от общината.   Получавали сме само сигнали за забавени преписки по административни дейности, включително дейности на общината, които сме искали да бъдат процедирани, така както законът изисква. Това заяви столичният кмет Йорданка Фандъкова пред журналисти във вторник в отговор на въпрос постъпвали ли са оплаквания от строителни фирми за дейности в район “Младост”. Фандъкова посочи, че за ареста на районната кметица е научила от медиите и не може да го коментира. “Не съм шеф на районните кметове. Подчертавам, че всички районни кметове са избрани мажоритарно от гражданите на съответния район. Имаме само координационни взаимоотношения”, уточни градоначалникът. Опитвали сме се да помагаме на район “Младост”, изграждаме голяма детска градина там, очаква се и старт на първия етап на парк “Въртопо”, допълни Фандъкова.   Административен хаос, страх по коридорите и недоволни граждани, които не могат да получат никаква справка – такава е ситуацията в сградата на столичния район “Младост”, откакто в нея като кмет се настани Десислава Иванчева. Тя пое поста от д-р Цвета Авджиева, която през 2016 г. подаде оставка заради скандали със застрояване на зелени площи в комплекса. На частичните местни избори Иванчева бе издигната от инициативен комитет “За зелен Младост” и подкрепена от партията на Георги Кадиев – “Нормална държава”. На балотажа на 13 ноември 2016 г. Десислава Иванчева изпревари кандидатът на ГЕРБ Мария Илиева благодарение на обещанието си, че ще спре застрояването на “Младост”. На победата й се радваха и от ДСБ, и от ПП “Зелените”. Два месеца след встъпването в длъжност на Иванчева с “Труд” се свързаха служители на общината и инвеститори, които имат всички строителни разрешителни. Първите се оплакаха, че новата кметица не разбира нищо, връща преписки с абсурдни аргументи и иска административните документи на “по-човешки език”, защото не може да схване какво пише в тях. Вторите бяха втрещени, че обектите им се спират без никакви аргументи и те търпят загуби за хиляди левове.  Хаосът продължи да се задълбочава и зам. кметът Иван Лапатов си тръгна от управата на “Младост”. Преди това той бе подложен на тормоз от Иванчева и хората с които тя се е обградила – хора от протестите срещу застрояването, без никаква експертиза. На кабинета на Лапатов бе сменена бравата и издадена заповед да не влиза в общината. После си тръгна другият заместник – Никола Вапцаров, след това Георги Кадиев оттегли подкрепата си. Отделно голяма част от експертите напуснаха в администрацията с аргумента, че с Иванчева просто не може да се работи. В същото време обещанието за спирането на презастрояването остана само на думи, а очевидно е имало и причина.   Администрацията на “Младост” е спъвала инвеститори в района. В Столичния общински съвет по времето на управлението на кмета на “Младост” Десислава Иванчева е постъпвала информация за забавени преписки на инвеститори, съобщи пред “Труд” председателят на Столичния общински съвет Елен Герджиков. “Ние сме правили няколко специални изслушвания в комисията по градоустройство. Г-жа Иванчева отказваше да присъства на тези комисии и да процедира преписки в района, каквото е законовото й задължение. Очевидно е, че когато законът не се спазва, се създават предпоставки за произвол. Ние сигнализирахме за тази ситуация, опитвахме се да я решим”, каза Герджиков. По думите му, обвиненията, по които сега кметицата е задържана са изключително сериозни. “Политически сили, които активно подкрепяха Иванчева, в момента панически бързат и бягат да се разграничат от нея. Тя имаше пълната подкрепа на Георги Кадиев и на съветници от БСП и от ДСБ. Дори наскоро съветник от ДСБ я обяви за борец срещу корупцията”, коментира още Герджиков.   “Още от миналата година сме готови да срещнем ГЕРБ на избори в “Младост”. Разговарял съм по темата и с Йорданка Фандъкова, след като стана ясно, че Иванчева, ставайки кмет, не е излязла от фирмите си. Още тогава Общинската избирателна комисия трябваше да прекрати мандата й, но това не се случи” – това коментира пред “Труд” лидерът на БСП-София Калоян Паргов. Потърсихме и Георги Кадиев, чиято “Нормална държава” подкрепи кандидатурата на Иванчева на изборите. “От септември, когато се разграничихме от нея, не съм я чувал”, каза ексдепутатът. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.17", "title": " €70 000 в кашон пращат кметицата Иванчева зад решетките (обзор)\t\t\t"}
{"url": "https://trud.bg/%d0%b5%d1%84%d0%b5%d0%ba%d1%82-%d1%81%d0%bb%d0%b5%d0%b4-%d0%b3%d0%be%d0%b4%d0%b8%d0%bd%d0%b8-%d0%be%d1%82-%d0%b7%d0%b0%d0%ba%d0%be%d0%bd%d0%b0-%d0%b7%d0%b0-%d0%b7%d0%b0%d1%81%d1%82%d1%80%d0%be%d1%8f/", "text": "Ефект от новоприетия Закон за устройство и застрояване на София ще има, но той ще бъде след години, смята главният архитект на София Здравко Здравков. „Убеден съм че закона ще заработи и ще подреди нашата къщичка през следващите години, защото градоустройствените закони дават влияние на града в един по-далечен хоризонт“, каза Здравков по време на конференцията „Инвестиции и строителство на офис сгради“. Ефектът от предишния закон се установи след 8 години действие. До шест месеца ще бъдат готови две наредби за София – за градската среда и за транспортните проучвания.  На форумът стана ясно, че липсват регламенти за големите бизнес зони в София, а те представляват сериозен потенциал за града. Необходимо е да се създадат механизми за постигане на правилния микс между офис сгради, жилища и места за забавление. Според Здравков в момента бизнесът е локализиран в пет точки от града и това води до ежедневни пътувания от по 15 км в едната и в другата посока, което задръства трафика. „Предстои да направим анализ и да намерим механизъм да стимулираме собствениците на бизнес сгради да направят правилния микс в сградата“, каза Здравков.  Вчера Столичната община обяви и класирането на участниците в търга за обновяването на Зона 4 от центъра на София. На първо място е класирана „ПСТ Груп“ ЕАД. Индикативната стойност на търга е 20099734 лв. без ДДС. Зоната, която ще се обновява, обхваща пл. „Ал. Невски“ и участъка от ул. „Оборище“ до ул. „Г.С. Раковски”, пл. „Народно събрание“, градина „Кристал“, градина „Св. Климент Охридски“, паметника на Васил Левски и др. От общината днес ще дадат на пресконференция повече информация за проекта.", "date": "2018.04.17", "title": " Ефект след години от закона за застрояването\t\t\t"}
{"url": "https://trud.bg/%d0%ba%d1%8a%d1%81%d0%be-%d1%81%d1%8a%d0%b5%d0%b4%d0%b8%d0%bd%d0%b5%d0%bd%d0%b8%d0%b5-%d0%b2-%d0%be%d1%81%d0%b2%d0%b5%d1%82%d0%b8%d1%82%d0%b5%d0%bb%d0%bd%d0%be-%d1%82%d1%8f%d0%bb%d0%be-%d0%b5-%d0%b2/", "text": "Късо съединение в осветително тяло в зоната за игри е възможна причина за пожара в търговско-развлекателния център “Зимняя вишня” в руския град Кемерово. Това съобщи днес на пресконференция главният държавен инспектор на Русия по противопожарен надзор Ринат Еникеев, цитиран от ТАСС и РИА “Новости”. “Според нашите представи става дума за късо съединение и претоварване на електропроводниците на осветителното тяло. Не знаем какво е повлияло за това, но коренът е там. Истинската причина може да се съдържа в осветителното тяло”, каза той.  Еникеев разказа, че светодиодното осветително тяло е имало отражател за разсейване на светлината, който се е разтопил. След това “огнени капки” са падали върху площадка, покрита с дунапрен. По думите му има също данни, че в помещението е прокапвала вода вследствие на топене на снега. От пожара на 25 март в четириетажния мол загинаха 64 човека, включително 41 деца. Според руското министерство на извънредните ситуации пътищата за евакуация в сградата са били препречени от горящи токсични материали, съдържащи съединения на хлороводорода. Освен това следствието е установило, че в продължение на седмица преди пожара в търговския център автоматичната пожарна сигнализация е била повредена, а изправната аларма за принудителна евакуация не е била включена ръчно от охраната. В хода на разследването бяха арестувани седем души. Оставка подаде губернаторът на Кемеровската област Аман Тулеев, заемал този пост от над 20 години, припомнят руските агенции. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.17", "title": " Късо съединение в осветително тяло е вероятната причина за пожара в търговския център в Кемерово"}
{"url": "https://trud.bg/%d0%b2%d0%b0%d0%bb%d0%b5%d1%80%d0%b8-%d1%81%d0%b8%d0%bc%d0%b5%d0%be%d0%bd%d0%be%d0%b2-%d0%be%d0%b1%d1%81%d1%8a%d0%b4%d0%b8-%d1%81-%d0%b0%d0%b8%d0%ba%d0%b1-%d0%b8-ceep-%d0%bf%d1%80%d0%b5%d0%b4%d0%b8/", "text": "Заместник министър-председателят по икономическата и демографска политика Валери Симеонов обсъди с главния секретар на Европейския център на работодателите и предприятията, предоставящи услуги от общ интерес (СЕЕР) Валерия Ронцити и председателят на Асоциация на индустриалния капитал в България Васил Велев недостига на кадри в ключови за България сектори и предложения за конкретни мерки с цел разрешаване на този проблем. Т0ва съобщиха от правителствената информационна служба. По време на срещата бяха обсъдени решения в краткосрочен план, посредством внос на работни сила от страни извън ЕС – приоритетно такива, в които има голяма българска диаспора и посредством квалифициране на безработни и неактивни лица. В дългосрочен план е необходима реформа във финансирането на висшето образование, прецизиране на план – приема във висшите училища, системна работа със завършващите ученици и техните семейства с оглед адекватна професионална ориентация. Главният секретар на CEEP подкрепи предложенията и мерките за трудова миграция, които АИКБ и другите национално представени работодателски организации са подготвили. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.17", "title": " Валери Симеонов обсъди с АИКБ и CEEP предизвикателствата на пазара на труда в България"}
{"url": "https://trud.bg/%d0%b8%d0%bb%d0%b8%d1%8f%d0%bd%d0%b0-%d0%b9%d0%be%d1%82%d0%be%d0%b2%d0%b0-%d1%85%d0%be%d1%80%d0%b0-%d0%ba%d0%b0%d1%82%d0%be-%d0%bf%d1%80%d0%be%d1%84-%d0%b8%d1%88%d0%b8%d1%80%d0%ba%d0%be%d0%b2-%d1%81/", "text": "„Учен от българска, европейска и световна величина, проф. Анастас Иширков завеща на България знанията и научните си постижения, без да поиска нищо за себе си. С активната си дейност в името на България, в името на следващите поколения той е от онзи рядък тип хора, които днес трябва да са пример, който да следваме.“ Това заяви вицепрезидентът Илияна Йотова в село Професор Иширково, съобщиха от пресцентъра на държавния глава. Вицепрезидентът бе гост на тържествата по случай 150-годишнината от рождението на проф. Анастас Иширков – основоположник на географската наука в България, и 75 години, откакто силистренското село носи неговото име. „Иширковци, бъдете горди, че сте родени в това китно българско село, което носи името на човек от такава величина като проф. Иширков“, обърна се Илияна Йотова към жителите на Професор Иширково. За да просъществуват селата обаче е необходима помощта на държавата, убедена е вицепрезидентът. „Жалко е, че в страна, която вече 10 години е член на ЕС, именно българското село е най-бедното в Европа. Всеки месец по една махала или цяло село изчезват. Хората живеят бедно, заплашени са от социално изключване“, отбеляза Илияна Йотова. По думите й е необходима специална държавна политика за българското село. Освен финансиране от европейските фондове трябва да се отделят средства и от националния бюджет за целенасочено финансиране на селата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.17", "title": " Илияна Йотова: Хора като проф. Иширков са пример, който трябва да следваме"}
{"url": "https://trud.bg/%d0%b7%d0%b0%d0%bf%d0%be%d1%87%d0%b2%d0%b0%d1%82-%d0%b1%d0%b5%d0%b7%d0%bf%d0%bb%d0%b0%d1%82%d0%bd%d0%b8%d1%82%d0%b5-%d1%82%d1%83%d1%80%d0%be%d0%b2%d0%b5-%d0%b2%d1%8a%d0%b2-%d0%b2%d0%b0%d1%80%d0%bd/", "text": "След Гергьовден започват безплатните разходки с беседи по забележителностите на Варна, организирани от Туристичско-информационния център към общинската дирекция”Туризъм”. Вече има заявен голям интерес и първите групи, предимно микс от националности-норвежци, германци, руснаци, са по 15-20 души, посочи за “Труд” ръководителят на центъра Тихомир Патарински. Сключен е договорът със Съюза на екскурзоводите и са уточнени маршрутите. Те водят до Катедралата, паметника на цар Калоян, до централния шадраван, а от там до Римските терми, Морската градина и на финала до Археологическия музей, където туристите могат да си платят входа и да разгледат най-старото обработено злато в света, както и останалите ценни експозиции в него. На английски език ще бъдат първите беседи, но ще има и на български, а при интерес и на други езици. Туровете се провеждат четири пъти седмично-вторник, сряда, петък и събота и продължават до края на септември. От 1 май Туристическо-информационният център на Варна минава на летен режим на работа и ще бъде отворен за посетители от 9 до 19 ч. без почивен ден. Служителите му вече са с униформи. Самият център е сертифициран без всякакви забележки от комисията към Министерството на туризма. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.17", "title": " Започват безплатните турове във Варна\t\t\t"}
{"url": "https://trud.bg/%d0%bf%d1%8a%d1%82%d0%bd%d0%b0%d1%82%d0%b0-%d0%bf%d0%be%d0%bb%d0%b8%d1%86%d0%b8%d1%8f-%d0%b2-%d1%81%d0%bb%d0%b8%d0%b2%d0%b5%d0%bd-%d0%b7%d0%b0%d0%bf%d0%be%d1%87%d0%b2%d0%b0-%d0%b7%d0%b0%d1%81%d0%b8/", "text": "Пътната полиция в Сливен започва засилени засилени проверки за скоростта на движение на моторните превозни средства, съобщиха от Областната дирекция на МВР-Сливен. Специализираната операция за контрол на скоростта ще се проведе от 16 до 22 април и е организирана по линия на Европейската мрежа на службите на пътна полиция. Скоростта, както в България, така и в останалите държави от ЕС, е основна причина за възникване на тежките произшествия с най-голям брой загинали и ранени. Целта на операцията е да се намалят катастрофите, предизвикани от бързо шофиране. Операцията преследва освен възпитателен, и превантивен ефект, казаха още от ОД на МВР.  Екипите ще осъществяват засилен контрол в населените места, по главните, третокласните пътища и автомагистрала “Тракия”. Ще се следи основно за спазването на разрешената максимална скорост на движение. От 6 ч. на 18 април до 6 ч. на 19 април ще се проведе операция “24 контрол на скоростта”. Ще се използват всички технически средства. По време на последната подобна операция, проведена през 2017 година, в сектор „Пътна полиция”-Сливен са били констатирани 278 нарушения на скоростния режим, като 119 от тях са били по време на 24-часовия контрол. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.17", "title": " Пътната полиция в Сливен започва засилени проверки за скоростта"}
{"url": "https://trud.bg/%d0%bc%d0%b2%d0%bd%d1%80-%d0%bf%d1%80%d0%b8%d0%b2%d0%b5%d1%82%d1%81%d1%82%d0%b2%d0%b0-%d0%bf%d1%83%d0%b1%d0%bb%d0%b8%d0%ba%d1%83%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d0%bf%d0%b0%d0%ba/", "text": "Министерството на външните работи на Република България приветства навременното публикуване на пакета „Разширяване” на Европейската комисия и на докладите за напредъка на отделните страни. Тези документи са изключително важни за успешното реализиране на целите на Българското председателство на Съвета на ЕС по отношение на Западните Балкани. Това се посочва в декларация на МВнР по повод представянето на пакета “Разширяване” на Европейската комисия. Министерството на външните работи на Република България приветства навременното публикуване на пакета „Разширяване” на Европейската комисия и на докладите за напредъка на отделните страни. Тези документи са изключително важни за успешното реализиране на целите на Българското председателство на Съвета на ЕС по отношение на Западните Балкани, а именно постигането на конкретни стъпки напред в тяхната европейска интеграция. Особено сме удовлетворени от препоръките на ЕК да започнат преговори за присъединяване с Република Македония и Албания. Премиерът Бойко Борисов, правителството и дипломатическата служба на Република България работиха за това през последните месеци. Изразяваме принципна подкрепа за изводите и препоръките на ЕК. Потвърдени са водещите принципи политиката на разширяване – принцип на собствените заслуги и фокуса върху върховенството на закона и доброто икономическо управление. Доволни сме от значението, което се придава на добросъседските отношения и от високата оценка за Договора за приятелство, добросъседство и сътрудничество между България и Р Македония. Въз основа на тези доклади, България ще внесе проект на Заключения на Съвета, потвърждаващ значението на политиката на разширяване на ЕС като ключов инструмент за мир, стабилност, сигурност, просперитет и дълбочинна трансформация на обществата в страните-кандидати и потенциални кандидати за членство. Заключенията следва да бъдат приети през юни от Съвета „Общи въпроси”. Преди това лидерите от ЕС ще обсъдят как да помогнат на страните от Западните Балкани да ускорят реформите и да засилят връзката си със Съюза с конкретни допълнителни инициативи – за засилване на върховенството на закона, сигурността и миграцията, социално-икономическото развитие, транспортната и енергийната свързаност, дигиталния дневен ред и отпадането на роуминга, както и добросъседските отношения. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.17", "title": " МВнР приветства публикуването на пакета „Разширяване” на ЕК"}
{"url": "https://trud.bg/%d0%b2%d1%80%d0%b5%d0%bc%d0%b5%d0%bd%d0%bd%d0%b0%d1%82%d0%b0-%d0%ba%d0%be%d0%bc%d0%b8%d1%81%d0%b8%d1%8f-%d0%b7%d0%b0-%d1%87%d0%b5%d0%b7-%d0%b2%d0%bd%d0%b0%d1%81%d1%8f-%d0%bf%d1%80%d0%be%d0%b5%d0%ba/", "text": "Временната комисия за ЧЕЗ ще внесе проекторешение за удължаване на срока си на работа до 10 май 2018 г. Предложението направи председателят на Комисията Жельо Бойчев в края на заседанието “За” предложението гласуваха 13 народни представители, без нито един “против” и “въздържали се”. Предстои проекторешението да бъде внесено в деловодството на Народното събрание и да бъде подложено на гласуване в зала. Жельо Бойчев се аргументира с желанието на членовете да бъдат изслушани други институции, сред които главният прокурор Сотир Цацаров, Министерство на икономиката, Министерство на енергетиката, БНБ и други банки. Димитър Лазаров от ГЕРБ също изрази съгласие срокът на комисията да бъде удължен. От „Обединени патриоти“ предложиха работата на Комисията да се удължи до 2 май 2018 г., но по този срок не бе постигнат консенсус. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.17", "title": " Временната комисия за ЧЕЗ внася проекторешение за удължаване на срока си на работа"}
